Classificazione
BILANCIO E CONTABILITA' REGIONALE



Oggetto del Consiglio n. 1625 del 3 dicembre 2015 - Resoconto
OGGETTO N. 1625/XIV - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (Legge finanziaria per gli anni 2016/2018).
Modificazioni di leggi regionali.".
Presidente
-Siamo all'articolo 12. C'è qualcuno che
intende prendere la parola? Nessuno intende prendere la parola?
Possiamo mettere in votazione? La votazione è aperta. La votazione
è chiusa.
Presenti: 31
Votanti: 25
Favorevoli: 19
Contrari: 6
Astenuti: 6 (Bertschy, Fabbri, Gerandin, Grosjean, Nogara e
Laurent Viérin)
Il Consiglio approva.
Prego, la parola al collega Cognetta.
Cognetta (M5S)
- Sì, per mozione d'ordine. I voti
favorevoli mi sembravano meno di 19, li ho contati un po' veloce
quando c'è stata la votazione, non è parso anche a lei?
Presidente
- No, io ho guardato sia il monitor qui che il
tabellone.
...no, mi era parso così, perché ho fatto un giro veloce, ho
visto anche dei voti di persone che non erano presenti. Allora ho
visto male, la prossima volta starò più attento...
Presidente
- Non mi risulta.
...farò fare qualche foto, grazie.
Presidente
- Grazie collega comunque. Andiamo
all'articolo 12 bis, siamo all'emendamento 8 dell'UVP. Qualcuno
chiede la parola per illustrarlo? La parola al collega
Bertschy.
Bertschy (UVP)
- Sì, grazie Presidente.
L'emendamento serve a presentare uno dei primi problemi
applicativi o quanto meno una delle prime situazioni che
riscontriamo sul territorio da quando è stata presentata la legge.
Uno dei criteri che sta alla base della possibilità di ottenere il
beneficio, quello legato ai 5 anni e ai 365 giorni lavorativi,
mette in difficoltà soprattutto le persone di una certa età;
rispetto a questo sono state segnalate soprattutto le persone sopra
i 50 anni. L'emendamento va pertanto nella direzione di ampliare la
possibilità di avere i 365 giorni lavorativi; non abbiamo voluto
mettere un limite di età perché non sappiamo bene quali
ragionamenti e in quale stato sia la situazione dell'applicazione
della legge. Quello che vogliamo rimarcare con questo emendamento è
appunto una situazione che è stata segnalata a noi, e soprattutto
il fatto che dovremmo fare attenzione e dovrete fare attenzione e
monitorare fino in fondo i possibili beneficiari, le persone che
non hanno i requisiti per avere la possibilità di entrare nelle
specifiche della legge, che comunque vengano monitorate e non ci
sia l'impossibilità di sapere qual è la platea alla quale
riferirsi. Poi sappiamo che ci sono difficoltà di soldi e che il
primo finanziamento è di un certo tipo e ci sono evoluzioni
rispetto a questo, però ci sembrava opportuno, soprattutto perché
va nella direzione di cercare di aiutare le persone più su di età e
soprattutto forse quelle più legate anche alla residenza e al fatto
di permanere qui in Valle da tanti anni. Chi esce ad una certa età
dal mercato del lavoro ha molta più difficoltà a rientrare,
soprattutto se non ha qualifiche particolari. L'emendamento va
quindi nella direzione di estendere da 5 a 8 anni il criterio dei
365 giorni minimi di lavoro.
Presidente -
Grazie collega. Chi intende prendere la
parola? La parola all'Assessore Donzel.
Donzel (PD-SIN.VDA
) - Grazie Presidente.
Intanto intendo precisare che ho particolarmente apprezzato il
dibattito che c'è stato sull'articolo 11 che ritengo propedeutico
all'articolo 12 e a questa proposta di emendamento 12 bis, perché
le politiche del lavoro che vengono messe in campo hanno ovviamente
un'altra possibilità di operare laddove si creano le condizioni
perché riparta il lavoro in Valle d'Aosta. È quindi emerso che il
segnale dato da quell'articolo 11 che è stato apprezzato da tutte
le forze politiche, anche da quelle che magari hanno rilevato
alcuni aspetti critici, ma che comunque con il voto di astensione
hanno voluto dire che anche loro ne hanno colto l'importanza,
consente di dare una maggiore credibilità alle misure che pure sono
state ricomprese nell'articolo 12. Ho apprezzato che l'UVP, con il
voto di astensione sull'articolo 12, abbia in qualche modo espresso
un'attenzione ad alcune misure che rappresentano comunque dei
segnali importanti, perché ricordiamo che i LUS approvati adesso
per il prossimo triennio permettono un'organizzazione degli stessi
che darà risposte proprio a quelle persone evocate dal collega
Bertschy e che sono in gravissima difficoltà.
Per quanto attiene all'emendamento in sé, che riprende un grosso
dibattito durato parecchi mesi e che è stato anche molto acceso,
non voglio qui riprendere tutta la discussione sulla legge che
verteva sul fatto che alcuni prudenzialmente avevano detto di
restringere le maglie per evitare che la legge non avesse
sufficientemente la copertura sufficiente. Visto che tra le
richieste maggiori che c'erano state al momento dell'approvazione
c'era quella di fare in fretta, di mettere in campo immediatamente
la misura, diciamo che l'iter della delibera è ormai molto avanzato
e stiamo facendo alcune verifiche anche tecniche con gli uffici che
la dovranno applicare per rendere questa misura veramente
efficace.
Non potendo noi accogliere in questa fase questo emendamento,
voglio però accogliere il suggerimento del collega Bertschy che fa
riferimento al fatto che questa situazione va monitorata. Siccome
dovrò incontrare anche gli operatori che lavorano al centro
dell'impiego relativamente all'applicazione della delibera, e so
che sono molto disponibili - come hanno dimostrato per esempio
nella
Journée des métiers du tourisme
- a fare anche del
"lavoro aggiuntivo" rispetto all'aiutarci a capire qual è la
situazione reale, sicuramente questa è una delle cose che cercherò
di riuscire a fare , cioè di avere anche un rilevamento delle
persone che eventualmente si sono già rivolte o si rivolgeranno ai
centri per l'impiego e per le più svariate ragioni potranno essere
escluse, in modo che queste "esclusioni" possano essere oggetto di
riflessione da parte del Consiglio regionale valutando quali di
queste possono essere recuperate a fronte eventualmente di un
recupero di risorse. Vorrei dire che il non accettare questo
emendamento ha una ragione anche molto pratica e oggettiva della
necessità di essere immediatamente operativi adesso con questa
misura.
Presidente -
La parola al collega Bertschy.
Bertschy (UVP)
- Grazie della risposta.
È chiaro che siamo dispiaciuti dell'impossibilità di accogliere
l'emendamento, anche se capiamo la difficoltà attuale di mettere in
atto la legge. Sottolineo di nuovo l'importanza a questo punto di
monitorare con attenzione questa prima applicazione, perché già
nella fase di stesura della legge uno dei problemi emersi era il
non avere una base, dei dati certi per poter comunque costruire il
finanziamento da dedicare a questa misura. Il fatto di dare
informazioni opportune ai centri dell'impiego, di raccogliere tutti
questi atti che arriveranno, intanto permette al cittadino di non
sentirsi scartato a priori e comunque di portare avanti la propria
situazione, e poi ci darà modo già nei primi mesi dell'anno nuovo
di fare le valutazioni necessarie per poter capire quali sono forse
le persone che lasciamo fuori da questa misura di sostegno al
reddito. Grazie.
Presidente
- Grazie collega. Altri colleghi per
dichiarazione di voto? Possiamo mettere in votazione l'emendamento
8 dell'UVP? La votazione è aperta sull'emendamento 8 dell'UVP. La
votazione è chiusa.
Presenti: 35
Votanti: 14
Favorevoli: 14
Astenuti: 21 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin e Marco Viérin)
Il Consiglio non approva.
Passiamo adesso all'esame dell'articolo 13. La parola al collega
Roscio.
Roscio (ALPE)
- Sì, grazie Presidente.
Giusto due parole, visto che come gruppo ALPE avevamo presentato
un ordine del giorno che riguardava proprio il reperimento di
risorse a livello europeo, e anche per annunciare il nostro voto.
Noi valutiamo positivamente il fatto che da parte della Regione vi
sia un impegno al cofinanziamento per questi progetti e che vi
siano delle risorse a disposizione. Riteniamo però - e vi era già
stato detto in sede di discussione del nostro ordine del giorno -
che troppo spesso coloro che avrebbero interesse a partecipare ai
bandi - immagino gli operatori economici, il tessuto produttivo
valdostano, e anche i Comuni e gli Enti locali - lamentano e hanno
riportato questa loro difficoltà anche in commissione, di non aver
conoscenza dei bandi e quindi hanno chiesto di avere maggiori
informazioni, maggior supporto e dei miglioramenti per facilitare
loro l'accesso a queste risorse. D'altro lato, avevamo valutato
anche che le ricadute che spesso si hanno a seguito dei bandi e
degli investimenti: o non sono note o comunque incidono poco
concretamente sul territorio valdostano; ecco perché chiedevamo di
monitorare meglio e fare uno sforzo aggiuntivo in questo senso.
Ovviamente sappiamo che il nostro ordine del giorno non è stato
accettato, quindi per questo motivo il gruppo ALPE si asterrà su
questo articolo. Grazie.
Presidente -
Grazie collega Roscio. Altri sull'articolo
13? La parola al collega Bertschy.
Bertschy (UVP)
- Questo è un articolo molto articolato,
si potrebbe dire, qui dentro trovano risposta tutta una serie di
possibilità di finanziamento e, infatti, è legato appunto allo
sviluppo della strategia. Assessore Donzel, intanto una domanda: se
abbiamo capito bene, al comma 11 si finanziano delle prime attività
rispetto alla mobilità elettrica...sono somme dedicate a questo?
Perché non è stato così semplice decifrare i vari commi
dell'articolo. Ho poi un'altra richiesta. Avevamo approvato una
mozione, a inizio anno, rispetto alla possibilità di realizzare o
cominciare a mettere insieme le idee per realizzare una pista
ciclabile anche in Bassa Valle, l'impegno che ci eravamo un po'
assunti era di cercare dei finanziamenti; qui, all'interno di
questo articolo, ci sono dei finanziamenti per il completamento
della pista ciclabile di Aosta, quindi se anche qui si comincia a
sviluppare la progettazione su questo...
pardon
, porti
pazienza, ma leggendolo nella sua complessità non è così semplice
capirlo, quindi volevo avere alcune informazioni al riguardo.
Presidente
- Grazie. Altri che chiedono la parola? La
parola al Presidente della Regione.
Rollandin (UV)
- Sì, grazie Presidente.
In questi interventi - chiaramente capisco che da quello che c'è
scritto qui non si individuano tutti i percorsi in essi contenuti -
c'è anche il riferimento alla pista ciclabile, come c'è la parte
che verrà sviluppata con le Basse Vie, con il discorso dei
sentieri, con tutta la zona bassa che fa un po' da controcampo
all'altro discorso delle Alte Vie. Quindi, per rispondere alla sua
domanda, questo è previsto.
Presidente
- Grazie. Altri? La parola all'Assessore
Donzel.
Donzel (PD-SIN.VDA)
- Mi riferisco alla domanda del
collega Bertschy sulla mobilità elettrica: quello che verrà
presentato all'attenzione della Giunta domani con delibera - poi
vedremo le valutazioni che farà la Giunta - è un progetto che ha un
finanziamento nazionale, quello differito di cui spesso si è
parlato in questi giorni anche a livello nazionale. Questi sono
altri fondi che hanno sempre finalità in quella direzione, ma che
saranno utilizzati in maniera diversa non rispetto a quel progetto
che, invece, ha un finanziamento nazionale.
Presidente
- Grazie Assessore. Non vedo altre richieste.
Possiamo passare alla votazione dell'articolo 13. La votazione è
aperta. La votazione è chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset e Laurent Viérin)
Il Consiglio approva.
Passiamo adesso all'articolo 14. Possiamo dare lo stesso
risultato? La parola al collega Chatrian.
Chatrian (ALPE)
- Presidente, il dibattito è avvenuto
ieri pomeriggio su questo tema. Noi avevamo cercato di proporre
qualche idea nuova all'Assessore Testolin, visto e considerato che
per quanto riguarda il settore agricoltura parliamo solo di
cofinanziamento e parliamo solo di PSR, perché poi la sintesi è
questa. Nei mesi scorsi, quindi, abbiamo affrontato le misure, il
dibattito, l'approvazione del prossimo Piano di sviluppo rurale
2014/2020. Il nostro gruppo riteneva che questo settore avesse
bisogno di un po' di energie di nuovo, un po' di linfa, quanto meno
di non rassegnazione, e abbiamo provato a scrivere nero su bianco
due proposte concrete in cui siamo andati a delineare due
volet
. Il primo è legato alla filiera tutta del prodotto.
Noi, ieri, abbiamo cercato di evidenziare le potenzialità dei
nostri prodotti, di evidenziare gli ottimi prodotti di qualità che
i nostri piccoli numeri hanno, ma non sempre solo produrre bene e
buono è sufficiente per avere quel delta, quella differenza tra
costi e ricavi. E quindi come gruppo ALPE ci siamo detti: cosa
potrebbe fare il pubblico? Il pubblico magari potrebbe intervenire
per tutti a migliorare la redditività, la valorizzazione del
prodotto, a creare quelle condizioni per alienare il prodotto al
giusto valore, al giusto prezzo per poter dare garanzie a una
redditività con un bel più davanti e non invece con magari, se non
un meno, un pareggio. Questa era un po' la filosofia del primo
ordine del giorno.
L'Assessore ci ha detto che indubbiamente ci sono delle
iniziative
in itinere
che si stanno mettendo in campo, che
state mettendo in campo. Dal nostro punto di vista forse era il
momento di dire: considerato che le uniche risorse in campo sono
quelle del Piano di sviluppo rurale, nel settennio cerchiamo magari
di finanziare direttamente, in maniera mirata, delle leggi di
settore secche, forti, performanti, in modo da andare a stimolare
le difficoltà, perché partiamo sempre dal presupposto che i nostri
numeri sono piccoli e quindi il produttore deve avere anche non
quella formazione, ma quell'accompagnamento ad alienare bene, a
vendere bene il proprio prodotto.
In seconda battuta avevamo provato a proporre un secondo ordine
del giorno che invece diceva questo: gli sforzi fatti negli ultimi
35 anni sono stati importanti per quanto riguarda il recupero degli
alpeggi, non possiamo negare l'evidenza e non ci interessa, perché
abbiamo visto gli sforzi che il pubblico ha fatto, però forse si
poteva fare in maniera ancora diversa, ma è inutile rivangare
quello che è stato fatto, probabilmente con le misure inserite nel
Piano di sviluppo rurale e con le poche risorse finanziate fuori
dal Piano di sviluppo rurale potremmo avere una parte non coperta
per terminare il 100 percento dei nostri alpeggi...ma come, però?
Perché la sfida era un po' lì...probabilmente modificando anche le
regole, ha senso investire tante risorse pubbliche per 30 giorni
magari nel mese di agosto? Per noi sì, a condizione che, quindi
obbligare da una parte certi investimenti, dall'altra avere la
possibilità di avere delle ricadute importanti per il prodotto
principe di qualità legato soprattutto al mese di agosto e che ben
conosciamo, cioè il prodotto di punta legato alla fontina DOP.
L'ordine del giorno che noi avevamo presentato era questo.
Le misure inserite nel Piano di sviluppo rurale e le percentuali
di aiuto sono quasi uno specchietto per le allodole, abbiamo messo
qualcosetta, ma sapremo sicuramente che ci saranno poche
ristrutturazioni o non più, diciamo come stanno le cose, perché i
privati con il 10, 20 o 30 percento è difficile che vadano a fare
degli investimenti importanti. Allora abbiamo detto questo:
facciamo attenzione, non perdiamo tutto il lavoro fatto a monte,
andiamo a mirare bene con dei criteri selettivi e cerchiamo magari
di non obbligare il privato, il consorzio o chi per esso a fare
cose estremamente impattanti, forti e danarose, ma miriamo bene
all'aiuto pubblico. Peccato che l'Assessore Testolin non abbia
voluto impegnarsi dal punto di vista politico e dire: probabilmente
non siete andati fuori strada, proviamo, cerchiamo delle soluzioni
per dare gambe e corsa a questo, perché è un
atout
che
probabilmente non darà solo soddisfazioni al prodotto fontina, ma
le darà anche alla conservazione e alla prevenzione del nostro
territorio. Ricordiamocelo, perché poi, come succede in Savoia,
come succede in Svizzera, come succede in altri posti dove non sono
così fortunati come noi, alla fine chi ci perde - lo dico io e lo
diciamo noi - è il territorio tutto e tutta la comunità, anche dal
punto di vista turistico. Grazie.
Presidente
- Grazie collega. C'è qualche altra richiesta
di intervento? Per la replica, la parola al Presidente della
Regione.
Rollandin (UV)
- Sì, molto brevemente.
Collega Chatrian, quando parliamo di interventi in montagna per
gli alpeggi credo che dovremmo fare tutti un'attenta riflessione.
Chi gira un po' per gli alpeggi purtroppo nota sempre più che dove
dovrebbero andare i bovini ci sono le pecore, che non si utilizzano
più le stalle, e gli esempi aumentano. Questa è la triste realtà,
ma perché aumentano? Perché non c'è più nessuno che vuole andare!
Si tratta di alpeggi comunali per i quali non si trova chi possa
utilizzarli; un classico è quello di Oyace piuttosto che quello di
altri comuni, tra un po' succederà anche forse non a Torgnon, ma
vicino sì, forse non lì ma vicino qualcuno. Quindi il problema di
fondo non è quello di avere nuovi sistemi per intervenire, per
carità ci sarà ancora qualcuno che mette a posto, ma nella
maggioranza delle valli gli alpeggi sono stati tutti rifatti, non
andiamo a vedere come, ma sono stati tutti rifatti; c'è più cemento
che pietra, passiamoci sopra, ma sono tutti rifatti! Adesso il
risultato è che ci troviamo di fronte a questo paradosso che io
francamente trovo di difficile soluzione. Non va su nessuno, e
piuttosto che nessuno vanno su le pecore.
Voi capite che questo non è quello che ci aspettavamo quando
abbiamo fatto l'investimento e snatura la funzione di mantenere in
montagna una produzione di eccellenza giustamente con l'attenzione
al territorio. Le piccole strutture ormai sono corcoscritte a una
parte della Bassa Valle, perché sul resto - credo di conoscere
abbastanza la realtà, come lei - penso che ci siano poche realtà
che vogliono ancora fare qualcosa sugli alpeggi, alpeggi veri, può
darsi ciò avvenga nelle piccole realtà. Il problema non è questo,
il problema è come utilizzare al meglio quello che abbiamo
investito per la montagna, perché gli investimenti li abbiamo già
fatti e oggi non possiamo più utilizzarli! No, ma di fatto non
mancano tanto i soldi per investire, quanto chi utilizza
l'investimento.
Credo pertanto che su questo faremo una riflessione, perché è
importante per tutti capire che cosa dobbiamo fare, come cercare di
incentivare per tornare all'origine. Non è la mancanza di fondi per
gli alpeggi il problema di oggi, il problema è certo sugli altri,
anche i fondi sono necessari, abbiamo parlato di consorzi,
sicuramente bisognerà anche lì intervenire nel modo giusto, ma non
negli alpeggi.
Presidente
- Grazie. La parola al collega Chatrian, per
dichiarazione di voto. Prego.
Chatrian (ALPE)
- Sì, per dichiarazione di voto.
Lei conosce quanto noi, se non meglio di noi, il percorso fatto
in questi 34 anni dall'81 a oggi nel settore. Al di là di Torgnon o
di altre comunità, dove il Comune ha investito parecchio e ci sono
numerosi agricoltori che gradirebbero competere per poter usufruire
dei numerosi alpeggi, io sono stato abituato - ma questo dal punto
di vista personale e anche come famiglia - a guardare chi fa meglio
di noi, di noi fuori dalla Valle d'Aosta o all'interno della Valle
d'Aosta, quindi sono sempre propenso a guardare non le cose che non
vanno, ma quelle che vanno bene e migliorarle ancora. Se ci sono
ancora dei privati che intendono investire nel settore - e ce ne
sono ancora, l'Assessore Testolin lo sa - magari non più come una
volta, lo diceva molto bene anche lei, creiamo le condizioni.
Quindi c'è un duplice
volet
: da una parte quello della
ristrutturazione magari più minimalista - e sono il primo a dirlo -
anche dal punto di vista architettonico e, di conseguenza,
economico-finanziario; dall'altra, anche dal punto di vista del
discorso del territorio. Se un aiuto non sarà più com'era una volta
del 60, 70 percento, ma magari è vicino al 30, 35, 40 o 45
percento, io penso che comunque abbiamo fatto un qualcosa di
positivo dal punto di vista generale, perché lo riteniamo utile
alla causa generale. E se poi c'è anche, terzo
volet
, un
prodotto buono di qualità che riusciamo a mettere sul mercato, che
ha una certa redditività e che facciamo una bella figura come
sistema Valle d'Aosta, evviva! Però la rassegnazione no, la
rassegnazione adesso è quella che ci fa morire in qualsiasi tipo di
settore! È una proposta quella che abbiamo fatto ieri, abbiamo
cercato comunque di motivare perché uno presenta un ordine del
giorno: è perché ci crede, e perché intende portare la riflessione
in aula come lei ha cercato di motivare la sua posizione.
Grazie.
Presidente
- Grazie collega. La parola al collega
Nogara.
Nogara (UVP)
- Merci Monsieur le Président.
Innanzitutto mi associo a quello che ha detto il collega
Chatrian e anche a quello che ha detto il Presidente: che noi, come
Amministrazione regionale, abbiamo fatto dei grandissimi sforzi per
sistemare tutti gli alpeggi in Valle d'Aosta. Questo è il primo
volet
. Bisogna dire che chi va in montagna sa benissimo
comunque che ci sono tanti alpeggi ristrutturati e che non vengono
usati, anche quando c'erano le mucche. Il secondo problema è quello
della materia prima: se noi andiamo avanti così, sì che vengono le
pecore su, perché non abbiamo più nessuno che vuole mettere le
mucche. Il terzo problema grosso è quello che noi, come
Amministrazione regionale - ed è quello che diciamo da due anni -
dobbiamo incentivare.
Con il nostro ordine del giorno di ieri, anche solo dire che la
fontina d'alpeggio deve essere un formaggio riconosciuto e
pagato...sì, certo, è accettato dalla maggioranza...è un aiuto, un
aiutino, e può far sì che qualcuno dica: accidenti, portare su le
mucche è meglio che lasciarle giù, e allora è tutta una catena. È
chiaro che tutti assieme dobbiamo cercare di portare l'indotto, ma
chi deve dare la linea è l'Amministrazione regionale, con quelli
che adesso possono essere gli aiuti, i consigli, il supporto,
perché tutti i nostri agricoltori che adesso prendono l'impegno con
il nuovo PSR 2014/2020 per i carichi degli alpeggi si trovano poi
magari nel 2018 a dover restituire dei soldi perché non hanno più
il carico negli alpeggi. Allora, siccome siamo proprio al limite
per aiutare questi agricoltori a continuare, la cosa importante è
riuscire a stimolare tutto il mondo agricolo affinché possa
investire negli alpeggi. Noi abbiamo messo un sacco di soldi negli
alpeggi come Amministrazione, ed è il momento che questi alpeggi
vengano sfruttati come devono essere sfruttati. È chiaro che poi
deve esserci tutta una catena, perché è vero, magari non abbiamo
abituato bene i nostri allevatori o i nostri agricoltori, però c'è
anche l'aiuto, abbiamo sempre parlato del fatto che magari mettere
l'acqua a pedale su un alpeggio non è così determinante dato che
d'inverno bisogna togliere tutto perché sennò gela e si deve di
nuovo cambiare l'anno dopo. Sono tutte quelle cose che vanno ad
aiutare un settore, il mondo agricolo, era questo che volevo dire.
Grazie.
Presidente
- Grazie collega. La parola al collega
Grosjean.
Grosjean (UVP)
- Merci Président.
Solo per una riflessione. Questa discussione mi convince sempre
di più che la mozione che avevamo fatto un po' di tempo fa e che
era stata votata, quella di costituire un gruppo di lavoro per
riprogrammare l'agricoltura, è veramente urgente, non solo per
quella problematica che si era vista sulla gestione del letame, ma
per riprogrammare il sistema agricoltura in Valle d'Aosta, perché
veramente ci troviamo di fronte a realtà che non si giustificano
più. Se abbiamo degli alpeggi nuovi appena costruiti e per mancanza
di animali o per altri motivi non riusciamo più a gestirli,
bisognerebbe capire perché la gente tiene gli animali in pianura
anche d'estate e non li manda più in alpeggio. Andrebbe quindi
veramente fatto uno studio approfondito per cercare di capire un
po' meglio come si può evitare questa "lenta morte" della nostra
agricoltura.
Presidente
- Grazie. La parola all'Assessore
Testolin.
Testolin (UV)
- Grazie Presidente. Credo che vada fatto
anche un attimo di chiarezza dopo questi interventi che ritengo
comunque tutti opportuni e contribuiscono al dibattito nel senso
più ampio del termine.
Per riprendere il concetto espresso dal Presidente e che è stato
un po' sottolineato da tutti, cioè la necessità di sfruttare gli
investimenti già attuati in questi ultimi anni con delle risorse da
parte dell'Amministrazione importanti, nel nuovo Programma di
sviluppo rurale si sono attuati degli interventi che vanno
esattamente in questa linea che sollecitano e gratificano chi manda
gli animali in montagna. Quindi anche le piccole stalle, quelle che
evidentemente si vedono negare un reddito rispetto al fatto di
mantenersi gli animali in piano durante l'estate, vengono
compensate in maniera un po' più importante per mandarle in
alpeggio. Questo è uno degli stimoli che viene inserito per
permettere a chi gestisce ancora gli alpeggi di avere un numero più
importante e di mantenere quel carico indispensabile per poi poter
beneficiare del verde anche in alpeggio. Sono ben chiare queste
problematiche, le abbiamo condivise ieri, certi percorsi sono già
stati iniziati e fanno parte di questo tipo di
input
che
l'Amministrazione, in quello che può essere il suo operato, tende a
portare avanti; così come sicuramente uno snellimento delle
procedure burocratiche, che è stato anche chiesto e condiviso ieri
e che non è frutto di una discussione dell'altro ieri mattina, ma
un discorso già messo in piedi da svariati mesi proprio per ovviare
a tutte quelle criticità che si presentano poi puntualmente quando
uno si confronta con i problemi di tutti i giorni. Quindi se
riusciamo a snellire anche questi aspetti credo che vadano
esattamente in quell'ottica.
Non è da oggi e non è da ieri il fatto che si tenda a tentare di
valorizzare le eccellenze produttive. Poi che ci sia
necessariamente bisogno di un
incipit
economico per produrre
questo è una valutazione che fa qualcuno. Ci sono dei metodi, delle
iniziative, dei coordinamenti, delle opportunità che vengono date
dal PSR, ma anche dalle attività correnti svolte all'interno
dell'Assessorato, in collaborazione con le associazioni di
categoria, che vanno esattamente in questa direzione. Pertanto non
si è ottusi di fronte a questo tipo di realtà, si fanno delle
iniziative che danno i loro frutti.
Per quanto riguarda i contributi relativamente ai fabbricati
presenti nel PSR, questi non sono marginali, perché vanno
esattamente dal 35 percento previsto per le misure di investimento,
che sono accessibili sia ai giovani agricoltori, sia alle aziende,
evidentemente all'interno di programmi e di bandi che verranno
istituiti e che vedranno delle priorità di un certo tipo. Che le
altre risorse siano poche lo condividiamo tutti. Le possibilità di
ripristino degli alpeggi, anche per chi è proprietario non
conduttore, vanno fino al 50 percento, quindi non sono delle
banalità. Che poi ci sia necessità in tutti gli ambiti di avere uno
sviluppo di risorse superiore è pacifico, certo, con più risorse
dai più risposte, però non si può dire che questo tipo di
iniziative non siano messe in campo.
Quindi andiamo esattamente nell'ottica che è stata condivisa in
questi due giorni per cercare di valorizzare sempre più quello che
è un apporto fondamentale dell'allevamento soprattutto in alpeggio,
per cercare di valorizzare i prodotti, così come tutti condividiamo
che abbiano necessità di essere valorizzati e principalmente da un
punto di vista economico possano dare risposte puntuali agli
allevatori
in primis
.
Presidente
- Collega Chatrian, lei ha già avuto la
facoltà di parlare in sede di dibattito e per dichiarazione di
voto. Per fatto personale? No. Altri chiedono la parola? Se nessun
altro chiede la parola mettiamo in votazione l'articolo 14. I
colleghi sono pregati di votare. La votazione è aperta. La
votazione è chiusa.
Presenti: 34
Votanti: 30
Favorevoli: 30
Contrari: nessuno
Astenuti: 4 (Certan, Chatrian, Morelli e Roscio)
Il Consiglio approva.
Passiamo all'articolo 15. All'articolo 15 vi è l'emendamento n.
2 dell'Assessore Perron. Assessore, intende illustrarlo?
L'Assessore Marguerettaz ha la parola.
Marguerettaz (UV)
- Grazie Presidente.
L'articolo 15 introduce semplicemente una proroga a tutto l'anno
2016 per la gestione e per la definizione delle pratiche che sono
già state presentate
ante
1 gennaio 2014, quindi nel 2013,
che erano state finanziate con la gestione speciale. Con
l'emendamento n. 2 si estende semplicemente questa proroga anche ai
contributi nei rifugi, le cui pratiche, anche queste, erano già
state presentate
ante
2014.
Presidente
- Grazie Assessore. Qualcuno chiede la parola?
La parola al collega Gerandin.
Gerandin (UVP)
- Merci Président. Assessore, ci spiega
solo il criterio dei 1.000 euro come spesa minima? Grazie.
Presidente
- La parola all'Assessore Marguerettaz.
Marguerettaz (UV)
- Grazie. Questo è per evitare di
mettere in piedi delle pratiche dove il contributo era minore
rispetto al costo della pubblica amministrazione, quindi è per le
domande che hanno un certo rilievo, ovvero quelle che riqualificano
nell'ambito dei rifugi o di un rifugio una manutenzione importante;
le altre, quelle che sono di scarsa importanza, si ritiene che in
un gioco di economicità non abbiano un senso, anche perché non
riqualificano e non ha senso procedere in tal senso.
Presidente
- Grazie Assessore. La parola al collega
Gerandin.
Gerandin (UVP)
- Merci Président. Molto probabilmente,
dato che tiene conto del recupero di fondi pregressi, saranno
difficilmente sufficienti per tutte le domande superiori a 1.000
euro...c'è capienza per tutti? Okay, grazie.
Presidente
- Grazie collega. Se non ci sono altri,
procediamo alla votazione dell'emendamento n. 2 dell'Assessore
Perron. La votazione è aperta sull'emendamento n. 2. La votazione è
chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Possiamo dare lo stesso risultato per l'articolo 15? No, c'è la
richiesta di intervento del collega Fabbri. Prego.
Fabbri (UVP)
- Volevo solo chiedere all'Assessore per
cortesia se ci sono ancora molte di queste domande e se il tiraggio
del mutuo, previsto di 20 mila euro, sarà ancora completamente
usufruito.
Presidente
- La parola all'Assessore Marguerettaz.
Marguerettaz (UV)
- Grazie. Adesso probabilmente c'è un
fraintendimento, non c'è un mutuo, queste erano risorse che
venivano prese in gestione speciale. I 20 milioni non erano
ovviamente tutti destinati alla legge 19 perché tutte le leggi ne
beneficiavano, era globale. Queste sono pratiche residuali perché
c'erano anche degli investimenti importanti...certo,
ante
23
dicembre 2013, per intenderci, quando il 24 ottobre era l'entrata
in vigore della legge dove abbiamo messo le risorse. Quindi sono
pratiche anche importanti che hanno generato una gestione, per cui
siamo in una situazione direi molto avanzata.
Presidente
- Grazie Assessore. Qualcuno chiede ancora la
parola? Possiamo votare l'articolo 15. La votazione è aperta. La
votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Articolo 16. Qualcuno chiede la parola? La parola al collega
Nogara.
Nogara (UVP)
- Merci, Monsieur le Président.
Qui volevo dire "finalmente", finalmente siete riusciti e siamo
riusciti come Consiglio regionale a reperire questa cifra
importante - che da quello che so sono circa 5 milioni e 800 mila
euro - per chiudere tutti i riordini, lo spero, ma non credo che ce
la faremo a chiudere i riordini fondiari aperti. Volevo solo
rilevare che è una cosa molto importante per l'agricoltura
valdostana, anche perché l'apertura che ancora c'era sui riordini
non permetteva a tanti giovani agricoltori o ad altri le domande
per il verde, poiché non erano ancora definiti quali erano
esattamente i confini di tutti questi riordini e potevano creare
dei malfunzionamenti. Era solo per manifestare la nostra
soddisfazione come gruppo sul fatto che questo articolo passi.
Presidente
- Grazie collega. La parola al collega
Chatrian.
Chatrian (ALPE)
- Sì, grazie Presidente.
Una proroga rispetto alla finanziaria dell'anno scorso che
avevamo già sollecitato e di cui avevamo convintamente approvato la
strada, anche se dopo tantissimi anni e battaglie in quest'aula,
quanto meno in questi ultimi 8 anni. Al di là di questo,
chiederemmo se possibile all'Assessore se ci può fare un po' lo
stato dell'arte aggiornato a oggi, a questa mattina, così da avere
almeno contezza anche della famosa delibera che stiamo aspettando
tutti da ormai qualche mese, Assessore Testolin. Lo dico veramente
con un unico intento: che ci sia la possibilità di dare corso a
questa annosa criticità.
Presidente
- La parola all'Assessore Testolin.
Testolin (UV)
- Grazie Presidente.
Rispondo volentieri. Come si era già tentato di spiegare nelle
commissioni, in sede di presentazione del bilancio, ci sono alcuni
aspetti tecnici da risolvere dovuti ad una eterogeneità della
situazione tecnica dei riordini sui lavori dei consorzi che saranno
ricompresi in questa graduatoria e quindi riverranno finanziati. Si
stanno definendo alcuni aspetti per determinare quali potranno
essere finanziati, quindi è nel giro di poco; adesso c'era anche un
problema col bilancio, perché erano evidentemente focalizzati
sull'approvazione del
budget
e poi si procederà in questa
direzione che è auspicata non solo da voi, ma decisamente
dall'Assessorato tutto.
Presidente
- Grazie. Possiamo procedere alla votazione
dell'articolo 16? La votazione è aperta. La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Siamo all'articolo 17. Qualcuno intende prendere la parola?
Possiamo votare l'articolo 17?
La parola al collega Nogara.
Nogara (UVP)
- Merci, Monsieur le Président.
Era solo per un chiarimento. L'anno scorso era successa più o
meno la stessa cosa, nel senso che qui ci sono le varie cifre per i
cantieri gestiti direttamente dall'Amministrazione, ci sono anche
quelli per i lavori pubblici. L'anno scorso, per i lavori pubblici,
alla fine avanzavano dei soldi che venivano poi in seguito spostati
se per caso non fossero stai usati tutti per i cantieri. Si
ricorda, Assessore, avevamo avuto in commissione uno scambio di
idee...se dovesse succedere un'altra volta succede sempre lo stesso
sistema. Grazie.
Presidente
- Grazie. La parola al collega Roscio.
Roscio (ALPE)
- Grazie Presidente.
Colgo l'occasione, dato che si parla di interventi straordinari
nei settori agricolo-forestale e idraulico-forestale, che per il
secondo anno vengono portati in questa fase in assestamento. Vorrei
avere qualche notizia rispetto agli altri impiegati forestali su
cui si era discusso e dove anche ALPE aveva fatto una richiesta per
cercare di valutare se possibile una stabilizzazione. Mi sembra che
sul valutare le possibilità c'erano state delle aperture, ma su
questo non vi è traccia, quindi volevamo chiedere se si hanno
notizie su questo. Grazie.
Presidente
- Grazie. Altri che chiedono la parola? La
parola all'Assessore Testolin.
Testolin (UV)
- Sì, per dire che anche quest'anno ci si
avvarrà della Società di servizi con una graduatoria che è stata
allestita lo scorso anno, e con uno stanziamento che è a bilancio,
per l'utilizzo di questa collaborazione con la Società di servizi
che garantirà tutti i lavori di preparazione, di supporto
all'aspetto tecnico e all'aspetto di verifica in cantiere svoltisi
lo scorso anno, quindi con lo stesso obbligo previsto per l'anno
passato. Non c'è una stabilizzazione perché il concorso fatto lo
scorso anno non era per permettere la stabilizzazione, ma per i
contratti a tempo determinato.
Presidente
- Grazie Assessore. La parola, per
dichiarazione di voto, al collega Roscio.
Roscio (ALPE)
- Sì, grazie.
Noi non ci aspettavamo una risposta tecnica perché il concorso
era per quelli a tempo determinato e non a tempo indeterminato, ma
quello che volevamo capire era dal punto di vista politico se c'era
una qualche intenzione in prospettiva di andare a valutare questo,
perché non abbiamo solo un ruolo tecnico, vorremmo capire anche il
prosieguo. Grazie.
Presidente
- Grazie. Possiamo procedere con la votazione?
La votazione è aperta sull'articolo 17. La votazione è chiusa.
Presenti: 34
Votanti: 30
Favorevoli: 30
Astenuti: 4 (Bertin, Certan, Morelli e Roscio)
Il Consiglio approva.
Passiamo adesso all'articolo 18. Posso dare lo stesso risultato
o qualcuno chiede la parola? Nessuno chiede la parola? Allora si
procede alla votazione dell'articolo 18. La votazione è aperta. La
votazione è chiusa.
Presenti: 34
Votanti: 23
Favorevoli: 21
Contrari: 2
Astenuti: 11 (Bertin, Bertschy, Certan, Fabbri, Gerandin,
Grosjean, Morelli, Nogara, Roscio, Rosset e Laurent Viérin)
Il Consiglio approva.
Adesso abbiamo tre emendamenti che vanno a costituire gli
articoli 18 bis, ter e quater, se votati. È l'emendamento 3
dell'Assessore Perron. Qualcuno intende illustrarlo? La parola
all'Assessore Perron.
Perron (UV)
- Grazie Presidente.
Come avevo già avuto modo di spiegare in commissione, questo
emendamento modifica l'articolo 3 della legge 2 del 2010 e prevede
la restituzione dei fondi rischi attribuiti ad una Confidi, oltre
che nel caso di una liquidazione di una Confidi, anche nel caso in
cui questa Confidi effettui un'operazione di fusione tra Consorzi
di garanzia fidi della Valle d'Aosta con Consorzi operanti o aventi
sede fuori dal territorio valdostano. Le somme dei fondi rischi da
restituire alla Regione sono quelle non utilizzate per le finalità
della legge 1 del 2009. Con questa operazione si è posta comunque
un'attenzione alle imprese, i soldi verranno chiesti in
restituzione man mano che saranno disponibili da parte delle
Confidi e non saranno utilizzate dalle aziende; questo per non
pregiudicare interventi fatti a favore di aziende, ma di procedere
in questo caso qualora una Confidi opera una fusione in questa
direzione, cioè di restituire le somme che ha avuto dalla Regione e
che non ha utilizzato.
Presidente
- Grazie Assessore. Qualcuno chiede la parola
sull'emendamento n. 3? Possiamo metterlo in votazione? La votazione
è aperta. La votazione è chiusa.
Presenti: 33
Votanti: 23
Favorevoli: 23
Astenuti: 10 (Bertin, Bertschy, Certan, Fabbri, Gerandin,
Grosjean, Morelli, Nogara, Roscio e Rosset)
Il Consiglio approva.
Adesso abbiamo l'emendamento 4, sempre presentato dall'Assessore
Perron. La parola all'Assessore Perron.
Perron (UV)
- Questa è la reiterazione di una proposta
che avevamo già fatto in occasione della finanziaria precedente ed
estende la proroga straordinaria dei termini di inizio e di fine
lavori dei titoli abitativi a tutto il 2016, fino al 31 dicembre
2016. Questo va nella direzione condivisa da quest'aula, di
facilitare degli interventi che vadano nell'indirizzo di aiutare il
settore dell'edilizia che, lo riconosciamo tutti, è ancora colpito
dalla crisi economica. Grazie.
Presidente
- Grazie Assessore. Chi intende prendere la
parola? Possiamo procedere alla votazione dell'emendamento n. 4
presentato dall'Assessore Perron. La votazione è aperta. La
votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Abbiamo ancora un emendamento, il n. 5 dell'Assessore Perron.
Chi intende illustrarlo? La parola all'Assessore Perron.
Perron (UV
) - Grazie, Signor Presidente.
È semplicemente un emendamento molto tecnico che introduce una
disciplina organica per una prima applicazione delle disposizioni
in materia di armonizzazione di bilanci pubblici, precisando quali
sono le norme che la Regione, gli Enti locali, l'USL e gli Enti e
gli organismi strumentali, oltre che le Istituzioni scolastiche ed
educative che dipendono dalla Regione, debbono applicare in materia
di contabilità. È un emendamento tecnico che va a recepire questa
normativa e disciplina in modo molto chiaro le norme alle quali
questi organismi dovranno attenersi su questa materia.
Presidente
- Grazie. La parola al collega Chatrian.
Chatrian (ALPE)
- Sì, grazie Presidente.
Affronteremo poi gli altri emendamenti che l'Assessore ci ha
presentato, ma su questo chiederemmo qualche lume in più dal punto
di vista se non tecnico, tecnico-amministrativo. Praticamente
l'emendamento 5 riprende il disegno di legge che avete scaricato
come Giunta qualche giorno fa e che è stato scaricato all'interno
delle commissioni, ma la di là di riprendere l'impianto di quel
disegno di legge, oltre al discorso tecnico, oltre al 2016, abbiamo
qualche garanzia in più per il 2017 o ci fermiamo con l'emendamento
5 al 2016? Non so se sono stato chiaro a livello di questione e di
domanda.
Presidente
- La parola al collega Gerandin.
Gerandin (UVP)
- Merci Président.
L'Assessore nella sua illustrazione ha detto giustamente che è
un documento molto tecnico che riprende una norma in cui a tutti
gli effetti il discorso di avere una contabilità armonizzata è
propedeutico ad un bilancio consolidato, il bilancio consolidato
della Regione che si farà nel 2107. Pertanto noi non possiamo che
essere d'accordo, anche perché dal punto di vista della
contabilizzazione, a parte le difficoltà applicative che avranno
soprattutto gli Enti locali in questo momento, noi pensiamo che sia
la strada giusta, poiché quando si va ad invocare trasparenza e
quello che può essere il vero quadro finanziario di tutta la
contabilità degli Enti pubblici a livello regionale, quando questa
contabilità armonizzata riguarderà soprattutto l'azienda USL - che
ha il suo sistema di contabilità - e gli Enti e organismi
strumentali, per noi è la buona strada, per cui noi siamo
assolutamente a favore. Grazie.
Presidente
- Grazie collega. Possiamo passare alla
votazione? La parola al Presidente della Regione.
Rollandin (UV)
- Sì, credo che il collega Chatrian
l'avesse già anticipato, come l'Assessore alle finanze nella sua
relazione: con l'armonizzazione e con il fascicolo portato e
distribuito di fatto si entra in un regime, che per il 2016 andrà
in parallelo, cioè verrà utilizzato questo nuovo sistema che in
qualche modo renderà più efficace e diversa anche l'organizzazione,
quindi non è banale. Il lavoro fatto per creare le premesse per
questo documento è stato abbastanza lungo, perché poi deve essere
testato e cambia anche l'approccio al bilancio. Non è però da
confondere con gli altri sistemi, il discorso dell'armonizzazione
rispetto al pareggio di bilancio o altri sistemi, sono altre
questioni che non hanno nulla a che vedere. Questo è il sistema a
cui dovranno adeguarsi anche gli Enti locali, perché il senso
dell'armonizzazione è di avere poi una possibilità di confronto
reale quando tu investi, cioè su determinate opere se hai lo stesso
sistema a livello nazionale come a livello regionale o come nei
Comuni non hai più differenze di impostazione, quella è ed è
uguale, quindi, se emerge che qualcuno ha speso di più rispetto a
qualcun altro, questo dato si evidenzia in modo chiarissimo. Questa
è un po' la filosofia che sta alla base di questa anticipazione che
andrà poi a regime, quindi non è solo per il 2016, il 2016 è l'anno
in parallelo, ma poi di fatto sarà quello il sistema che si
adotterà.
Presidente
- La parola al collega Bertschy.
Bertschy (UVP)
- La preoccupazione che sento con gli
Amministratori e i Dirigenti rispetto a questo è ben specificata al
comma 6 dell'articolo, sarà veramente importante riuscire ad
accompagnare gli Enti, soprattutto quelli più piccoli, e a far sì
che le
Unités des Communes
potrebbero lavorare nella
direzione di prestare attenzione soprattutto a quegli Enti in cui
tutto questo lavoro appesantirà quello degli uffici; quindi il
comma 6 è particolarmente importante e dovremo capire quale
strategia si dovrà mettere in campo per fare formazione, per
accompagnare tutti nel lungo e medio periodo. Segnalo, perché ci è
stato segnalato e comunque è una cosa che abbiamo verificato, che
l'applicazione della legge 243 del 2012 rischia di equiparare le
Regioni ordinarie con le Regioni a Statuto speciale in finanza
locale nel sistema di bilancio, quindi bisognerà capire più che
altro a livello di principio come fare affinché comunque la
differenza continui ad esistere, e non vale solo per la Valle
d'Aosta, vale in generale, però quella legge lì appiattisce un po'
il sistema. Intanto mettiamolo lì come argomento di lavoro da
riprendere in un'altra sede, perché non è materia di oggi, però in
termini proprio di valore da difendere, come prerogativa, per noi è
un argomento sul quale ritornare.
Presidente
- Grazie collega. La parola al collega
Gerandin.
Gerandin (UVP)
- Merci Président.
Solo per avere una conferma, penso sia senz'altro così. Questo
percorso che, torno a dire, impegna particolarmente gli Enti
locali, immagino sia stato condiviso: parlo del controllo di
gestione, di eventuali modalità di gestione finanziaria parallele
per il primo anno e quant'altro. Grazie.
Presidente
- La parola al Presidente della Regione.
Rollandin (UV)
- Di questo problema, e ringrazio il
collega Gerandin per averlo sollevato, ne parliamo da tempo, perché
naturalmente, come fase preparatoria, lì c'è ancora in atto una
valutazione che non è unanime sul fatto di mantenere i due in
parallelo o di fare solo il cambio. Le valutazioni sono più
tecniche che politiche. Nell'ipotesi di non averli in parallelo si
rischia, se per caso c'è qualcosa che non va, di non avere nemmeno
l'elemento classico che ti supporta. Il bilancio, così come è
sempre stato fatto, rispetto a quello legato ad una fase nuova, ti
dà la possibilità comunque di recuperare se ci sono dei problemi;
avere solo un sistema, può creare qualche problema. Pertanto molto
probabilmente si andrà sull'opzione in parallelo e non solo
sull'alternativa.
Presidente
- Grazie. Mettiamo in votazione l'emendamento.
La votazione è aperta. La votazione è conclusa.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo all'articolo 19. Ci sono richieste di intervento
sull'articolo 19? Non vedo richieste, possiamo mettere in
votazione? La votazione è aperta. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertin, Bertschy, Certan, Chatrian, Cognetta,
Fabbri, Gerandin, Morelli, Nogara, Roscio, Rosset, Laurent
Viérin)
Il Consiglio approva.
Articolo 20. Ci sono richieste? Possiamo dare lo stesso
risultato? Stesso risultato.
Articolo 21. Possiamo dare lo stesso risultato? Stesso
risultato.
Adesso abbiamo parecchi emendamenti che vanno a costituire di
seguito, se approvati, l'articolo 21 bis ter, quater, quinquies.
Abbiamo l'emendamento n. 6 presentato dall'Assessore Perron. La
parola all'Assessore Perron.
Perron (UV)
- Grazie Presidente. Questa proroga al 31
marzo 2016, peraltro richiesta dai nostri Comuni per l'esercizio in
forma associata delle funzioni e dei servizi comunali, viene
richiesta come termine di durata massima delle convenzioni in
essere.
Presidente
- Qualcuno chiede la parola? Nessuno? Possiamo
metterlo in votazione? Votiamo l'emendamento 6 dell'Assessore
Perron. La votazione è aperta. La votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Adesso abbiamo l'emendamento n. 7 presentato dall'Assessore
Perron...no, vedo che ha prenotato la parola l'Assessore Baccega.
Do quindi la parola all'Assessore Baccega.
Baccega (SA) -
Scusate, non è per togliere la scena, ma
abbiamo concordato con l'Assessore Perron che avrei presentato io
questo emendamento.
Come sapete dal 1 giugno, a seguito della riorganizzazione che
c'è stata nelle strutture, la SUA è di fatto la Centrale Unica di
Committenza per quanto riguarda i lavori ed i servizi attinenti
all'ingegneria e all'architettura. Con questo emendamento noi
vogliamo rafforzare l'obbligo di centralizzazione degli acquisti in
termini di lavori e di servizi legati ai lavori di ingegneria e
architettura e, inoltre, diamo mandato per far sì che ci si possa
automaticamente adeguare con la legge di stabilità, che sta
prevedendo delle soglie di inserimento per i lavori pubblici e per
i servizi di ingegneria. In questo momento una delibera di Giunta
prevede che per i servizi di ingegneria i Comuni possono
autonomamente operare fino a 20 mila euro e per i lavori pubblici
fino a 40 mila euro. L'emendamento farà sì che poi, una volta che
la legge di stabilità determinerà un valore, automaticamente ci si
vada ad adeguare alla normativa statale, questo per permettere un
po' più di flessibilità e per garantire una più rapida facilità
nell'operare da parte dei Comuni. Va detto anche che entro tre
mesi, a seguito di quella delibera - il Consiglio ne è informato -
un comitato tecnico sta predisponendo un'apposita convenzione che
consentirà poi a tutti i Comuni - compreso il Comune di Aosta - di
convenzionarsi con la SUA e consentire di operare in termini più
efficaci.
Presidente
- Grazie Assessore. Qualcuno chiede la parola?
Possiamo passare alla votazione...no, la parola al collega
Bertschy.
Bertschy (UVP)
- Per parlare oggi, Presidente, se non
siamo veloci, non ci dà spazio...
Presidente
- Prego, collega.
... L'emendamento credo vada anche nella direzione di rendere
tutto po' più snello, l'ha detto anche lei, Assessore. Sul SUA noi
abbiamo fatto in passato valutazioni di un certo tipo, perché
eravamo preoccupati di cosa poteva avvenire senza un controllo
soprattutto politico di quello che viene messo in gara. Al di là
della cifra e della soglia, il problema è come si gestisce il
provvedimento nell'ambito della legittimità, della concorrenza e
quello che è giusto fare, però il problema grande è far sì che ci
sia la possibilità di avere da parte dei soggetti economici del
territorio almeno la possibilità di partecipare e concorrere nella
maniera giusta, perché secondo i dati della scorsa primavera, se li
ricorda, erano usciti dalla Valle d'Aosta un sacco di soldi sui
primi 27 milioni. Noi eravamo per più situazioni appaltanti, ne
abbiamo fatta una unica, vorremmo un po' capire se rimane tutto in
capo...l'emendamento non può andare in quella direzione, è una
discussione che ha più un valore politico, però quanto ancora c'è
di valutazione politica nell'ambito del lavoro che si fa di
preparazione dei bandi, delle gare e di tutto quanto, perché
altrimenti se diventa tutto un adeguamento statale, abbiamo visto
come ne esce fuori la nostra economia. Tra l'altro nell'incontro
che abbiamo avuto con le associazioni di categoria ci è stato
segnalato e fatto osservare che sarebbe opportuno provare ad
inseguire le direttive che altre Regioni sono riuscite a dare. So
che come Assessorato ci state lavorando, però nell'insieme di tutti
questi provvedimenti fino ad ora ci abbiamo perso, l'economia del
territorio sicuramente ne è uscita perdente, forse non pronta alla
concorrenza; questo è un lavoro che tocca anche agli imprenditori,
ma allo stesso tempo attenzione a non guidare questi percorsi,
altrimenti ci sono risorse che se ne vanno dalla Valle d'Aosta e
sappiamo quali danni ci fanno. Non siamo per recintare la Valle
d'Aosta fuori dai confini dell'ordinamento e delle leggi, ci
mancherebbe ancora, però allo stesso tempo che gli Amministratori
regionali e locali si rendano conto che non può essere
semplicemente trasferita la gara e poi quel che succede, succede.
Ogni criterio ponderato con attenzione rispetto a quello che
possiamo esprimere come territorio ha una sua importanza e permette
forse alle nostre ditte e ai nostri professionisti di essere almeno
competitivi.
Presidente
- La parola al collega Chatrian.
Chatrian (ALPE)
- Sì, grazie Presidente. Qualche
considerazione nel merito, Assessore Baccega.
Innanzitutto dal punto di vista politico che la nostra
finanziaria debba aspettare la legge di stabilità per poter
uniformare le soglie non ci vede d'accordo, proprio dal punto di
vista generale. Seconda battuta: i Comuni fra quattro settimane non
potranno più impegnare - come l'Amministrazione regionale - sul
2015 e la stazione unica appaltante sta creando numerosissimi
problemi (non lo so se lei ne è a conoscenza); numerosissimi
problemi, e "numerosissimi" vuol dire che numerosi Comuni
manderanno in avanzo di amministrazione delle risorse perché questa
stazione unica appaltante non gli ha permesso di appaltare (se può
verificare gentilmente nei prossimi giorni le saremmo grati, ne
discuteremo nel prossimo Consiglio). Il terzo
volet
si vuole
riallacciare un po' alla considerazione che faceva proprio poc'anzi
il collega sulla possibilità della partecipazione delle aziende
locali e non solo, io dico, locali nel senso della comunità, in
questo caso Comune X piuttosto che Comune Y, cioè il dramma è che
la stazione unica appaltante non dà la possibilità magari a dei
soggetti di partecipare. Questo noi lo riteniamo un mancato
rispetto anche della possibilità di poter partecipare e poi vinca
il migliore, come abbiamo sovente detto.
Detto questo, però, chiediamo veramente all'Assessore Baccega di
poter verificare, perché ci risulta che numerosi Comuni hanno
veramente delle grosse difficoltà ad interfacciarsi proprio con la
stazione unica appaltante, che dovrebbe essere un modello più
celere, più rapido - mi sembra fosse nato un po' per quello - ma
poi, come sovente succede...penso che possiamo citare l'esempio
dello sportello unico. Non so se a voi è capitato, ma se le piccole
realtà, le cose piccole sono più rapide, più veloci e se prima ci
mettevamo pochissimi giorni adesso è un disastro, e non è legato ai
discorsi dei tecnici, è legato al fatto che se manca un qualcosa si
ferma il procedimento, si riparte da capo, non si parla la stessa
lingua tra ufficio tecnico del Comune e sportello unico. Scusatemi,
ma alla fine chi ci perde comunque? È il cittadino, l'impresa,
peggio ancora il cittadino che vorrebbe fare qualcosa: uno, gli
viene rinviata la possibilità di fare quei lavori, quindi perde un
anno; due, ha magari anche la capacità economica di farlo in
quell'anno, quindi ci perde il sistema; tre, peggio ancora, chi
deve pagare è il cittadino che deve pagare un professionista per
occuparsi di tale pratica e magari pagare più il professionista che
non l'opera che deve mettere in campo. Facciamo quindi attenzione a
non creare dei mostri amministrativi, in modo che invece di essere
più rapidi, più celeri e meno costosi andiamo nella direzione
probabilmente opposta. Grazie.
Presidente
- La parola al collega Gerandin.
Gerandin (UVP)
- Merci Président. Due riflessioni anche a
seguito di quello che hanno detto prima il collega Bertschy e
adesso il collega Chatrian.
La prima considerazione è che comunque la stazione unica
appaltante, al di là della scelta fatta a livello regionale in cui
si è deciso di averne una sola, è comunque un'imposizione che
deriva da una legge dello Stato, per cui la Regione ha dovuto
adeguarsi. Ha fatto una scelta che noi non avevamo neanche
condiviso dall'inizio sui termini per fare la stazione, si poteva
farne più di una. Noi siamo sempre stati convinti che fare grandi
appalti comporta poi alla fine il rischio di finire fuori Valle,
soprattutto se legati alle forniture. Questa è la perplessità che
avevamo manifestato da subito e che i dati purtroppo ci confermano,
perché mi pare che dalle indagini fatte dal collega Bertschy su 27
milioni di affidamento 11 sono rimasti in Valle e i restanti sono
andati fuori Valle. Per cui non è un buon inizio, tenuto conto che
noi crediamo - l'abbiamo sempre ripetuto ed è stato condiviso anche
da voi - che il futuro nasce da quanto saremo bravi a far crescere
l'imprenditoria e l'imposizione locale, tutto quello che va fuori
Valle è un danno dal punto di vista economico per le entrate della
Regione. Detto questo, il problema che ha evidenziato il collega
Chatrian è vero: in questo momento gli Enti locali hanno difficoltà
a relazionarsi tra loro sugli affidamenti, soprattutto sulla
tempistica.
C'è poi un altro aspetto che ci preoccupa tanto e lei, Assessore
Baccega, lo sa benissimo, perché è successo nelle sue strutture, le
scelte delle modalità dell'appalto; ricordiamoci che la modalità
dell'appalto spetta all'Ente, non alla stazione appaltante. Ora è
successo che le sue strutture - lei può confermarlo, perché
sicuramente ne sarà a conoscenza, penso che lei abbia condiviso
queste scelte anche politicamente - abbiano presentato alla
stazione appaltante delle modalità di appalto - adesso non so qual
era la modalità, se era in economia essendo appalti ridotti - che
sono state rimandate al mittente, la stazione appaltante ha detto
che bisogna seguire un'altra modalità di appalto, appalto dove
hanno partecipato 60-70 ditte e aggiudicato all'esterno. Allora a
noi questo non va bene, non va bene. Io non so se tutti ne erano a
conoscenza, però di fatto è successo nella sua struttura, abbiamo
notizia di questo, di richiami all'ordine e di imposizioni diverse.
Noi crediamo che la politica, i dirigenti, devono prendersi le
proprie responsabilità e non possa essere una stazione unica
appaltante o qualche dirigente o chi comanda questa stazione che
decida le modalità di assegnazione! Noi siamo assolutamente
perplessi e questo non ci va bene.
Approfitto anche per parlare dello sportello unico, penso che ci
vada anche un po' di chiarezza su quella storia. Lo sportello unico
nessuno se lo è sognato, è un'imposizione che ci deriva dallo
Stato, e se non fosse stato articolato così nulla sarebbe cambiato,
le competenze dello sportello sarebbero passate alla
Chambre
, ma non immagino con che problema ancora! Per cui
secondo me lo sportello unico va fatto funzionare, non può essere
abolito, noi possiamo anche svegliarci domani mattina e dire che
non abbiamo più intenzione di avvalerci dello sportello e che le
competenze passano alla
Chambre
perché la legge dello Stato
è questa. Io penso pertanto che il futuro per lo sportello e anche
per la stazione unica appaltante vada in questa direzione: non
possiamo permetterci che chi in questo momento sta gestendo questa
stazione unica appaltante o altri possano decidere le modalità di
assegnazione. Grazie.
Presidente
- Grazie. Ci sono altre richieste di
intervento? La parola all'Assessore Baccega.
Baccega (SA)
- Giusto per dare due chiarimenti.
Consigliere Gerandin, sulla questione che mi ha sottoposto lei
poco fa valuterò, indagherò, perché non sono assolutamente a
conoscenza.
Rispetto a quello che ha detto il Consigliere Bertschy, io in
commissione ho portato dei dati che certificano che circa l'84
percento degli appalti usciti dall'Assessorato nel biennio
2014/2015 sono stati affidati ad aziende valdostane; l'ho detto
anche nell'ultimo Consiglio, se non sbaglio. Ora, in termini di
quantità farò la valutazione effettiva, perché magari una gara che
era di 10 milioni è andata fuori, e allora certamente abbiamo
questo squilibrio.
Per quanto riguarda la non operatività dei Comuni, la delibera
che abbiamo approvato proprio venerdì scorso consente di avere il
codice CIG e di poter procedere, quindi da questo punto di vista
devo dire che siamo stati coerenti con il fatto che ai Comuni si è
data l'opportunità di proseguire con i loro appalti. Nei prossimi
tre mesi ci sarà una convenzione quadro che il CELVA (Consiglio
permanente degli Enti locali) e i Comuni dovranno siglare, e da lì
parte tutta l'operatività per la Regione attraverso la stazione
unica degli appalti, ma in questo momento i Comuni sono in grado di
cliccare sul sito dell'ANAC e dire...è da venerdì, perché l'obbligo
di avvalersi della SUA partiva dal primo novembre e c'è stato
questo. Grazie.
Presidente
- Possiamo passare alla votazione
dell'emendamento 7? La parola al collega Bertschy.
Bertschy (UVP)
- Grazie, solo per una brevissima
replica.
Assessore, non mi riferivo ai dati dell'Assessorato, ma ai dati
della SUA che era all'ordine della discussione, sono riferiti
all'interpellanza di fine aprile-fine maggio scorso, quindi non mi
riferivo a quel dato che lei ci ha riportato in commissione, ma
quelli, invece, che erano 27, riguardavano servizi e forniture e
c'entrano i Comuni, ci sono tutti i lavori, anche gli appalti di
pulizia dei Comuni, se vogliamo. È per quello che io parlavo di un
governo politico su quanto succede, perché anche i Sindaci si
devono sentire coinvolti da cosa sta capitando, sennò passiamo su
la gara e poi in qualche maniera qualcuno se ne occupa.
Presidente
- Grazie collega. Se non ci sono altri,
passiamo alla votazione dell'emendamento n. 7. La votazione è
aperta. La votazione è chiusa.
Presenti: 34
Votanti: 21
Favorevoli: 21
Astenuti: 13 (Bertin, Bertschy, Certan, Chatrian, Cognetta,
Fabbri, Ferrero, Gerandin, Morelli, Nogara, Roscio, Rosset e
Laurent Viérin)
Il Consiglio approva.
Abbiamo adesso l'emendamento n. 8 presentato dall'Assessore
Perron. La parola all'Assessore Perron.
Perron (UV)
- Questo emendamento modifica la disciplina
dei compensi spettanti agli organi del BIM e degli altri Enti e
Organismi strumentali degli Enti locali; in modo particolare
recepisce, al fine di evitare possibili contenziosi con il Governo,
le osservazioni che il Governo stesso aveva formulato circa le
disposizioni contenute sulla spesa per gli apparati amministrativi,
soprattutto quelle che prevedono la gratuità degli incarichi
assunti all'interno di questi organismi. Qui si prevede pertanto
che siano organismi con cariche assunte in modo gratuito, ad
eccezione di un gettone di presenza che non può superare i 30 euro
a seduta, oltre a un rimborso delle spese sostenute e debitamente
documentate in questo senso. Grazie.
Presidente
- Qualcuno chiede la parola? Nessuna
richiesta. Possiamo mettere in votazione l'emendamento 8. La
votazione è aperta. La votazione è chiusa.
Presenti: 34
Votanti: 21
Favorevoli: 21
Astenuti: 13 (Bertin, Bertschy, Certan, Chatrian, Cognetta,
Fabbri, Ferrero, Gerandin, Morelli, Nogara, Roscio, Rosset e
Laurent Viérin)
Il Consiglio approva.
C'è ora l'emendamento n. 9 dell'Assessore Perron. La parola
all'Assessore Perron.
Perron (UV
) - Questo emendamento introduce delle nuove
norme riguardanti i complessi termali di Saint-Vincent e di
Pré-Saint-Didier e riconosce che costituiscono complessi termali
finalizzati alla cura, alla riabilitazione, alla promozione della
salute. In modo particolare per le Terme di Pré-Saint-Didier si
riconoscono la validità dei titoli per l'apertura dello
stabilimento pur in assenza di una normativa specifica regionale
organica su questa materia e prevede anche l'obbligo in ogni caso
di acquisire entro i sei mesi successivi l'autorizzazione
all'impiego delle sorgenti idrominerali e idrotermali, secondo
quanto previsto dalla normativa regionale in materia. Grazie.
Presidente
- Grazie Assessore. Richieste di intervento?
Non ci sono richieste. Possiamo passare alla votazione. La
votazione è aperta. La votazione è chiusa.
Presenti: 34
Votanti: 21
Favorevoli: 21
Astenuti: 13 (Bertin, Bertschy, Certan, Chatrian, Cognetta,
Fabbri, Ferrero, Gerandin, Morelli, Nogara, Roscio, Rosset e
Laurent Viérin)
Il Consiglio approva.
C'è poi l'emendamento n. 10, sempre presentato dall'Assessore
Perron.
Marguerettaz (UV)
- Grazie.
Qui ci sono una serie di interventi e direi che uno merita una
spiegazione a parte: la gratuità che veniva riconosciuta agli
agenti di Polizia, alle Forze armate, alla Forestale e ai Vigili
del fuoco sui mezzi di trasporto pubblico. Questo emendamento
introduce una novità: la gratuità viene riconosciuta qualora i
soggetti siano in divisa, quindi non solo in servizio, ma in
divisa, e questo per incentivare la presenza di figure
istituzionali che in questo momento possono fungere da deterrente
rispetto a tutta una serie di atti che minano l'ordine pubblico; è
una visione più restrittiva, ma richiede la divisa per avere
diritto alla gratuità.
Le altre norme ampliano la possibilità di introdurre
compartecipazioni a vari soggetti per il trasporto pubblico in
senso lato. Questo consente semplicemente, qualora lo si ritenga
(quindi non si introduce nessun corrispettivo), la possibilità di
contribuire. Nello specifico immaginate tutta una serie di linee
per aree scarsamente popolate, dove probabilmente potrebbe essere
utile concordare con i Comuni l'esecuzione di trasporti
ad
hoc
che vanno a sostituire il trasporto di linea e consentire
all'Amministrazione regionale di contribuire sostenendo questi
trasporti in modo tale da fare un servizio puntuale e avvalersi
anche di forme di appalto che andrebbero a beneficio di tutti i
soggetti, pertanto non solo dei concessionari del trasporto
pubblico, quindi gli NCC, che potrebbero - anche perché ogni Comune
ha le sue esigenze - contenere di molto i costi. Abbiamo delle
esperienze che sono state fatte, ricordo i taxi bus di
Saint-Nicolas e di Saint-Pierre che hanno dato dei risultati molto
buoni; pertanto questo è l'indirizzo.
Presidente
- Grazie. Ci sono richieste di intervento? Non
ci sono richieste. Mettiamo in votazione l'emendamento n. 10
dell'Assessore Perron. La votazione è aperta. La votazione è
chiusa.
Presenti: 34
Votanti: 21
Favorevoli: 21
Astenuti: 13 (Bertin, Bertschy, Certan, Chatrian, Cognetta,
Fabbri, Ferrero, Gerandin, Morelli, Nogara, Roscio, Rosset e
Laurent Viérin)
Il Consiglio approva.
Abbiamo adesso l'articolo 22. All'articolo 22 ci sono 3
emendamenti. Iniziamo con l'emendamento n. 5 della II Commissione
che sostituisce la rubrica. Qualcuno intende illustrarlo o possiamo
votare? La parola all'Assessore Perron.
Perron (UV)
- Sì, solo per chiarire, perché mi pare
opportuno. La legge n. 14, quella che avevamo approvato per il
contrasto alla ludopatia, ha individuato la manovra dell'aliquota
IRAP come un mezzo per disincentivare gli esercizi commerciali dal
detenere apparecchiature per il gioco. L'articolo 7 di quella legge
ha previsto che con la finanziaria regionale fossero determinate -
questo con effetto dal 2016 - rispettivamente una riduzione
dell'aliquota IRAP per i soggetti che conseguono il marchio
slot
free
e una maggiorazione della stessa aliquota per le sale da
gioco. Quindi con questo articolo si va a determinare in modo
chiaro la riduzione dell'aliquota IRAP dello 0,46 percento per tre
esercizi per coloro che conseguono il marchio
slot free
. Si
declina l'attuazione del principio espresso dalla legge 14, cioè
che l'agevolazione deve essere compatibile con la disciplina
europea in materia di aiuti di Stato, prevedendo in questo caso il
regime
de minimis
, e si dà mandato alla Giunta di definire
le modalità attuative tra cui la disciplina del marchio regionale,
aspetto sul quale credo la struttura commercio dell'Assessorato si
sia già attivata. Non si procede per contro a stabilire la
maggiorazione dell'aliquota per le sale e gli spazi per il gioco,
in quanto la legge di stabilità del 2016 contiene una norma che
congela per il 2016 - almeno ad ora - la possibilità per gli enti
territoriali di incrementare le aliquote dei tributi. Abbiamo
voluto raggruppare questi emendamenti per fare chiarezza e li
abbiamo già consegnati alla commissione per integrare la rubrica di
questo articolo, per circoscrivere la definizione dei soggetti che
possono beneficiare di questa agevolazione, materia molto complessa
che finora risultava generica e non rispondente allo spirito della
norma che abbiamo approvato in Consiglio regionale. Grazie.
Presidente
- Grazie Assessore. Possiamo procedere alla
votazione? La votazione è aperta. La votazione è chiusa.
Presenti: 33
Votanti: 23
Favorevoli: 23
Astenuti: 10 (Bertschy, Certan, Chatrian, Fabbri, Gerandin,
Morelli, Nogara, Roscio, Rosset e Laurent Viérin)
Il Consiglio approva.
C'è l'emendamento n. 6 della II Commissione. Possiamo dare lo
stesso risultato, colleghi? Non vedo risposte. La votazione è
aperta. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertschy, Certan, Chatrian, Cognetta, Fabbri,
Ferrero, Gerandin, Morelli, Nogara, Roscio, Rosset e Laurent
Viérin)
Il Consiglio approva.
C'è ancora l'emendamento n. 7 della II Commissione che
sostituisce il comma 2 dell'articolato, sempre per lo stesso
articolo. C'è qualcuno che chiede la parola? Possiamo dare lo
stesso risultato? Stesso risultato.
Mettiamo in votazione adesso l'articolo 22 nel suo complesso.
Siete pregati di votare. La votazione è aperta. La votazione è
chiusa.
Presenti: 33
Votanti: 21
Favorevoli: 21
Astenuti: 12 (Bertschy, Certan, Chatrian, Cognetta, Fabbri,
Ferrero, Gerandin, Morelli, Nogara, Roscio, Rosset e Laurent
Viérin)
Il Consiglio approva.
Prima di passare all'articolo 23 abbiamo adesso l'emendamento n.
11 presentato dall'Assessore Perron che va ad abrogare
l'emendamento n. 8 della II Commissione e che toglie l'articolo 22
bis, quindi ragioniamo e lavoriamo sull'emendamento n. 11
dell'Assessore Perron. La parola all'Assessore Perron.
Perron (UV)
- Spero di contribuire ad un chiarimento, è
soltanto un emendamento tecnico che introduce un Capo che è
appositamente dedicato al coordinamento tra la disciplina statale
vigente in materia di contabilità e la parte riguardante
l'armonizzazione dei bilanci pubblici.
Presidente
- Possiamo procedere alla votazione? La
votazione è aperta. La votazione è chiusa.
Presenti: 33
Votanti: 21
Favorevoli: 21
Astenuti: 12 (Bertschy, Certan, Chatrian, Cognetta, Fabbri,
Ferrero, Gerandin, Morelli, Nogara, Roscio, Rosset e Laurent
Viérin)
Il Consiglio approva.
Passiamo all'articolo 23. Qualcuno chiede la parola
sull'articolo 23? Possiamo procedere alla votazione? La votazione è
aperta. La votazione è chiusa.
Presenti: 34
Votanti: 21
Favorevoli: 21
Astenuti: 13 (Bertschy, Certan, Chatrian, Cognetta, Fabbri,
Ferrero, Gerandin, Grosjean, Morelli, Nogara, Roscio, Rosset e
Laurent Viérin)
Il Consiglio approva.
Passiamo ora all'articolo 24. Possiamo dare lo stesso risultato
o qualche collega intende intervenire? Stesso risultato.
Articolo 25. Possiamo dare lo stesso risultato? Stesso
risultato...allora ritorniamo indietro al 25. Chi chiede la parola
sull'articolo 25? La parola al collega Roscio.
Roscio (ALPE)
- Grazie Presidente. Ci scusi per il
ritardo, ma veramente i ritmi incalzano e diventa difficile
intervenire.
Brevemente, abbiamo illustrato ieri in maniera diffusa il nostro
ordine del giorno e abbiamo anche discusso con l'Assessore Donzel,
il quale ha preso l'impegno ben preciso di portare avanti se non
altro i principi in esso contenuti che ha ritenuto di condividere,
per cui il nostro ordine del giorno è stato ritirato. Su questo noi
insistiamo un po', lo riteniamo di fondamentale importanza, nel
senso che da un lato vi è necessità di rilanciare un settore che
forse è stato quello più penalizzato in questi anni di crisi,
dall'altro c'è quello di rilanciare e, nel contempo, di fare in
modo che il rilancio sia utile anche per il futuro, cioè che vi sia
un qualcosa che dia anche una formazione migliore a chi opera nel
settore delle costruzioni con i vantaggi che derivano, perché vuol
dire maggiore qualità del patrimonio edilizio, ma anche migliore
qualità e benessere degli ambienti interni.
Noi abbiamo accolto favorevolmente l'impegno dell'Assessore e in
seguito anche del Presidente. Credo che ritorneremo sul tema per
fare una sorta di monitoraggio dal nostro punto di vista di come
evolve questa situazione. Grazie.
Presidente
- Grazie collega. Altri interventi? Possiamo
quindi mettere in votazione l'articolo 25? La votazione è aperta.
La votazione è chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset e Laurent Viérin)
Il Consiglio approva.
Articolo 26. La parola al collega Fabbri.
Fabbri (UVP)
- Sì, volevo solo far notare come questo
articolo si riferisce alla legge regionale n. 30 del 1989 e prevede
un prestito agevolato a tasso annuo del 3 percento...dico bene? C'è
scritto qui vicino. Ecco, a questo proposito mi sembra che i tassi
forse debbano essere un po' adeguati a quelli del mercato, perché
mi sembra abbastanza eccessivo, ma questo lo vediamo magari in un
secondo momento. A questo proposito mi riferisco anche ai tassi su
quei mutui che vengono dati tramite quell'indebitamento con la BEI,
che mi sembra siano al 2 percento, l'avevamo detto l'anno
scorso...queste cose non dovrebbero essere un po' modulate in modo
diverso? Magari non adesso nel contesto della legge, però legandoli
all'Euribor, dove si hanno variazioni a scendere. È un invito che
faccio alla Giunta, sempre nell'ottica dell'agevolazione dei mutui
concessi per lo sviluppo economico, ed era solo un modo per
intavolare il discorso.
Presidente
- Qualcuno chiede la parola? Non c'è nessuno?
Possiamo procedere alla votazione. La votazione è aperta. La
votazione è chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset e Laurent Viérin)
Il Consiglio approva.
Siamo all'emendamento n. 12 dell'Assessore Perron che, se
approvato, sostituisce l'articolo 26 bis. Qualcuno chiede la
parola? La parola all'Assessore Perron.
Perron (UV)
- Sì, non è che non avessimo immaginato di
affrontare questa materia, semplicemente pensavamo di disciplinarla
attraverso delle delibere di Giunta, tenendo conto e recependo
quanto previsto dalla legge di stabilità 2014. Cammin facendo
abbiamo invece ritenuto più opportuno prevedere in questi giorni
una normativa che anche da un punto di vista giuridico andasse a
rafforzare questo passaggio. Qui si prevede di costituire un fondo
vincolato a favore del bilancio previsionale dell'ente pubblico
partecipante laddove ci sono risultati negativi di società
partecipate. Per quel che riguarda gli accantonamenti, questi sono
previsti secondo un algoritmo tutto particolare - ed è il motivo
per cui si è trovato uno stanziamento di 2 milioni e 600 mila euro
-, sono iscritti nell'ambito dei fondi di riserva già a decorrere
dall'anno 2016 e sono riferiti alle società partecipate anche
indirette presso la gestione speciale di Finaosta. L'importo
previsto, lo ripeto, è quindi determinato tenendo conto di un
algoritmo tutto particolare, tenendo conto del livello di
patrimonializzazione delle società in perdita e anche di eventuali
compensazioni con gli utili all'interno di questo fondo di altre
società partecipate. Grazie.
Presidente
- Grazie Assessore. C'è qualcuno che chiede la
parola? Non ci sono richieste. Possiamo porre in votazione? La
votazione è aperta. La votazione è chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset, Laurent Viérin)
Il Consiglio approva.
Siamo all'articolo 27. C'è qualcuno che chiede la parola o
possiamo dare lo stesso risultato? Stesso risultato.
Articolo 28, quello dell'entrata in vigore della legge. Possiamo
dare lo stesso risultato? Stesso risultato.
Sull'allegato 1 della finanziaria c'è l'emendamento 9 della II
Commissione che sostituisce la pagina 1 dell'allegato stesso.
Possiamo dare lo stesso risultato o qualcuno chiede la parola? La
parola all'Assessore Perron.
Perron (UV)
- Non l'avevo chiesta, ma semplicemente
l'emendamento corregge un importo di spesa autorizzato nel triennio
2016/2018. Per errore erano stati iscritti 10 mila euro annui
anziché 100 mila euro, quindi la sostituzione è dovuta soltanto a
questo motivo.
Presidente
- Grazie Assessore Perron. La votazione è
aperta. Stiamo votando l'emendamento n. 9. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset, Laurent Viérin)
Il Consiglio approva.
Ci rimane ancora una votazione sull'allegato 1 nel suo
complesso. Qualcuno intende intervenire sull'allegato o possiamo
dare lo stesso risultato? Stesso risultato per l'approvazione
dell'allegato.
Colleghi, abbiamo adesso la votazione sulla finanziaria nel suo
complesso, sul disegno di legge n. 63. Per dichiarazione di voto
volete intervenire congiuntamente insieme al disegno di legge n. 64
raddoppiando magari il tempo da 5 a 10 minuti? Allora mettiamo solo
in votazione il disegno di legge n. 63 nel suo complesso e poi
passiamo al disegno di legge n. 64.
Potete fare le dichiarazioni di voto sul disegno di legge n. 63.
La parola al collega Bertschy.
Bertschy (UVP)
- Presidente, una dichiarazione di voto
annuncia anche un po' politicamente il lavoro che si è fatto, non è
solo votare l'ultimo articolo della legge, quindi o esaminiamo il
disegno di legge n. 64 e poi votiamo sia il 63 che il 64...
Presidente
- Non si può, collega Bertschy, non si
può.
...e allora facciamo quello che dobbiamo fare.
Presidente
- Facciamo la dichiarazione di voto sul
disegno di legge n. 63 e poi esaminiamo il disegno di legge n.
64.
...approfitto, allora, se...
Presidente
- Colleghi, abbiamo due disegni di legge e su
questi non si può fare prima l'esame di uno, poi dell'altro e,
infine, fare tutte le votazioni dopo, dobbiamo per forza esprimerci
sul testo completo del disegno di legge n. 63. Il Regolamento
prevede 5 minuti a ciascuno per dichiarazione di voto, ma io avevo
proposto, se volete intervenire su tutti e due, di fare una
dichiarazione di voto univoca di 10 minuti.
...sì, noi vogliamo fare una dichiarazione di voto univoca, ma
se votiamo adesso il disegno di legge n. 63 che cosa facciamo, la
dichiarazione di voto dopo? O facciamo adesso la dichiarazione di
voto e poi votiamo?
Presidente
- È quello che avevo proposto.
...ecco, allora, io però le vorrei chiedere...
Presidente
- Prego.
...ho fatto girare ai Capigruppo, all'Assessore e al Governo una
proposta di risoluzione sulla Lavazza. Chiederei una riunione dei
Capigruppo così fermiamo un attimo i lavori, poi si può partire con
le dichiarazioni per verificare se la si condivide o se la si
emenda. A noi, come gruppo UVP, farebbe piacere portare avanti un
testo condiviso e fare in modo che rispetto a questo problema ci si
possa esprimere con le stesse valutazioni per avere la forza del
Consiglio regionale nella sua unitarietà. Se possiamo fare una
riunione dei Capigruppo, così poi possiamo procedere...
Presidente
- La sospensione è concessa per una riunione
dei Capigruppo.
Si dà atto che la seduta è sospesa dalle ore 16,55 alle ore
17,19.
Viérin M. (Presidente)
- Colleghi, riprendiamo i lavori.
Durante la Conferenza dei Capigruppo ci si è accordati per dare 10
minuti anziché 5 sulle dichiarazioni di voto che saranno quindi
congiunte sui disegni di legge n. 63 e n. 64. Si voterà poi il DL
63 e verrà anche presentata una risoluzione che iscriveremo dopo la
votazione del DL 63, in modo da discuterla dopo l'analisi del DL
64.
Procediamo quindi con le dichiarazioni di voto in merito al
disegno di legge 63 nel suo complesso. Chi chiede la parola? La
parola al collega Farcoz.
Farcoz (UV)
- Merci Président.
Bien, après quatre jours de discussions intenses, je voudrais
remercier avant tout tous les collègues qui ont voulu bien
interpréter ce bilan d'une façon tout à fait correcte, de
propositions. Le parcours est déjà commencé au sein de la
II
e
Commission d'une façon sereine, avec beaucoup de
sérieux, et sa continuation ont été ces quatre jours de bilan dans
lesquels, je crois, les propositions ont été à la une. Je crois
qu'on peut synthétiser ces quatre jours dans trois volets
principaux: le premier est une réorganisation interne à
l'Administration régionale. D'un côté il y a une diminution de la
bureaucratie (on a eu le temps avec tous les groupes de remarquer
évidemment que ce parcours a déjà été entrepris il y a pas mal de
temps, mais il y a encore la nécessité de porter en avant une
bureaucratie qui soit le plus possible diminuée pour favoriser les
citoyens. De l'autre côté une réorganisation interne du point de
vue du personnel et surtout une volonté de porter à terme une loi
des participées annoncée par le collègue, le Président de la
II
e
Commission La Torre. De l'autre côté aussi un aspect
fondamental, c'est-à-dire une délégification qui va dans la
direction d'unir dans un texte unique toute une série d'aides qui
vont dans la direction de soutenir les personnes, surtout celles
qui à ce moment ont besoin.
Da un'altra parte ancora - e forse è stato l'argomento
principale, il motivo per il quale credo tutti noi ci siamo
accerchiati a questo concetto -c'è una sorta di "battaglia" con lo
Stato, una volontà evidente di valorizzare le nostre prerogative:
da una parte, l'abbiamo detto, la fondamentale battaglia che si
deve fare dal punto di vista istituzionale con le difese della
riforma costituzionale, ma dall'altra forse e soprattutto una
battaglia che vada a tutelare l'autonomia fiscale della nostra
Regione. Ed è per questo che in I Commissione come su altri tavoli
si terranno tutta una serie di lavori che andranno nella direzione
di attivare, se possibile, delle norme di attuazione in
collaborazione con la Paritetica per portare alla Valle d'Aosta
un'autonomia fiscale che possa davvero dare allo stesso tempo
un'autonomia politica e, di conseguenza, una programmazione.
Infine un altro argomento altrettanto importante: gli
investimenti. Da una parte gli investimenti finanziari, non sto a
elencarli, credo che siano già stati ampliamente discussi
attraverso tutti gli articoli della finanziaria, ma dall'altra
parte forse ancora più importanti gli investimenti sulle idee. È da
lì che sono partite anche già in Giunta, da tempo, tutta una serie
di idee che possono riformare il nostro sistema, a partire dal
turismo, come si diceva prima, il marchio unico piuttosto che
l'ente promozionale unico attraverso anche la formazione dei
giovani nel settore turistico ad una
green economy
sempre
più spinta che vada sia a tutelare la mobilità dolce piuttosto che
- come detto precedentemente dal collega Donzel - quella delle
colonne elettriche, per appunto una mobilità sostenibile e
un'attenzione particolare all'efficientamento degli edifici. Di
conseguenza credo che tutte queste idee possono - come era già
stato anche ricordato - dare un'immagine della Valle d'Aosta sempre
più performante, di una Valle d'Aosta che sa essere al centro di
una Europa in continua evoluzione, di una Valle d'Aosta che,
nonostante le difficoltà del momento, vuole guardare con ottimismo
al futuro. Su questo io non mi dilungo oltre, credo che la
discussione sia stata ampiamente dibattuta.
In quanto gruppo dell'Union Valdôtaine volevamo semplicemente
ribadire che voteremo convintamente a favore di questo bilancio.
Grazie.
Presidente
- Grazie collega Farcoz. Altri colleghi
chiedono la parola? La parola al collega Marquis.
Marquis (SA)
- Grazie Presidente.
Sono stati quattro giorni di dibattito e di confronto
all'interno dell'aula consiliare che hanno fatto seguito al
confronto che c'è stato nella II Commissione. Credo di poter dire
che è stato un confronto sereno in cui abbiamo fatto dei
ragionamenti a 360 gradi, non solo sul documento contabile, ma
anche sulle problematiche che si trova a dover confrontare la
realtà territoriale della Valle d'Aosta. Abbiamo parlato
in
primis
di autonomia. Su questo credo che sia giusto registrare
una grande condivisione, come occorra valorizzarla, come occorra
difendersi dal neo centralismo che sta attuando lo Stato, e quindi
come salvaguardare la nostra specialità e come cercare di ottenere
delle condizioni finanziarie e di ordinamento che ci possano porre
nella condizione di dare nuovo sviluppo alla nostra Valle, che ci
possano porre nella condizione di difendere le nostre fragilità,
dell'essere piccoli, di essere una regione di montagna. Credo che
sia stato un dibattito interessante che ha dimostrato anche la
vivacità della discussione e del contributo dell'aula alla
valorizzazione del documento presentato dalla Giunta.
Particolare soddisfazione registriamo anche dal fatto che sono
stati valorizzati degli ordini del giorno di estremo interesse che
potranno contribuire a creare ai valdostani delle condizioni per
portare avanti meglio le proprie attività. Mi riferisco alla
sburocratizzazione, che credo che sia una sfida importante raccolta
dall'intera aula, quindi condivisa all'unanimità, così come è stata
posta e valorizzata l'attenzione verso le categorie più deboli, in
particolare ai disabili e a coloro che vivono delle situazioni di
difficoltà. C'è stata la condivisione anche sull'applicazione dei
criteri ISEE nell'ambito della partecipazione ai costi della sanità
e anche questo credo sia un segno di un Valle d'Aosta matura, di
una civiltà matura, che tenga conto di uno sviluppo in equità.
Abbiamo parlato di trasporti, di turismo, di partecipate, come
dicevo prima a 360 gradi. Si è ragionato sui costi della politica,
sulla modalità di lavoro, sulle riforme che ci aspettano perché ci
saranno delle forme importanti nell'ambito della gestione della
spesa pubblica e quindi riteniamo che questo percorso sia da
portare avanti così come ce lo sollecitano anche le parti sociali
in modo partecipato e aperto a tutti i portatori di interesse e al
contributo di ogni componente politica e amministrativa.
Io credo che bisogna guardare la realtà con molto ottimismo,
perché per consolidare e sviluppare i segnali di ripresa economica
occorrono fiducia, concretezza, soprattutto una coraggiosa
progettualità nell'attuazione del bilancio; bisogna insomma avere
una visione organica e una visione di sistema. Con questo chiudo il
mio intervento sottolineando il voto favorevole del gruppo Stella
Alpina che verrà dato con pieno convincimento.
Presidente
- Ci sono altri Consiglieri che chiedono la
parola? La parola al collega Chatrian.
Chatrian (ALPE)
- Sì, grazie Presidente. Non è semplice
fare sintesi in pochi minuti dopo quattro giorni di
confronto-dibattito serrato. Non è mia abitudine iniziare una
dichiarazione di voto con un ringraziamento particolare, ma vorrei
ringraziare tutti i colleghi del gruppo per l'impegno che hanno
messo per poter presentare e provare ad orientare, vista
l'elaborazione fatta, questa legge finanziaria.
Detto questo, come riassumere? Il nostro giudizio finale forse è
meno severo nella forma, ma è più severo nel merito. È un bilancio
che cerca di tamponare, un bilancio che cerca in qualche scelta
strategica di dare forse delle risposte, vedi nel settore del
turismo e nel settore dei beni culturali. È un bilancio che ci vede
particolarmente soddisfatti nell'aver accettato la volontà di dare
gambe e corso a un soggetto unico che farà promozione, una
finanziaria che ha accettato a livello di impegno politico il fatto
di trovare una soluzione ad una
vignette
per quanto riguarda
il discorso delle
autoroutes
, delle nostre autostrade.
Parziale è la soddisfazione per un impegno che il Presidente
Rollandin si è assunto qualche giorno fa nel diminuire il numero
delle strutture dirigenziali all'interno dell'Amministrazione
regionale e anche per quanto riguarda un inizio di rilancio nel
settore dell'edilizia legato alla riqualificazione energetica,
legato comunque ad un tema che dal nostro punto di vista potrà dare
soddisfazione al sistema nel suo complesso. È inoltre parziale la
soddisfazione perché non abbiamo ancora contezza completamente e
gradiremmo portare il nostro contributo alla novità di questa
finanziaria, perché poi bisogna essere onesti intellettualmente,
sono 118 i milioni di euro comunque tramutati da una grande opera a
oggi congelata in numerosi e diversificati investimenti. Sarà lì
che però si dovrà dare comunque un impulso diverso e rapido per
quei lavori più piccoli, subito cantierabili, in modo che possano
dare slancio e siano però programmati bene, con tanta trasparenza e
tante pari opportunità.
Nel suo complesso però, dal nostro punto di vista, permetteteci,
rispetto anche al lavoro fatto nella presentazione di numerosi
ordini del giorno che volevano tracciare una visione di insieme
diversa, alternativa, forse anche in controtendenza in numerosi
settori, manca uno dei primi settori sul quale noi abbiamo creduto
- non ci fermeremo comunque alla sintesi di questo bilancio - ma
purtroppo abbiamo ravvisato da parte di questa maggioranza una
rassegnazione forte: il settore agricolo. Ci rammarica, ci dispiace
la posizione di retroguardia, rinunciataria, sulle politiche
fiscali dove c'era spazio per fare dei passi avanti. Siamo poi
preoccupati su un settore capitale: il trasporto collettivo, il
trasporto pubblico. Lì non solo le risposte non sono arrivate, ma
ci sembra che non ci sia la volontà di dare gambe e corso a una
criticità pesante, forte, sentita dalle comunità, soprattutto
quelle comunità che non hanno la fortuna di abitare in comunità
grandi, impattanti, dove il numero di abitanti è cospicuo. Sappiate
che la gente sente questa mancanza di trasporto collettivo, la
possibilità di non utilizzare il mezzo proprio è molto sentita.
Peccato che poi, nel momento in cui si fa sintesi, non abbiate
voluto raccogliere la sfida sul fatto di congelare, fermare,
mettere da parte e sbloccare subito i 25 milioni di euro legati ad
una scuola di cui probabilmente non c'era e non c'è bisogno, ma
torneremo su questo tema, ve lo assicuriamo, perché dal nostro
punto di vista forse lì creiamo un altro fantasma, fra qualche anno
si scriverà che questa opera poteva essere non costruita in quanto
inutile. Sanità, introduzione dei ticket: è l'inizio di un percorso
che forse poteva essere riorientato e riposizionato nei prossimi
mesi prima di inserire così,
tambour battant
, l'introduzione
comunque dei ticket. E poi peccato,
moment raté
, per quanto
riguarda la concretizzazione dei costi della democrazia, perché non
scriverlo nero su bianco in legge? Potevamo, c'era spazio, eravamo
andati molto vicini qualche mese fa quando eravamo in 17, bastavano
pochi voti per scrivere nero su bianco il nostro costo, il costo
comunque dell'eletto.
Ancora due considerazioni. Abbiamo provato a riorientare le
risorse destinate ai nostri Comuni. Ebbene, noi come gruppo ALPE
pensiamo che i nostri Comuni abbiano bisogno di tanta autonomia,
non solo finanziaria,
in primis
l'autonomia politica e, in
seconda battuta, quella economico-finanziaria, sappiamo
perfettamente che è il momento in cui bisogna fare economie di
scala, sappiamo perfettamente che le associazioni dei Comuni devono
dare dei risparmi, ma devono anche garantire quei servizi che
comunque in certe comunità piccole sono a rischio e non sempre solo
la valutazione economica tutta fa vivere realmente una piccola o
media comunità. Gli Enti locali sono mortificati con questa
finanziaria. Riteniamo che su questo nei prossimi mesi il nostro
contributo sarà fattivo, sarà presente per rilanciare, ripeto,
l'autonomia politica ed economica dei nostri Comuni, sapendo che il
mondo è cambiato.
Termino dicendo che per noi - indubbiamente sono tutte
considerazioni che faccio a nome mio personale e a nome di tutto il
gruppo ALPE -, con l'impegno che abbiamo messo nell'affrontare
questo bilancio, questa finanziaria è il momento più importante
dell'anno perché si vanno a tracciare le linee grandi, piccole,
medie, e ogni tanto anche le miserie di una comunità. Riteniamo che
ci sia stato poco coraggio, peccato, peccato perché dal nostro
punto di vista questa finanziaria non raggiunge la sufficienza.
Merci.
Presidente
- Grazie collega Chatrian. Chi chiede la
parola per dichiarazione di voto? La parola al collega
Guichardaz.
Guichardaz (PD-SIN.VDA)
- Grazie Presidente.
Ci accingiamo a votare un bilancio difficile, ridotto
sicuramente nella sua entità, direi anche inaspettato, in ragione
di questa riduzione, diciamolo pure, imposta da fattori non dovuti
né a ragioni interne (qui non c'entrano gli accordi di Palazzo
Grazioli, non c'entrano gli accordi di Milano, di Roma), né da
interventi dei vari Governi, l'attuale e quelli che si sono
intercalati nei periodi passati (parlo ovviamente della riduzione
imposta dalla nota questione delle accise che ha portato a
riparametrare completamente anche una visione). Dicevo, ci troviamo
qui a votare un bilancio complicato, ridotto drammaticamente nelle
sue disponibilità finanziarie, ma un bilancio tutto sommato
equilibrato nella costruzione, anche nella
ratio
che lo
anima, e devo dire che i numerosi voti a favore da parte della
minoranza credo attestino in parte questa nostra sensazione, cioè
la sensazione comunque di un bilancio che, tutto sommato, cerca di
andare in una direzione positiva.
Lo ha ribadito l'Assessore Perron: si sono fatte delle scelte,
difficili sicuramente, ma che forse anche per le mutate condizioni
di bilancio cambiano in parte un'impostazione decennale della
politica regionale. Ad esempio si è scelto di rinunciare a quei
residui finanziamenti per una delle grandi opere che, sappiamo
tutti, un tempo pareva quasi un totem intoccabile: mi riferisco ai
118 milioni di mutuo sull'ospedale, che un ragionamento corale
della maggioranza ha deciso di ridestinare a un piano di piccoli e
medi investimenti nel campo dell'edilizia, ma anche della tutela
del territorio agro-forestale, della scuola. Ricordo che per i
prossimi tre anni 10 milioni saranno messi nei cantieri forestali,
50 nel Piano cultura, 17 per investimenti nel settore sanitario, 11
nei consorzi per il riordino e il miglioramento fondiario, 5 nelle
colate da detrito per questo tipo di intervento, 4 nei FOSPI, quasi
7 nella riqualificazione e nella valorizzazione del patrimonio
immobiliare regionale, 7 nel Piano scuola, altri 8 nella
realizzazione di opere minori di pubblica utilità.
Certo, questa scelta di destinare una grossa parte di un mutuo
già acceso per l'ospedale - parliamo di quasi 119 milioni di euro -
cambierà radicalmente la prospettiva sul nuovo ospedale; sarà
necessario ripensare un'idea, un progetto di ampliamento già di
fatto messo in discussione dai ritrovamenti archeologici, e apro
una parentesi: secondo noi questo tipo di ritrovamenti è un
importantissimo
atout
per la nostra Regione. Esperti
accreditati si sono già sbilanciati sui giornali, nei mesi passati,
dicendo che l'area antistante l'ospedale è un
unicum
a
livello mondiale, un'opportunità per il nostro territorio, per i
nostri operatori economici, culturali. Dicevo che si rende
necessario un ripensamento di un modello ospedaliero ancora legato
alle vecchie logiche dei posti letto, dei reparti, dei
dipartimenti, imponendo, come abbiamo già avuto modo di dire, di
riflesso, una riorganizzazione complessiva dei servizi, con un
occhio, anzi, direi di più di un occhio, al territorio. Da tempo
immemorabile si parla di de-ospedalizzazione, di ospedale riservato
solo agli acuti, di potenziamento della prevenzione, di un maggior
ruolo appunto del territorio; l'ultima bozza di Piano
socio-sanitario regionale che l'Assessore qualche mese fa inviò in
V Commissione, se ben ricordo, andava proprio nella direzione di
una maggior attenzione verso questi settori. Oggi siamo ancora più
sollecitati a investire in questi settori anche in termini di buone
pratiche, di prevenzione appunto, anche dei comportamenti a
rischio. Oggi abbiamo votato un intervento sulla legge nota come
"legge contro la ludopatia", la riduzione dell'IRAP per attività
slot-free
, proprio con l'intento di cominciare anche un
percorso a tutela di quei soggetti fragili e a rischio come sono in
questo caso i giocatori affetti da GAP, ma ovviamente il lavoro
dovrà essere ampliato.
Non voglio dilungarmi sulle disposizioni introdotte a
integrazione con i vari emendamenti della maggioranza, con il testo
che è stato presentato, di cui abbiamo già detto e trattato nel
corso di queste lunghe giornate. Mi sembra però opportuno
evidenziare che anche la lettura dell'allegato 1 - che sembra
passato un po' così rapidamente, quello relativo alle
autorizzazioni di spesa per specifiche leggi regionali - dà
anch'essa un senso di un'attenzione; è quanto meno mutato lo sforzo
sul mantenimento di adeguati finanziamenti nei confronti di alcuni
ambiti che caratterizzano un po' il nostro modello regionale e le
nostre peculiarità, e mi riferisco in particolare: all'istruzione,
alla formazione e all'educazione musicale, all'artigianato, alla
cultura, al turismo, all'ambiente. Questo è il nostro primo
bilancio visto da un altro punto di vista, bilancio al quale
abbiamo contribuito, nella sua elaborazione, compatibilmente anche
con i numeri e con le nostre capacità, a dare un contributo,
bilancio che noi abbiamo definito "emergenziale", ma che malgrado
l'emergenzialità, malgrado la contrazione di risorse e anche -
credo lo si possa dire - i numerosi contributi che sono stati dati,
gli ordini del giorno, gli emendamenti discussi, accolti,
modificati, i numerosi voti unanimi a questo bilancio, credo diano
un senso a un bilancio che, dicevo, a nostro parere guarda o quanto
meno cerca di guardare avanti, un bilancio che secondo noi non si
rassegna, non si piange addosso.
Ovviamente è doveroso un ringraziamento a tutti i colleghi, a
tutti e 35 i Consiglieri che hanno lavorato per dare il proprio
contributo, che secondo me hanno lavorato anche con un
atteggiamento positivo e propositivo. Devo dire che personalmente
sono soddisfatto quanto meno del clima che si è determinato intorno
a questo importantissimo appuntamento, appuntamento che forse è il
momento più importante, fondamentale, di sintesi programmatica e
non solo contabile. Ringrazio i colleghi della maggioranza e i
colleghi del gruppo con i quali abbiamo condiviso anche un lavoro,
un ragionamento proprio su questo bilancio, un'analisi. Concludo
ovviamente con una dichiarazione di voto positivo rispetto a questo
provvedimento. Grazie.
Presidente -
Grazie collega Guichardaz. Altri che
chiedono la parola? La parola al collega Bertschy.
Bertschy (UVP)
- Grazie.
È il terzo bilancio che vivo qui, come Capogruppo, e devo dire
per situazioni diverse, tre momenti assolutamente diversi, sia a
livello emotivo che per l'esperienza, e anche un po' per come si
può affrontare un momento così importante, una responsabilità così
importante, perché poi a volte ci si dimentica che attraverso le
nostre scelte si determina comunque lo sviluppo della nostra
comunità, il bene dei nostri cittadini. Sono momenti diversi che
vanno vissuti anche rispetto a quello che sta succedendo. È una
crisi che ci vede ancora profondamente coinvolti in una situazione
che nel corso di questi anni per noi si è complicata, grazie al
contributo - mi permetto di dire - di chi a Roma comunque non
presta tutta l'attenzione che diamo e che ci aspettiamo per la
nostra Regione. Non è il Governo che determina la vita della Valle
d'Aosta e sicuramente il Governo non ha fatto niente perché la
Valle d'Aosta potesse vivere in questo periodo. Rispetto a questo
noi auspichiamo che i primi difensori della nostra Regione, a Roma,
possano trovare momenti di coraggio, di incontro, di idee e di
proposta maggiori di quelli vissuti fino adesso, soprattutto che
abbiano la forza politica di contare qualche cosa in un Governo che
ha fatto vedere che la sua voglia è di accentrare. Le riforme
presentate sono andate in quella direzione e qualsiasi azione in
questo periodo ha fatto intravvedere una politica che non è
federalista e non rispetta i territori.
Ci ha fatto piacere trovare un momento di unità qualche giorno
fa, in Consiglio, anche con chi oggi è qui, rappresentante di quel
Governo, e speriamo che questo sia lo spirito con il quale
affrontiamo tutti le prossime sfide. Noi non siamo per dire "va
tutto bene" o per dire "va tutto male", non siamo neanche a
raccontare che dall'altra parte saremmo capaci di fare tutto meglio
di voi, e non lo vogliamo dire questo, però abbiamo voluto in
questi ultimi mesi, soprattutto in autunno, alzare la nostra
pressione e la nostra volontà di proposta per arrivare a questo
bilancio con proposte serie e concrete per il 2016 e per il 2017. È
questo lo spirito che ci ha animato. Il bilancio non lo riteniamo
sicuramente in linea con i nostri modelli di amministrazione, gli
obiettivi politici che hanno determinato tutta una serie di ordini
del giorno sono quelli sui quali ci auspichiamo che ci sia un
lavoro politico ancor prima che amministrativo-economico. Ed è in
questo senso che non abbiamo problemi, anche perché il gruppo, per
fortuna nostra, sa trovare un'unità e sa fare sintesi della
differenza e del vedere, della nostra posizione qua; abbiamo ancora
una volta avuto la forza e il coraggio di affrontare tutta la sfida
insieme, mettendo sempre i problemi sul tavolo per arrivare a una
posizione finale.
Noi riteniamo che una serie di problemi che abbiamo evidenziato
nella nostra prima votazione al bilancio abbiano trovato risposte
politiche, non risposte amministrativo-economiche, ma risposte
politiche. Visto che non vogliamo vivere la crisi della Valle
d'Aosta con una visione anche un po' cinica di quello che sta
avvenendo ma vogliamo lavorare in maniera determinata, abbiamo
anche deciso di aprire fonti di dialogo che forse ci permettono di
arrivare un po' prima a poter discutere le cose, perché ci rendiamo
conto che non si può sempre dir di no e poi pretendere di avere il
dialogo e il confronto. Il fatto che la zona franca, i rapporti tra
lo Stato e la Regione e la fiscalità locale siano riusciti a
trovare un punto di convergenza forte non sono la risoluzione del
problema, però sono il primo percorso che possiamo pensare di fare
tutti insieme e il primo obiettivo che possiamo provare a
raggiungere come Consiglio regionale, anche perché non immaginiamo
che si possa arrivare alla fine della legislatura e continuare a
parlarci addosso. Noi vorremmo andare a dire ai nostri elettori che
qui, al di là della posizione che rappresentiamo, abbiamo fatto
proposte e siamo stati abbastanza capaci di farci ascoltare, perché
poi alle volte si tratta anche di riuscire a farsi ascoltare.
Speriamo però di non vedere le risposte che abbiamo avuto su alcune
proposte che hanno determinato poi la nostra astensione dell'anno
scorso.
Questi 10 ordini del giorno approvati per noi non sono carta
straccia, per noi non sono impegni nel vuoto, questa volta saranno
ordini del giorno sui quali, giorno per giorno, visto che siamo
rappresentati qui con competenze diverse e anche con sensibilità
politiche diverse sui temi, noi marcheremo stretto quello che
abbiamo scritto, che abbiamo approvato insieme e l'obiettivo che ci
siamo dati. Non è un documento che lasceremo veleggiare nel tempo
ed è per questo che ci ha fatto piacere che abbiate ripreso
quell'articolo che l'anno scorso ha scatenato la nostra idea di
chiudere il mutuo dell'ospedale per far partire lo sviluppo
economico, che l'abbiate anche valorizzata e differenziata. Non ci
ha fatto troppo piacere durante l'anno vedere invece che quell'idea
lì è rimasta un po' parola ferma. Probabilmente l'idea era di
partire con questo bilancio per valorizzarla e l'abbiamo ritrovata.
I due aspetti negativi sui quali aumenteremo ancora in maniera
importante il nostro lavoro sono questi: uno è il fatto che gli
Enti locali, pur avendo trovato la soluzione alla straordinaria
situazione 2016, devono avere la possibilità di ritornare a essere
sereni e di avere le certezze di bilancio che meritano. La legge
48, l'abbiamo detto almeno 10 volte qua dentro, è il punto di
partenza di scelte che ridiano al nostro comparto, ai nostri
Comuni, la certezza di poter amministrare e programmare. Su questo
valuteremo fino in fondo qual è la vostra volontà di andare in
questa direzione. Tutti siamo per i Comuni, qua dentro, e poi
bisognerà farlo vedere che siamo per i Comuni. Bisognerà avere il
coraggio di togliersi qualche risorsa per dare qualche risorsa,
perché oggi il contenitore è quello, il bilancio è questo, per
almeno due anni, poi vedremo nel 2018 se avverrà quello che ci
aspettiamo, però per almeno due anni la situazione sarà questa. Gli
Enti locali non possono reggere con quella situazione di bilancio.
Già con l'assestamento di bilancio di quest'anno noi metteremo alla
prova, con la volontà da parte di tutti, di dare delle risposte al
riguardo. L'altro settore in cui sia a noi che al gruppo ALPE
dispiace non aver trovato risposte su questo bilancio è il settore
dei trasporti, non la gestione dei trasporti, il settore dei
trasporti. Questa visione di una politica dei trasporti in Valle
d'Aosta non c'è! Su questo vi invitiamo veramente a riflettere,
perché non è sufficiente avere le risorse per pagare i trasporti,
bisogna capire nei prossimi 10-15-20 anni dove indirizzeremo
l'investimento più importante che la Regione dovrà fare per ridarsi
un futuro, per ridarsi una modernità.
Le cose negative denunciate in commissione hanno trovato
risposta quasi tutte negli ordini del giorno presentati e
nell'emendamento sostenuto. Chiedevamo trasparenza, pari
opportunità e l'impegno di chiudere la legge sulle partecipate
addirittura nel giro di un mese ci favorisce. Chiedevamo un
maggiore coinvolgimento nei rapporti tra Stato e Regione e gli
ordini del giorno sono stati accettati, come la burocrazia e lo
sviluppo economico hanno trovato delle risposte, parziali, ma
comunque risposte. Sulla fiscalità e la manovrabilità fiscale
abbiamo portato avanti il concetto della zona franca e sul turismo
ci muoveremo in maniera indipendente, come abbiamo detto.
A questo punto, con l'impegno di lavorare su questi argomenti e
sulle cose dichiarate, noi manterremo l'astensione annunciata
l'anno scorso con una valutazione diversa sul lavoro da fare.
Abbiamo detto che non siamo stati soddisfatti di alcuni impegni
presi, anche quest'anno porteremo avanti il lavoro, cambieremo noi
il sistema di approcciarci rispetto agli impegni presi qua in aula
e valuteremo se quello che avete votato all'unanimità è veramente
il vostro pensiero fino in fondo, se questa maggioranza ha deciso
di invertire la rotta verso il nuovo modello che ci aspettiamo. La
Valle d'Aosta ha bisogno del coinvolgimento di tutti, delle
competenze di tutti, vanno bene gli uomini forti, non vanno bene
gli uomini soli. Noi siamo per lavorare insieme per il futuro della
Valle d'Aosta rispettando i ruoli, rispettando le competenze e
rispettando anche le responsabilità di tutti.
Presidente -
Grazie.
Non c'è nessun altro per
dichiarazione di voto? Possiamo passare alla votazione del DL 63?
La parola al Presidente della Regione.
Rollandin
(UV)
- Oui, merci Président.
Je crois que le débat surtout aujourd'hui a donné en quelque
sorte une idée de ce que l'Assemblée imagine pour l'avenir de la
Vallée d'Aoste, compte tenu d'un programme qui est présenté à
travers le budget régional. Un débat serré, un débat qui est très
différent par rapport à celui qui se passait dans les autres
occasions tel que la discussion du budget. En effet, si quelqu'un
va voir ce qui se passait au moment du débat sur le budget, il y
avait une série d'analyses sur tel chapitre ou tel autre: "pourquoi
il y a eu 10 millions de moins, 10 millions en plus" et des
journées on examinait: "ah, vous avez enlevé cela...c'est trop",
"c'est trop peu", "il ne l'a pas ajouté...". Je crois, au
contraire, que pendant ces journées on a eu une attitude totalement
différente, disons en ligne déjà avec l'harmonisation du nouveau
budget, le système nouveau de voir l'attitude à propos des
engagements que l'Administration régionale, à travers les
différents secteurs, porte à l'attention du Conseil pour la
considération finale.
Io credo sia un salto di qualità importante. Ieri noi abbiamo
passato una giornata a discutere con una giusta attenzione e
profondità delle tematiche che, attraverso gli ordini del giorno o
gli emendamenti, sono state in qualche modo portate all'attenzione
di tutte le forze. Tutti hanno contribuito ad un dibattito che
credo abbia senza dubbio arricchito anche la conoscenza di quello
che si vuole fare e di come lo si vuole portare avanti nell'anno
2016 e nel triennio. Questo è il risultato sicuramente di
un'attenzione che è cresciuta, non dobbiamo nasconderlo, rispetto
all'atteggiamento di dire: "io presento una cosa, quello deve
essere e non si tocca, andiamo avanti". Certamente ha prevalso una
logica più aperta alla partecipazione, un atteggiamento
costruttivo...perché tale è da parte di molti, poi ci sono anche le
eccezioni, ma comunque in senso più generale c'è stato un
atteggiamento costruttivo, propositivo, che non poteva che essere
esaminato nel merito, com'è stato, e non perché c'è questa
differenza di dire: "lo dice A piuttosto che lo dice B". Si è
cercato di giustificare - poi non sempre si riesce - il perché di
alcuni mancati accoglimenti di ordini del giorno, magari tenendo
conto di una difficoltà attuale a prevedere alcune modifiche,
alcune volte invece sostenendo un atteggiamento legato ad
impostazioni già fatte, che non si vogliono cambiare
immediatamente, o che si preferisce provare...tipo la legge che
abbiamo appena fatto: la legge Fontana, o così via, per dire:
proviamo a vedere l'applicazione di questa legge e vediamo quali
sono anche gli eventuali problemi che possono emergere...perché no?
Questo non è mica un tabù, è una questione aperta.
Sostanzialmente cosa si è cercato di fare durante questa
discussione? Io credo che un'impostazione importante sia stata
anche quella di valorizzare i due poli del nostro territorio: Aosta
e il suo centro - che significa l'ospedale, le scuole di un certo
livello, l'organizzazione anche a livello di sportello unico
diversamente da quello che succede da altre parti - e poi il
territorio. Questo lo ha detto bene il collega Chatrian: "noi
dobbiamo fare attenzione a riconoscerci anche su quella che è
numericamente più diffusa nelle valli laterali, ma che sicuramente
è quella che ha sempre fatto un po' la differenza nel nostro modo
di concepire la montagna e quindi le sue conseguenze che sono...",
sicuramente è un'operazione più dispendiosa dell'assemblamento, di
cui abbiamo parlato tante volte, di tutto in una zona. Questo ha
creato sicuramente l'occasione per discutere su un sistema che non
ha ancora trovato le giuste connessioni: quello dei trasporti. Un
sistema su cui vi è stata una discussione molto ampia qui, in
quest'aula, con delle decisioni che sono andate a dire...aeroporto,
ferrovia...ognuno ha indicato gli indirizzi ma sui quali bisogna
riconoscere che non abbiamo fatto ancora tutti i passi avanti
necessari. Abbiamo fatto uno studio importante sul discorso del
territorio, sulla modalità con cui ci colleghiamo con le valli, uno
studio del perché...se è giusto mantenere il sistema attuale dei
bus, com'è nelle valli, durante tutto il giorno, piuttosto che per
le scuole...è un ragionamento che si sta facendo apertamente. Si è
fatta un'azione verità anche sugli impianti di risalita: si è detto
quali sono le modalità con cui si vorrebbe entrare in una logica di
turismo che assorbe e che in qualche modo dà la possibilità di
ricollegarsi con gli altri settori operativi.
Ora, tutto questo credo abbia portato a posizioni che sono state
anche, per alcuni versi, accettate e che credo diano un respiro
alla manovra che noi oggi abbiamo presentato. Sicuramente poi noi
abbiamo avuto e abbiamo, come riferimento nella discussione del
nostro bilancio, a differenza di altre realtà, sostanzialmente due
pilastri: Comuni e Regione; non abbiamo mai avuto la Provincia,
quindi non abbiamo avuto il problema che hanno altri nel dire:
"Provincia sì, Provincia no", che poi si è solo tramutato nel fatto
che non c'è più la Provincia, però tutti i dipendenti ci sono
ancora, tutte le competenze ci sono, per cui non è cambiato niente
rispetto a quella situazione, per fortuna noi questo problema non
l'abbiamo avuto.
Abbiamo gestito insieme la riforma degli Enti locali, una
riforma non facile, che non è ancora completa, perché
les
Unités des Communes
che abbiamo previsto con la legge n. 6
sono
in fieri
, devono essere testate, bisogna vedere come
questi Comuni potranno lavorare insieme per riuscire a dare dei
risultati, perché altrimenti l'aggregazione non avrebbe senso.
Abbiamo voluto creare gli ambiti territoriali e non le fusioni
immediatamente, poi se ci saranno scelte diverse saranno i Comuni a
dirlo. Noi abbiamo provato a dire: cominciamo ad aggregare, a
mettere insieme per cercare di vedere se si riesce a lavorare in un
modo diverso, questo abbiamo tentato di fare anche qui, perché
penso che sostanzialmente poi il problema sia sempre lo stesso.
Ora, credo che su questo noi teniamo conto dei passi avanti che
sono stati fatti.
Tutti poi abbiamo parlato, giustamente, della crisi. Io non
voglio tornarci, però dobbiamo anche dire che...se noi andassimo a
vedere solo le statistiche, giustamente se guardiamo quelle della
Banca d'Italia sono una cosa, se ne guardiamo altre sono di altro
tipo...però la crescita, comunque, che viene riportata (più dell'1
percento anche nell'ultimo anno) credo la dica lunga sul fatto che
qualcosa si muova anche in Valle d'Aosta, e tutta un'altra serie di
dati, che sono di tipo statistico e valgono per quello che sono,
sono però significativi di una ripresa anche in Valle. Per aiutare
questa ripresa, abbiamo messo in atto quei suggerimenti di cui
abbiamo parlato durante l'anno e che si sono tradotti anche in
risoluzioni, in ordini del giorno importanti. Che cosa dicono
questi ordini del giorno? Dicono che, per attuare questa ripresa,
comunque è necessario che si trovi il modo per garantire un giusto
margine agli investimenti, che, come ho detto questa mattina, non
avremmo potuto fare anche avendo i soldi, se non bypassando questo
ostacolo attraverso un mutuo, per il quale è stato chiaramente
utilizzato per più di 100 milioni l'accantonamento per l'ospedale.
Vorrei ricordare che non significa abbandonare la questione
dell'ospedale, perché noi riconfermiamo l'esigenza di avere una
struttura unica ospedaliera, è chiaro che non sarà più l'ospedale
che avevamo progettato, ma non perché...su cui c'era una
discussione in atto, ma crediamo che forse anche un
ridimensionamento, una giusta ricollocazione, tenendo conto della
valorizzazione archeologica del sito, possa completare un'azione
importante di valorizzazione culturale che è stata anche oggetto di
questi investimenti importanti...il famoso articolo 11 che abbiamo
votato...è stato un po' il cuore del dibattito che noi abbiamo
fatto...e stiamo facendo. Ora, su questo credo che ci sia,
giustamente, da ragionare. Noi abbiamo preparato un terreno che è
ancora da arare; ci sono dei piani che dovranno essere fatti, con i
lavori nei singoli settori che però vanno nella direzione accolta
da tutti positivamente, perché è l'unico modo che abbiamo per
intervenire pesantemente, quindi questo credo sia un aspetto
importante di questo bilancio che è stato riconosciuto da
tutti.
Ora, l'altro aspetto che voglio ancora sottolineare è quello dei
rapporti con Roma, non tanto in relazione ai nostri Parlamentari
che - poi ognuno può dare il giudizio che vuole - credo stiano
facendo un lavoro necessario, importante e che non sempre dà frutti
proporzionati all'impegno che ognuno dà. Ritengo però che questo ci
ha portato a rivedere la risoluzione approvata in quest'aula
all'unanimità, che ha detto molto sull'impostazione per il futuro
dei nostri rapporti e che soprattutto ha ripreso un tema come la
zona franca già oggetto, come abbiamo detto, di momenti di studio,
da proseguire e completare per dare la possibilità di avere
un'altra via da percorrere, per vagliare il discorso delle
agevolazioni industriali, che abbiamo visto da altre parti hanno
avuto delle ricadute positive, tema oggetto anche di
approfondimenti dei vari gruppi che si sono, giustamente,
documentati su di esso, sulle possibili ricadute sul territorio, in
quanto le agevolazioni portano a dire che un'azienda sceglie di
andare in un posto anche perché ha dei benefici. Una volta potevamo
intervenire, sembrava che con i corsi di formazione e
questo...adesso non basta più e una volta davamo gli stabilimenti
gratuitamente, adesso dobbiamo comunque far pagare e, alcune volte,
anche in modo piuttosto importante.
Ora, tutto questo credo ci possa dire che il rapporto con Roma
debba essere in qualche modo legato al concetto di autonomia che
noi abbiamo sempre avuto, che deve essere sviluppato con queste
modalità e che purtroppo a livello legislativo ci ha visto
progressivamente passare con la riforma del 2001, la legge n. 42
sul federalismo - mai applicate - con le
spending review
,
con tutte le leggi della crisi che hanno ridotto al lumicino lo
spazio di manovra che ci derivava dalle finalità degli accordi
firmati. Sugli accordi credo sia difficile avere più dei 10 decimi,
però questi accordi sono progressivamente depotenziati dagli
interventi che ti dicono: "bene, lì invece di avere quello
che...quest'anno paghi "X" per contribuire al risanamento generale
dell'economia". Ora, perché dico tutto questo? Perché
oggettivamente lo sforzo che abbiamo cercato di fare nell'impostare
un bilancio, come aveva già detto nella relazione sia il relatore
che l'Assessore Perron...credo che l'impostazione fosse quella di
cercare un modo per attivare i meccanismi per superare la crisi.
Quello è l'aspetto che in qualche modo era la chiave di lettura di
una serie di passaggi.
C'è poi stata tutta una serie di interventi, di momenti
importanti incentrati sulle modalità per legare e attivare i
processi virtuosi nelle singole amministrazioni e per utilizzare al
meglio le innovazioni: la banda larga, ultra larga. A proposito di
questo, l'entrata in vigore sarà a fine anno, la devo come risposta
a Chatrian che aveva chiesto: "nelle tre vallate dove c'è già la
banda larga quando entrerà in funzione?". Sarà a fine anno, mentre
nel Centro Valle sarà a fine gennaio perché ci sono dei problemi
tecnici, comunque in pochi mesi entrerà in funzione.
Ora, tutto questo crea le premesse per dire che l'attivazione
dei meccanismi avvenuta in questi anni ci obbliga oggi a tener
conto di una situazione sicuramente ancora difficile, che noi
abbiamo voluto ricordare in termini seri. Abbiamo cercato di
rappresentare la situazione com'è nei singoli settori, che cosa si
può fare, cos'è importante, anche dicendo quali sono le criticità
di un settore difficile come la sanità e il sociale. Nella sanità
ci sono obblighi che non sono state nostre scelte, tipo gli ultimi
relativi alla riorganizzazione di tutta una serie di settori, che
porta alle difficoltà che oggi noi viviamo e che non sono scelte
dell'Amministrazione regionale, e poi altre scelte di
riorganizzazione ospedaliera che devono essere fatte per verificare
le possibilità di migliorare ancora il servizio.
Credo, quindi, che la valutazione che si può dare non è tanto in
termini di magnificare una cosa piuttosto che l'altra, ma di
riconoscere realisticamente che si è cominciato a impostare in modo
organico e in modo sistemico le nostre prospettive future
rapportate alle nostre esigenze e alle nostre disponibilità,
disponibilità che sono state viste e in qualche modo spiegate per
noi come per i Comuni. Per i Comuni credo che...l'ha detto bene il
collega Bertschy...la certezza dei fondi...credo sia giusto che
abbiano un riconoscimento che può essere e rimanere quello del 95
percento dell'IRPEF se si crede che quello è il sistema valido.
Chiaramente sappiamo che l'IRPEF in questi ultimi anni è scesa,
tant'è che l'abbiamo anche detto. È importante che anche per i
Comuni ci sia questa possibilità programmatoria derivante dal fatto
che hanno le loro capacità, giustamente, di poter governare, com'è
stato da tutti auspicato.
Con questo io vi ringrazio ancora per l'attenzione, ringrazio
con il collega Perron tutti voi, soprattutto per il modo con cui si
è svolta questa discussione; credo che anche chi ha ascoltato cosa
si è detto abbia capito che si parlava, in termini seri, di
programmi e di possibili soluzioni, vere, per l'autonomia della
nostra Valle. Grazie.
Presidente
- Grazie Presidente. Possiamo mettere in
votazione il disegno di legge n. 63. La votazione è aperta. La
votazione è chiusa.
Presenti: 35
Votanti: 28
Favorevoli: 21
Contrari: 7
Astenuti: 7 (Bertschy, Fabbri, Gerandin, Grosjean, Nogara,
Rosset e Laurent Viérin)
Il Consiglio approva.
