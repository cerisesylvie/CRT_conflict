Classificazione
BILANCIO E CONTABILITA' REGIONALE



Oggetto del Consiglio n. 975 del 1° dicembre 2004 - Resoconto
OBJET N° 975/XII - Loi de finance et loi de budget pour l'année
2005. (Début de la discussion générale)
Président - Je rappelle que les relations sur le bilan ont été
faites. Je déclare ouverte la discussion générale.
La parole à la Conseillère Squarzino Secondina.
Squarzino (Arc-VA) - Noi definiremmo, in sintesi, questo
bilancio come un "bilancio rigido", dalle enormi entrate, anche se
si intravedono alcuni cenni di diminuzione; un bilancio non
aderente alla realtà, iniquo, inefficace. Sono questi i punti che
vorrei trattare nella mia relazione.
Innanzitutto si tratta di un bilancio rigido, ragionieristico,
contabile. Questa definizione non l'ho inventata io, ma è stata
suggerita dallo stesso Assessore, quando, nella presentazione in
commissione, ha parlato del bilancio come del risultato di una
serie di scelte assunte precedentemente, scelte che il legislatore
ha fatto, che hanno previsto strumenti, interventi, che hanno
creato delle aspettative cui il bilancio deve dare ora una
risposta. E in questo modo è come se avesse confessato che il suo
assessorato svolge quasi un ruolo di collettore delle esigenze
altrui. È un concetto poi che è espresso in modo più elegante - lo
devo ammettere - nella relazione letta ieri dall'Assessore, che, a
pagina 18, dice come il bilancio regionale sia la sintesi
dell'ordinamento legislativo in vigore e come sia limitata la
possibilità reale di assumere scelte programmatiche incisive in
capo alla Giunta e al Consiglio nel breve termine. Una domanda, fra
parentesi: ma il bilancio triennale è riconducibile a breve
termine? Si confessa quindi apertamente che nel breve termine nel
bilancio triennale non è possibile fare scelte efficaci?
Direi che con questo bilancio la Giunta si limita a fare il
contabile rinunciando implicitamente ad avere un ruolo propulsivo,
innovatore della politica regionale. Questo taglio del bilancio
rigido, ragionieristico, contabile, emerge anche dallo schema della
relazione che lo stesso Assessore ha voluto dare, là dove fa un
elenco delle leggi finanziate, quindi il programma di maggioranza è
l'elenco delle leggi da finanziare. È come se la Giunta dicesse: le
grandi scelte sono state fatte; noi, in modo ragionieristico,
attribuiamo alle varie leggi votate le risorse necessarie per
realizzarle in attesa forse che altre grandi scelte siano fatte nel
lungo termine, ma quando? Dopo di noi? Da altri? Ci sono forse dei
convitati di pietra che non conosciamo? Non so se l'Assessore e la
Giunta si siano accorti che dietro queste parole c'è la
drammaticità della situazione di immobilismo in cui si trova la
nostra Regione e forse si dimenticano che il patrimonio legislativo
della Regione non è un dato immutabile, anzi è proprio della
politica proporre nuove leggi per rispondere a nuovi bisogni,
specie se ci si rende conto che le leggi vigenti non corrispondono
ai bisogni.
È vero che questa rigidità del bilancio era già l'impostazione
del "PREFIN", ingessato dalle spese fisse: abbiamo tutti presenti
la famosa "torta" che ci ricorda che non esistono risorse libere,
disponibili per grandi investimenti e per grandi progetti. Nel
"PREFIN" si parlava del 5%; allora sarebbe interessante capire dove
sono state collocate queste risorse su cui si è investita la
progettualità della Giunta. Sicuramente non nei fondi globali, dove
si è previsto lo 0,64% delle risorse e poi ancora 1/4 visto per
spese correnti.
Dicevo, questo bilancio è rigido, ma la Giunta non ha cercato di
introdurre dei correttivi che potessero liberare risorse per gli
investimenti, anzi, il rapporto spese correnti-spese di
investimento continua a registrare in questi ultimi anni un aumento
delle spese correnti: si passa dal 48 percento nel 2001 al 68
percento nel 2005, 20 punti in percentuale nel giro di pochi anni,
a cui corrisponde una diminuzione delle spese di investimento,
sempre per lo stesso periodo, dal 52% al 32,9%, e questo rapporto
peggiora nel triennio in quanto le spese correnti superano il 70%.
La diminuzione delle spese di investimento può essere comprensibile
negli anni di fine legislatura, quando il programma di una
coalizione di governo sta concludendosi. Tale diminuzione si
capisce di meno se rapportato ai primi anni di una legislatura,
quando dovrebbe esprimersi al massimo la capacità di iniziative e
di progettualità, ma questa maggioranza ha una progettualità?
Corre voce che l'impegno prolungato e defatigante delle diatribe
interne esaurisca tutte le energie e la capacità progettuale di
questo Governo. Abbiamo ascoltato affermazioni di intenti per
quanto riguarda la volontà di diminuire le spese correnti, per
liberare risorse da investire: qui, consentitemi, ma io parlerei
proprio di una "bufala" del contenimento delle spese correnti. Le
misure messe in atto per contenere le spese correnti sono perlomeno
ridicole. Se guardiamo la tabella presentata a pagina 12 della
relazione al disegno di legge n. 54, per quanto possa apparire alta
la percentuale applicata - in alcune voci si parla del -37, -16,
-17% - se calcoliamo in termini assoluti quanto è il risparmio, si
tratta circa di un milione di euro, a fronte di un bilancio di
quasi 1.500 milioni di euro (la proporzione è dello 0,07%). Mi
sembra che non si possa enfatizzare un risparmio dello 0,07%.
Ancora: se guardiamo la tabella di confronto tra previsione spese
correnti 2004 e previsione spese correnti 2005, vediamo che pochi
sono i settori in cui si registrano diminuzioni e se sommiamo le
varie cifre risparmiate, il totale si attesta su -8 milioni di euro
pari allo 0,59% del bilancio. Possiamo affermare che la volontà di
diminuzione delle spese correnti rimane "lettera morta". Certamente
con tali misure non si incide in modo importante sulle spese
correnti, né tanto meno si recuperano risorse importanti da
impegnare in investimenti capaci di dare una svolta significativa
al "sistema Valle d'Aosta"; tra l'altro, nonostante questi tagli,
la spesa corrente aumenta del 2,36% e in termini assoluti di 22
milioni.
Penso che paradossalmente è proprio la filosofia adottata da
questa maggioranza, che non consente di intervenire per modificare
in modo incisivo il bilancio. Il Presidente Perrin ha parlato con
chiarezza dicendo che si è scelto di continuare a perseguire il
"sistema Regione", che nel tempo si è via via costruito e si è
tradotto nelle leggi, per cui si tratta di finanziare le varie
leggi e i vari piani, nel tempo approvati, per dare risposta a
tutti i diversi settori della vita economica e culturale della
nostra regione: dal piano di sviluppo rurale, al piano operativo
regionale, al piano triennale politiche del lavoro, al piano
socio-sanitario... Mi sembra che adesso qualcosa sia cambiato, per
cui forse si tratterebbe di iniziare un cambiamento di rotta di cui
non si vedono onestamente nel bilancio delle tracce.
Le entrate. Dicevo che la seconda caratteristica del nostro
bilancio è un bilancio con enormi entrate, in cui pare che
comincino a introdursi degli elementi di diminuzione, nel senso che
- come ricorda la relazione - è vero che il tasso di crescita si
attesta su 1,6%, ma essendo una situazione di sostanziale
stabilità, nel triennio poi si traduce in una riduzione di risorse
in termini reali, perché questo aumento è inferiore all'indice
ISTAT, quindi chiaramente diminuisce lentamente e
progressivamente.
La Banca d'Italia ha dato nel suo rapporto alcuni cenni di
questa diminuzione, quando ha parlato nel 2002 di una diminuzione
del "PIL" regionale dell'1% e di una previsione dello 0,9% nel
2003. Sappiamo - come ricorda anche il bilancio - che dal 2007 ci
sarà una drastica riduzione dei Fondi europei e poi c'è il
maxiemendamento alla finanziaria che porterà una diminuzione dei
trasferimenti dallo Stato alle Regioni a statuto speciale...
(interruzione dell'Assessore Marguerettaz, fuori
microfono)
... ho detto "probabilmente", riprendo le cose dette nella sua
relazione: con il maxiemendamento ci saranno delle difficoltà per
le Regioni a statuto speciale, in particolare per il riparto
fiscale. Da notare che, nonostante le ingenti risorse trasferite
dallo Stato alla Regione, nel bilancio si calcola ancora la
possibilità di pareggiare il bilancio con il ricorso
all'indebitamento nel triennio, quindi siamo di fronte ancora ad un
bilancio con enormi risorse, in cui però cominciano ad inserirsi
degli elementi di difficoltà.
Parlavo di "un bilancio non aderente alla realtà". Le leggi
finanziate dal bilancio sono state nel tempo costruite rispetto ad
un sistema economico-finanziario diverso da quello attuale,
qualcosa sta cambiando, è cambiato il quadro economico di
riferimento. Nel "PREFIN" c'era già un primo segnale di allarme,
una prima avvisaglia di criticità; si parlava di un sistema
economico immobile, non in crescita, reso evidente anche dal dato
circa l'inversione, per la prima volta - dopo tanti anni - di
crescita del tasso di occupazione. C'è un aumento del tasso di
disoccupazione e una diminuzione del tasso di occupazione, dopo
tanti anni c'è questo elemento di crisi!
Qualcosa incomincia ad incrinarsi nel "sistema Valle d'Aosta" e
i dati più recenti lo confermano: basti ricordare la crisi
industriale in Valle, la chiusura della "Napapijri", come
l'esemplificazione di questa crisi. Lo stesso sciopero dei
sindacati contro il "Governo Berlusconi", ma anche contro
l'immobilismo di questa maggioranza di governo, denuncia in modo
palese l'esistenza e l'aggravarsi di tale crisi. Nel bilancio non
c'è traccia di consapevolezza della situazione difficile che stiamo
attraversando.
Nella relazione dell'Assessore si parla di "preoccupazione
rispetto alla situazione industriale", ma non si vede traccia di
questa preoccupazione nel bilancio. Eppure credo che la Giunta
conoscesse i dati relativamente alla situazione di crisi. L'analisi
fatta dall'Osservatorio del lavoro è impietosa: si dice che nel
2004 si evidenzia un peggioramento della situazione del settore
industriale; si registra un inasprimento delle difficoltà che le
aziende manifatturiere della Valle d'Aosta debbono affrontare
nell'attuale fase congiunturale. I segnali di ripresa, modesti, che
sembravano emergere nel corso del 2003 non si sono consolidati, ma
hanno piuttosto segnato una significativa battuta d'arresto. C'è
una contrazione dell'occupazione dipendente del -5,6% tra il 2001 e
il 2004; sono diminuite 170 unità nel settore metallifero e non,
chimico e gomma; sono stati distrutti 152 posti di lavoro
nell'elettromeccanica; sono diminuite 89 unità nel settore del
manifatturiero tradizionale e anche i posti di lavoro in crescita
non hanno compensato questa diminuzione.
Vorrei ricordare che dietro ad ogni persona che perde un posto
di lavoro c'è una famiglia, c'è un disagio, ci sono difficoltà;
allora parlare della "crisi economica in Valle" vuol dire anche
parlare della crisi sociale, della crisi delle famiglie. È vero che
noi interveniamo nel bilancio, prevedendo molti fondi nel sociale,
ma ci si chiede se è questa la strada giusta: da un lato, lasciare
che l'industria produca disoccupati; dall'altra, sostenere gli
espulsi dall'industria. Credo che i dati negativi sull'industria
siano aggravati dalle ultime vicende: l'abbandono della
"Zincocelere", la crisi della "Tecdis", il rischio di posti di
lavoro, i sindacati parlano di 500-700 posti di lavoro a rischio,
ma questo pare non preoccupare troppo la maggioranza o almeno non
se ne vede traccia, né nel bilancio, né nella finanziaria.
Non esiste un progetto, un problema posto all'attenzione della
Giunta e della maggioranza, su cui vengono concentrate attenzione e
risorse. Ci saremmo aspettati la presa in carica di questa
situazione con interventi mirati e tali da coinvolgere tutta la
Regione; ma, ripeto, non troviamo traccia nel bilancio di una
progettualità comune e condivisa; fra l'altro, era anche questa una
delle critiche che avevamo fatto al "PREFIN": la mancanza e
l'evidenziazione di progetti condivisi.
Non ci si rende conto che il "sistema Regione", che si è nel
tempo costruito sulla base di condizioni economiche e sociali
diverse, ora rischia di saltare perché sollecitato anche da
fenomeni esterni: la globalizzazione, la delocalizzazione, che
scardinano alcune certezze.
Il nostro bilancio è un bilancio iniquo perché, a fronte di
questa situazione, come si intendono distribuire le risorse?
Paradossalmente si diminuiscono le risorse per il settore che
dovrebbe registrarne di più: il settore industriale.
L'Assessore, con enfasi, ha ricordato che allo sviluppo
economico vengono attribuiti ingenti risorse: 238 milioni di euro
nel 2005, che vengono distribuiti - appare chiaramente nella
relazione anche del relatore Rini - per il 39% all'agricoltura, il
27% al turismo e l'8% all'industria. Sempre nel triennio 2004-2006
agli interventi promozionali per l'industria venivano riservati 41
milioni di euro, mentre nel triennio 2005-2007 vengono riservati 37
milioni di euro, con un calo di quasi il 9,50% di risorse. Sempre
nel triennio vediamo che, anche in termini assoluti, all'industria
vengono previsti 37 milioni di euro, all'artigianato 20 milioni di
euro, al turismo 207 milioni di euro, all'agricoltura 217 milioni
di euro. La stessa legge n. 6/2003, proprio quella che dovrebbe
aiutare le imprese a investire nell'innovazione e nella ricerca,
che nel precedente triennio prevedeva un investimento di 9.125.753
annui per il 2005 e il 2006, è stata ridimensionata drasticamente,
perché gli investimenti sono ridotti a 5,8 milioni di euro per ogni
anno, con una perdita secca di oltre 6 milioni di euro in 2 anni!
Ancora: i finanziamenti trasferiti in gestione speciale a
"Finaosta" nel 2004, che avrebbero dovuto servire per far fronte ad
una serie di investimenti in ambito industriale per sostenere poli
industriali che si pensava potessero insediarsi in valle, non sono
stati spesi. Si trattava di 30 milioni di euro all'anno. Quest'anno
non sono stati spesi, sono stati dirottati su altri fronti: la
"terza fase Ospedale", la funivia del Monte Bianco che nel bilancio
dello scorso anno era finanziata con mutui.
Invece di interrogarsi sul perché non si è riuscito ad investire
su nuovi poli produttivi e rivedere alcuni meccanismi di procedere
e di tempi e di efficacia dei servizi che si propongono, si sono di
fatto distolte risorse ingenti dal settore industriale per
attribuirle ai servizi, che sono importanti, certamente, ma i
servizi sono una cosa diversa dell'industria. Mi chiedo allora come
può la Giunta dire che nel bilancio ci sono le risposte per
rispondere alla grave crisi industriale e alle osservazioni
critiche dei sindacati. Nel bilancio o nel programma di governo non
si trovano risposte reali ma solo parole.
Le organizzazioni che rappresentano i lavoratori e il mondo del
lavoro avevano presentato, fin dal marzo 2004, un documento di
analisi della situazione con proposte su cui aprire un confronto
con il Governo, oltre che con le associazioni imprenditoriali. Il
documento è rimasto per lo più "lettera morta", come hanno avuto
modo di dire i rappresentanti dei sindacati sia nell'incontro con
il Presidente della Giunta, sia nella precedente audizione in II
Commissione dove hanno manifestato in modo chiaro il proprio
disagio:
- disagio perché non sono stati interpellati nel momento della
decisione delle linee del "PREFIN" come in quelle del bilancio;
- disagio perché gli incontri, anche all'interno del "Patto per
lo sviluppo", sono unidirezionali: il Governo informa delle
iniziative ed ascolta osservazioni che non possono incidere sulle
decisioni già prese e già formalizzate in un documento;
- disagio perché, di fatto, il mondo del lavoro, quale soggetto
politico che rappresenta 30.000 cittadini valdostani, nel suo
insieme non viene ascoltato, non viene interpellato, non partecipa
alle decisioni: non c'è concertazione e tanto meno
contrattazione;
- disagio perché non capiscono qual è il modello economico che
viene perseguito;
- disagio perché il bilancio regionale è tarato su dati che non
rispecchiano la realtà della crisi occupazionale e non ha alcuna
"capacità innovativa";
- disagio perché, chiuso il decennio di politiche progettuali,
per le quali sono stati fatti grossi investimenti, anche grazie ai
Fondi europei, non si registrano idee nuove o progetti per - uso
un'espressione che mi sembra significata, usata dal Segretario
della "CISL" -
"traguardare i prossimi anni
";
- disagio perché non c'è un interlocutore politico forte con cui
cominciare a discutere sul da farsi;
- disagio perché non trovano una risposta a richieste precise,
fatte a sostegno dei lavoratori in difficoltà, di ammortizzatori
sociali, come ad esempio l'anticipazione della cassa integrazione
che i dipendenti prendono, perché in alcune realtà sociali, specie
in bassa Valle, dove tutti gli indici danno una situazione di crisi
molto forte anche nei nuclei familiari, non è possibile aspettare 6
mesi per avere un contributo di 700 euro mensili, quando magari già
da alcuni mesi non si percepisce lo stipendio, perché la fabbrica
non ha soldi per pagare! In parte sono le stesse accuse che il
sindacato rivolge a livello nazionale al "Governo Berlusconi": ma
non ci avevano raccontato che la Valle è governata da una Giunta di
Centro-Sinistra? Quello che ci preoccupa è che, anche di fronte
alla gravità delle denunce fatte dai sindacati, nulla si muova!
Il Presidente Perrin ieri ha detto - e lo ha ribadito
l'Assessore - che il bilancio dà una risposta alle richieste del
mondo del lavoro. Allora perché il Presidente Perrin, nell'incontro
di ieri, non ha voluto elencare le varie risposte che vengono date
a domande precise del documento sindacale presentato fin da marzo
2004? Non credo che si possano considerare "risposte" gli inviti a
rimboccarsi le maniche o l'affermazione che "dobbiamo lavorare per
aumentare le entrate, anzitutto creando sviluppo"!
È un bilancio anche che descrive una situazione non efficace e
vorrei, qui, analizzare alcuni settori. Se prendiamo il quadro
sintetico in cui viene individuata la ripartizione della spesa
corrente e di quella di investimento per i vari settori di
intervento, vediamo che al 1° posto si colloca la sicurezza
sociale: dicevo prima il 20% del bilancio, pari a 281.802.567 euro.
C'è un aumento rispetto al 2004 del +2,9%, viene mantenuto quanto
indicato nel "PREFIN" e di questo diamo atto e siamo d'accordo a
che ci si impegni nel settore degli interventi sociali. La Regione,
fra l'altro - lo abbiamo già detto altre volte - è quella che
spende di più in assoluto pro-capite per la spesa sanitaria, ma qui
vorrei, purtroppo, sottolineare che i servizi che offre non sono
considerati efficaci dalla popolazione: basti pensare ai dati della
mobilità passiva, circa 15 milioni di euro per la mobilità passiva,
cioè per far fronte alle richieste di salute di cittadini residenti
in Valle d'Aosta, che vanno altrove a curarsi, perché qui non
possono trovare risposta. Posso capire le specialità altissime, ma
non è solo questo, c'è tutta una serie di persone che, anche per
specialità normali, vanno altrove a curarsi!
Ci sono risorse, tante, ma manca ancora una capacità di gestire
la sanità. Non esiste un "sistema sanità" che si costruisce attorno
all'utente e ai suoi bisogni...
(interruzione dell'Assessore Fosson, fuori microfono)
... non sono frasi fatte, vorrei portarle degli esempi ben
chiari. Provi a parlare con persone che hanno un problema, vanno,
cominciano ad essere curati in quel settore lì, poi vanno a casa,
poi vanno in un altro settore perché quello non andava bene, poi
tornano a casa, poi ricorrono ad un'altra specialità... quindi non
si lavora per dipartimenti attorno ad un paziente. Purtroppo
vediamo che ci sono dei primari più potenti rispetto ad altri -
purtroppo questo lo vediamo! - e io pensavo che questa
caratteristica non ci fosse più con il nuovo Assessore!
Plaudiamo alle risorse per la cura degli anziani per far fronte
all'invecchiamento diffuso della popolazione valdostana. Diciamo
che non è chiaro il progetto nuovo della tipologia di servizi che
si vuole attivare; l'Assessore l'ha descritto in commissione,
sarebbe interessante capire se questo progetto è stato presentato e
condiviso con sindacati e con enti locali, vale a dire: è una
decisione che si vuole condividere con i soggetti interessati e che
si vuole inserire nel prossimo piano sanitario oppure è un primo
abbozzo di possibile linea di azione?
Ancora: non riusciamo a capire perché un po' di attenzione data
agli anziani non si rivolga anche a quella fascia di età che è
l'inizio della vita, che sono i bambini; è vero, i servizi alla
prima infanzia che ci sono, sono molto efficaci - possiamo esserne
orgogliosi - e hanno un indice di soddisfazione da parte degli
utenti altissimo, il 98%, ma questi servizi riguardano una fascia
minima della popolazione infantile, perché l'88% dei bambini non
accede a questa tipologia di servizi. Allora c'è da riflettere
rispetto a questo dato se non sia il caso di rivedere la politica
che riguarda gli asili nido.
Ribadisco quanto dicevo prima: sono molte le risorse destinate
al sociale, questo va bene, ma la domanda che pongo è: basteranno
per rimediare alle situazioni drammatiche che, di volta in volta,
emergono anche a causa della crisi occupazionale, che riguarda la
Valle d'Aosta come pure l'intero sistema Paese? Certamente, ma noi
vorremmo, proprio perché siamo una regione piccola con tante
risorse, riuscire ad intervenire e ad impedire che questo disagio
cresca.
Sempre facendo riferimento al settore della spesa, vediamo che
il secondo settore che in assoluto assorbe più risorse è quello del
personale. La spesa si attesta su circa il 18% del bilancio, pari a
circa 260 milioni di euro. La presenza di questa grossa spesa è uno
dei punti critici che va sottolineato. Abbiamo sentito dire che il
personale non è aumentato, che si attesta su circa 3.000 persone,
esattamente 2.951 tra Giunta e Consiglio. Certo, formalmente non è
aumentato, ma nei fatti sì, perché al personale in organico va
sommato il personale assunto con contratto a termine su
progetti-obiettivi; non parlo dei consulenti, che sono un'altra
cosa, per i quali lo scorso anno la Regione ha speso circa 10
miliardi di vecchie lire, ma parlo di personale assunto su
progetti-obiettivi! Sono 384 persone in più, circa 400 persone in
più, quindi nel 2004 abbiamo assunto quasi 400 persone su
progetti-obiettivi...
(nuova interruzione dell'Assessore Marguerettaz, fuori
microfono)
... non mi sono spiegata bene, lo ripeto. Il personale si
attesta su 2.951 persone fra Giunta e Consiglio, questo in pianta
organica; è vero che un centinaio di posti non sono coperti, ma
contemporaneamente si sono assunte circa 400 persone su
progetti-obiettivi, quindi dovremmo parlare complessivamente di
3.400 persone e non solo 3.000! Tra l'altro - ci faceva notare un
sindacalista - molte volte queste persone sono assunte su
progetti-obiettivi per svolgere compiti istituzionali della
Regione, cosa non prevista dal contratto!
Sempre sul personale, non si fa nulla per innescare
un'inversione di marcia utilizzando alcuni processi che dovrebbero
concorrere a diminuire il personale, penso alll'informatizzazione
dei servizi e al decentramento. È un dato incontrovertibile: in
ogni ambito lavorativo, con l'introduzione dell'informatica,
diminuiscono le ore di lavoro per le stesse procedure, si
ridimensiona il numero dei dipendenti; in Regione, questo non è
successo! L'Assessore, nella sua relazione, dice che: "
Les
nouvelles technologies constituent une révolution dans
l'Administration, elles permettent de rénover les méthodes de
travail, d'obtenir un gain de temps, d'efficacité, de
productivité"
. Questo come si traduce rispetto al personale?
Niente, nessuna traduzione! E non abbiamo visto questa produttività
essere così solerte rispetto ai servizi che vengono dati
all'esterno (leggasi imprese)! In Regione si sono spese, dal 2000
al 2005, oltre 100 miliardi di vecchie lire per il sistema
informatico, senza che un solo posto di lavoro sia stato soppresso
o convertito in altra funzione.
C'è un secondo processo che dovrebbe innescare un'inversione di
marcia rispetto al personale ed è il trasferimento di competenze.
In genere, quando questo si innesta, quando cioè si trasferiscono
competenze, si dovrebbero trasferire delle risorse di personale e
la struttura-madre dovrebbe snellirsi, ma questo non è successo! La
Camera di commercio non ha visto diminuire - per ora - il personale
regionale; lo Sportello unico: non si capisce quanti dipendenti del
comparto unico lasceranno il loro posto di lavoro per questa nuova
funzione. Sono trasferite competenze agli enti locali; ma quanti
dipendenti regionali si sono trovati senza lavoro e sono stati
trasferiti ad altre funzioni in seguito a questo decentramento? Non
si tratta di licenziare delle persone, ma di utilizzarle al meglio!
Si tratta di ripensare l'intera organizzazione della struttura
regionale.
Ieri, anche l'Assessore ha parlato della riforma della pubblica
amministrazione, ma questa riforma, come quella del comparto unico,
è ferma: si continua ad affermare che la legge n. 45/1995 va
riformulata sulla base delle nuove competenze degli enti locali e
dei cambiamenti nella pubblica amministrazione... ma questo rimane
il punto fermo: non c'è una chiarezza di dove si vuole arrivare e
di cosa vuol fare la Giunta! Probabilmente questo trasferimento di
competenze incontra difficoltà; forse è venuto il momento di
ripensare al decentramento di alcune funzioni; forse non si è
tenuto conto di alcune piccole realtà comunali che non sono in
grado di fornire tutti i servizi richiesti dai loro concittadini,
ma bisogna esser chiari al riguardo: la Giunta cosa decide di fare?
Vuol dare corpo a questo disegno di decentramento, e in che
direzione? Vuole dare corpo alla riforma della pubblica
amministrazione, ma in che direzione? Non viene detto! Ci vuole
chiarezza anche in questo settore; fra l'altro, ricordiamoci che
là, dove esiste molto personale, anche la burocrazia è tanta, è
quasi inevitabile che la mancanza di una riorganizzazione del
lavoro, delle procedure comporti una qualità di lavoro non
soddisfacente per lo stesso personale. Il personale finisce per
lavorare male, perché ogni legge porta un cambiamento normativo a
livello nazionale e regionale e introduce nuove pratiche, che
coesistono con il vecchio; oppure, se sono nuove, sono tradotte nel
modo vecchio di procedere.
Credo che anche l'uso dell'informatica, che dovrebbe velocizzare
i procedimenti, lo scambio di informazioni e di documenti, e far
risparmiare tempo... in realtà vediamo che - per ora - il cartaceo
duplica, continua a rimanere insieme all'informatico! Non
dimentichiamo che i tempi lunghi della burocrazia sono una della
cause delle difficoltà degli imprenditori di venire in Valle, lo
hanno detto in modo chiaro; è proprio la "struttura elefantiaca", i
cui tempi, a volte, non sono i tempi richiesti dagli utenti dei
servizi. Ci sarebbe da chiedere, ad esempio, il tempo che si dà per
la risposta: 30 giorni, 60 giorni, 90 giorni, se è proprio così
indispensabile far passare tutto questo tempo prima che l'utente
possa avere una risposta.
L'ultimo settore sul quale vorrei soffermarmi - altre cose poi
le dirò via via che discuteremo i vari articoli di bilancio -, è il
settore della scuola. Qui vediamo che c'è un'attenzione
all'Università e siamo contenti; vediamo che sono aumentate le
risorse per le manifestazioni culturali e questo ci preoccupa un
po' (se questo aumento è dovuto al grande evento della mostra di
Sgarbi!); vediamo che sono diminuiti gli investimenti per il teatro
e gli investimenti per le biblioteche, anche se di poco... ci si
chiede perché penalizzare gli utenti delle biblioteche, la cultura
per i giovani, per gli adulti, per i bambini!
Rispetto alla scuola mi interessava fare un'osservazione
relativamente alle risorse necessarie per il funzionamento della
stessa. Chiaramente ci sono le risorse per gli stipendi del
personale docente e dirigenti e per i rinnovi contrattuali, ma - e
questo ci preoccupa - non ci sono risorse aggiuntive in vista dei
cambiamenti richiesti alla scuola dalla "riforma Moratti" (o
comunque a sostegno delle scuole, della loro autonomia, dei loro
progetti, delle iniziative per contrastare il fenomeno della
dispersione e dell'insuccesso). È una riforma a "costo zero", come
in Italia, e il sostegno alle scuole purtroppo è a "costo
zero"!
Le confesso, Assessore, che sono rimasta allibita quando ho
visto la risposta alla domanda che noi, in commissione, abbiamo
posto; le abbiamo chiesto quante risorse sono riservate per
l'attuazione della riforma scolastica. Mi si dice che c'è un
aumento di 5.000 euro rispetto alle precedenti previsioni, rispetto
all'aggiornamento del personale docente, rispetto ai compensi ai
docenti esterni per l'insegnamento della lingua inglese non è
sufficiente l'attuale disponibilità di 5.000 euro, quindi si
penserà nel 2005 di fare una variazione di bilancio per portare
ancora 20.000 euro; però, con questa cifra, rimane scoperto il
periodo settembre-dicembre 2005, quindi l'avvio del prossimo anno
scolastico. C'è un finanziamento straordinario alle istituzioni
scolastiche, comprensive di scuola primaria per l'insegnamento
della lingua inglese nelle classi prime, ma, a parte questo, non
c'è altro! Mi chiedo se con queste risorse è possibile pensare a
una riforma, è possibile pensare a sostenere la scuola!
Tutti diciamo che il futuro di una comunità si gioca soprattutto
sulla preparazione delle risorse umane, sulla formazione di
capacità, di competenze necessarie, e su questo c'è molto da fare,
sia per quanto riguarda la dispersione scolastica, sia per quanto
riguarda tutto il sistema formazione e istruzione, su cui oggi non
voglio entrare perché vi sono risorse nell'ambito della
formazione.
Come concludere questa prima panoramica sul bilancio? Riprendo
la sintesi finale dell'Assessore, a pagina 55, e la rileggerei
così: "è un bilancio non di stabilità, ma di "immobilismo", è un
bilancio non frutto della programmazione legislativa, ma frutto
della contabilità delle varie leggi esistenti, non è un bilancio
che evidenzia la necessità di monitorare l'evoluzione dei rapporti
con la Comunità europea, ma è un bilancio in affanno, perché teme
di diminuire se non si riesce ad avere i finanziamenti europei".
Qui dice che:
"è un bilancio completo, con giusta attenzione in
particolare allo sviluppo, pur continuando ad assicurare gli
interventi nei settori della salute, sociale, istruzione",
...
direi che è un bilancio non in grado di creare sviluppo: afferma di
volerlo creare, ma non lo crea!
"È un bilancio che riduce il
debito"
(dice la relazione); è un bilancio (aggiungerei) che,
nonostante le ingenti risorse, continua a ricorrere al debito!
Président - La parole au Conseiller Borre.
Borre (UV) - Un bilan réaliste, prudent, complet et équilibré
dans tous les secteurs, ayant pour but une région moderne, avec une
autonomie et un auto-gouvernement moderne. Un projet sur 3 années,
qui nous permettra d'accomplir le programme de législature et qui
crée les conditions pour commencer sérieusement le processus de
réforme institutionnelle. Il ne s'agit donc pas de la clé de songe
que, comme toutes les années, avec un manque de fantaisie,
quelqu'un décrira. Il s'agit, au contraire, d'un document bien
articulé, d'un document qui, par le biais des chiffres et des
pourcentages, décline et explicite un programme bien défini. Il
s'agit d'un programme qui tient en considération la conjoncture
négative, non seulement italienne ou européenne, mais globale, et
qui propose des solutions pour y faire face. A partir de la crise
internationale, qui a intéressé notre région aussi, surtout pour ce
qui est du secteur de l'industrie, je mettrai en évidence les
stratégies et les desseins politiques à la base du bilan
prévisionnel.
Le "Pays d'Aoste" doit aborder le problème lié à l'inévitable
processus de la globalisation et pour le faire et être protagoniste
de son futur, il doit chercher à vivre et ne pas subir ce
phénomène. Le Val d'Aoste, depuis toujours, et très correctement -
comme l'histoire est là à nous le démontrer - a été défini le
"carrefour de l'Europe", et cette idée exprime un concept très
clair de passage, de rencontre, d'échange non seulement des
marchandises, mais aussi et surtout de culture, des idées et des
traditions. Au fil des siècles, les gens du "Pays d'Aoste" ont su
maintenir leur identité, leurs racines, tout en réagissant avec ce
que les étrangers apportaient des 4 coins du monde. Sans savoir,
nos ancêtres ont donc appliqué à la perfection la signification de
la globalisation, à savoir une globalisation qui se donne des
limites, qui doit s'adapter aux réalités locales, plutôt que de les
ignorer ou les écraser, mais aujourd'hui, malheureusement, les
choses ont changé, probablement en considération du fait que la
globalisation n'est vécue que sous l'angle économique, c'est-à-dire
comme étant l'expression d'une idéologie capitaliste et non
libérale.
Nous voilà alors à parler d'un très bel exemple d'entreprise
saine, "Napapijri", qui a su exporter partout ses produits, mais
qui, pour croître et ne pas se perdre dans le marché mondial, a dû
être phagocytée par une multinationale, avec un budget annuel 2
fois supérieur à celui de notre Région. Nous voilà à nous
confronter avec le problème de la crise industrielle, qui peut-être
est liée à la crise d'un modèle qui aujourd'hui n'est plus valide.
A cet égard, hier, le Conseil a décidé de faire une réunion pour
une discussion plus large et ouverte que possible, qui s'avère
extrêmement nécessaire au niveau local, de manière à pouvoir
mesurer la diversité des points de vue et à trouver des
solutions.
Sans doute, le modèle de politique industrielle et artisanal
adopté par la Région a permis de maintenir de bons niveaux
d'occupation et de diversification des secteurs de production, mais
aujourd'hui il n'est plus suffisant. Je suis en effet convaincu
qu'il faudra trouver des solutions afin que les sociétés qui
viennent chez nous produisent quelque chose qui ne soit seulement
exporté, mais qui soit aussi vendu en Vallée d'Aoste, et ce avec le
parfum de notre territoire, de notre culture et de notre histoire:
en deux mots, les industries doivent être aussi des pôles
d'attraction pour les clients, doivent donner à leurs produits
l'attrait du lieu où ils sont produits; de cette manière elles
seront obligées à s'en raciner, elles pourront produire quelque
chose de global avec le charme du local, avec lequel elles seront
indissolublement liées. En deux mots, tout procès de privatisation
ne peut pas exclure, à côté de l'aspect économique, l'individu, le
contexte social et territorial dans lequel il agit.
Dans notre cas il est nécessaire que les entrepreneurs qui
viennent en Val d'Aoste, ne le fassent pas uniquement pour les
contributions régionales, qui toutefois ne sont plus appétibles que
jadis, car presque toutes les régions italiennes ont prévu des
mesures analogues. Il est nécessaire que ces entrepreneurs donnent
des garanties de production de qualité liée à notre réalité et,
pour ce faire, il est indispensable de redéfinir l'offre de notre
territoire afin de garantir des coûts compétitifs.
Quels sont alors quelques-unes des réponses immédiates pour
faire face à cette crise industrielle et aux difficultés des autres
secteurs? Par exemple, la création d'un fonds régional de garantie
pour secourir les entreprises, qui ont des problèmes liés plus à la
liquidité qu'aux taux d'intérêt, et qui nécessitent donc des
financements. Par exemple, notre engagement devra poursuivre des
actions qui nous portent à faire fonctionner, dans le plus bref
délai possible, le guichet unique pour les entreprises; suite à son
institution il sera en effet possible de faire face à un grand
problème de notre système, les lenteurs de la bureaucratie,
lenteurs qui, dans une réalité comme la nôtre, doivent et peuvent
être éliminées, afin de réduire au minimum les passages, les pertes
de temps et être à même de donner une réponse claire et exhaustive,
sans faire rebondir les intéressés d'un office à l'autre. Par
exemple, il faudra penser à une formation professionnelle plus liée
à la demande du monde du travail; par exemple, il faudra s'asseoir
autour d'une table pour se dire franchement pourquoi nous sommes
obligés à chercher ailleurs la main-d'œuvre,
même si les listes des chômeurs sont toujours riches. Dans la même
direction s'insèrent le choix et la volonté de mettre à disposition
les instruments nécessaires pour le départ opérationnel de la
Chambre du commerce, afin d'entreprendre concrètement une
collaboration et une confrontation sur des propositions et des
projets avec les protagonistes du système productif de notre
région. Parallèlement les syndicats décrivent une situation
négative et manifestent leur préoccupation quant à la crise du
système économique; ils ont justement demandé une confrontation
sincère, leur implication et leur participation.
Pour ce qui nous concerne, nous offrons notre disponibilité,
mais je souligne, une fois encore, la nécessité de "faire système"
tous ensemble pour faire face à cette crise qui va au-delà des
forces de l'Administration régionale, à cette crise qui rentre dans
le discours de la globalisation que j'ai abordée précédemment. Pour
donner des réponses il faut travailler ensemble; il n'est plus
suffisant de chercher les responsables: chaque fois les forces de
majorité ont fourni des réponses qui ont permis de créer les
situations qui, aujourd'hui, nous offrent la possibilité d'aborder
cette crise mondiale sur nos pieds. Alors une confrontation est
indispensable avec les syndicats, les industriels et toutes les
catégories productives; n'oublions quand même pas le moment
institutionnel, le "Pacte pour le développement".
On prend acte du fait que les syndicats, mais pas seulement eux,
ne sont pas du tout satisfaits de la méthode de collaboration que
nous avons suivie pour l'élaboration du "PREFIN" et du budget, il
faut changer peut-être quelque chose. Peut-être nous avons fait des
erreurs; il est toutefois certain que le "Pacte pour le
développement" est l'occasion où débattre et raisonner sur les
lignes directrices à suivre dans la rédaction de ces deux
documents. Le "Pacte pour le développement" doit représenter le
lieu institutionnel pour produire des idées, des projets et chacun
des sujets intéressés doit apporter sa contribution pour ce qui est
de sa compétence. A cet égard il faut admettre que seulement
l'Association des industriels nous a soumis un document avec des
propositions et, au cours de l'audition, elle nous a présenté ses
observations et nous a offert sa collaboration, pour se préparer au
2007, c'est-à-dire au moment où peut-être les dépenses
communautaires des fonds infra-structuraux seront réduites. Alors
tous ensemble: Région, collectivités locales, syndicats,
entrepreneurs, nous devons définir une méthode de confrontation
avec le Gouvernement et avec le Conseil, l'organe législatif.
Peut-être nous devons redéfinir les méthodes de confrontation
plus concrètes sur le "Pacte pour le développement", non seulement
avec le Gouvernement, mais aussi avec l'organe législatif. Ensemble
nous devons réfléchir afin de trouver des solutions pour maintenir
vive et brillante notre économie et redéfinir dans ce nouveau cadre
le rôle de l'Administration régionale, une administration qui est
accusée d'être trop présente lorsque les choses marchent bien, et
d'être, au contraire, absente lorsqu'il y a des moments de crise.
Une administration qui est accusée de vicier ou de "droguer" le
marché du travail, en offrant des postes de travail sûrs, bien
payés, sans risques, en prévoyant des organes surdimensionnés par
rapport aux exigences réelles et donc avec un taux de productivité
très faible. Avec ces affirmations nous oublions qu'avec la
décentralisation des compétences, des finances et du personnel, ces
chiffres ne sont pas si disproportionnés, mais il s'avère
nécessaire et urgent travailler pour la décentralisation du
personnel, en cohérence avec les énonciations.
Sans doute le poste de travail public est malheureusement
l'ambition de la plupart de nos jeunes, et le manque de
main-d'œuvre valdôtaine nous le démontre; il
faut alors remédier à cette situation qui représente un malaise
générationnel. Il faut éviter d'avoir uniquement une classe
d'employés et d'attendre les entrepreneurs qui viennent de
l'extérieur. Nous avons créé une Université libre de la Vallée
d'Aoste, d'envergure internationale, qui représente l'une des
actions gagnantes de notre politique; après quelques années de
rodage, elle doit maintenant devenir un centre d'excellence, un
point de repère important pour la formation des "managers" et d'une
nouvelle classe de dirigeants privés et publics. On doit confier à
l'Université la tâche de réaliser, coordonner, suggérer des actions
et des cours; on doit confier à l'Université le devoir de se
transformer en lieu de consultation.
Par ailleurs, la recherche et la formation représentent 2 voies
pour construire sur des bases solides un tissu d'entrepreneurs sûr,
à l'avant-garde, novateur, dans le nombre duquel il est certain il
faut compter aussi les opérateurs touristiques: ceux-ci doivent
dépasser la logique locale et doivent être à même de se confronter
avec une réalité non plus communale ou de clocher, mais il faut
vendre le "produit Val d'Aoste" dans son complexe. Les chiffres et
les dimensions de notre région ne nous permettent pas d'agir
différemment, peine la défaite. Nos localités peut-être peuvent se
spécialiser et se différencier l'une de l'autre, afin que l'offre
soit complète, afin que le touriste puisse trouver des intérêts et
des stimulations différentes et captivantes à chaque âge.
Lorsqu'on parle de tourisme, il faut aussi parler d'agriculture.
Ces deux mondes seront toujours plus strictement liés l'un à
l'autre. Sur la capacité d'innovation de ces deux secteurs se
jouera une grosse partie du futur de notre région; l'agriculture et
la zootechnie, après une période difficile, sont en train de
rehausser la tête et ce grâce surtout au plan rural qui a permis de
relancer ce secteur, de le rendre plus solide et professionnel. Les
jeunes sont en train de retourner à la terre, chaque année on
organise des cours pour une trentaine de nouveaux agriculteurs.
D'après les données du mois d'octobre, qui témoignent dans une
période de crise une croissance de présences touristiques, celle
qui a été une convention s'est transformée en certitude:
l'agriculture et l'enogastronomie peuvent être une solution valide
pour faire face au manque de touristes dans la soi-disant
"troisième saison". En effet, grâce aux manifestations comme la
"Desarpa", un tas de personnes ont visité notre région, sous
prétexte de goûter nos produits typiques, mais pour que ce train
puisse se confirmer, il faut de plus en plus garantir de la
qualité.
Naturellement l'industrie, le tourisme, l'agriculture tous seuls
ne peuvent pas soutenir le "Système Vallée d'Aoste", ils ont besoin
de voies de communication, de transports, d'infrastructures et
d'une gestion environnementale à l'avant-garde. Une occasion
propulsive dans cette direction est offerte par la loi portant sur
les grands ouvrages, à savoir sur les interventions qui vont
redessiner radicalement quelques secteurs ou quelques services de
notre Région. Je me réfère, par exemple, à l'enterrement des
réseaux électriques, aux rails, aux quartiers et aux villages
dégradés, aux aqueducs et aux systèmes de dépuration des eaux, à
l'élimination des déchets, à la récolte différenciée, aux systèmes
de chauffage urbain. Je me réfère donc à tout ce qui peut
contribuer à créer les conditions et le contexte pour l'affirmation
du nouveau "système Vallée d'Aoste". Sans doute dans ces discours
il faut parler aussi de l'Hôpital régional et donc de la santé. Il
est certain que si 100.000 personnes décident de se faire soigner
ailleurs, quelque chose ne marche pas trop bien; il est aussi
certain que les salles d'opération doivent être réunies dans le
même endroit, tout comme les 3 différents sièges, pour mieux
répondre aux exigences des médecins et des malades. A ce propos,
une proposition de projet qui est beaucoup plus qu'une idée,
prévoit l'utilisation des places dites "CONI" pour atteindre ce
but, mais avant de procéder il faut avoir l'avis de la Commune
d'Aoste, qui, pour permettre la réalisation de cette nouvelle aile,
devra repenser radicalement au système de circulation tout
entier.
Le discours de l'Hôpital rentre toutefois à l'intérieur d'un
projet de mise à jour des services aux personnes, qui a été
inauguré par l'ouverture de la résidence sanitaire assistée à
Antey-Saint-André; en effet ce modèle prévoit un parcours
d'assistance innovateur, visant à favoriser le rapprochement à
leurs familles ou à leurs habitations des malades en train de se
rétablir. En particulier, la Gériatrie de l'Hôpital régional
"Beauregard" sera allégée tout en sauvegardant la cinquantaine de
lits pour les personnes très malades; elle deviendra le centre de
coordination de la problématique sanitaire des personnes âgées. A
cet égard il faut mettre en évidence que les micro-communautés
actuelles seront aussi soulevées de l'assistance aux malades graves
ou chroniques, pour retourner aux fonctions pour lesquelles elles
avaient été pensées. Pour compléter cette offre, qui permettra
entre autres une rationalisation des coûts, 2 autres éléments
importants sont prêts d'être achevés: la "RSA" pour les malades
d'Alzheimer et la "RSA" d'Aoste.
Enfin, une attention particulière sera accordée aux services aux
enfants. Nous sommes la deuxième région pour l'accès aux crèches
(après l'Emilia Romagna); les crèches, tout en maintenant des
"performances" requérant des investissements élevés, seront
potentialisées afin de garantir aux familles des solutions pour
faire face aux nouvelles exigences de la société moderne: il y
aura, là, une nouvelle normative pour une politique des services
pour les enfants.
Pour conclure, permettez-moi encore une réflexion: tous ces
discours, toutes ces ambitions, tous ces projets ne peuvent se
réaliser, pouvant compter seulement sur nos forces; le "système Val
d'Aoste" que j'ai décrit et que nous souhaitons doit être
nécessairement encadré dans un contexte plus ample. Il doit se
référer à une réalité reconnue comme spécifique, c'est-à-dire la
réalité des régions de montagne; il ne faut pas, en effet, oublier
le surcoût que le vivre en montagne comporte, mais il ne faut
pareillement pas oublier la compétitivité dont ces régions peuvent
jouir. Loin de proposer le modèle classique de la politique de
l'état providence, nous souhaitons que les régions de montagne,
soit au niveau italien, soit au niveau européen, puissent être
mises dans les conditions pour se proposer sur le marché global au
même niveau des autres, afin que le coût des transports, la
main-d'œuvre, en un mot, du "vivre en montagne"
ne devient si pénalisant qu'il ne sera plus possible d'éviter le
dépeuplement des communes de montagne et, afin que cette bataille
puisse être vaincue, il est indispensable l'apport de nous tous
indistinctement et à tous niveaux, mais il faut faire vite.
Président - La parole au Conseiller Praduroux.
Praduroux (UV) - Il lavoro compiuto in queste settimane, durante
le riunioni delle commissioni, con una serie di audizioni dei
rappresentanti delle categorie sociali, economiche e produttive
della nostra regione, ci consente, nell'affrontare ora il dibattito
consiliare, di collegare l'analisi sugli strumenti
economico-finanziari ad una riflessione più ampia e capace di
collegare le scelte da mettere in campo con le necessità rilevate
sul territorio e con i bisogni manifestati dalla comunità
valdostana. In questo caso però è stato possibile andare a compiere
una prima verifica sulle misure adottate all'avvio di legislatura
in relazione alle problematiche e alle situazioni che nel frattempo
si sono concretizzate, al fine di meglio orientare le tappe
successive del cammino che ci attende per gli anni a venire.
L'impostazione data nella scorsa edizione del bilancio di
previsione era determinata dalla condizione di muoversi su un campo
aperto, essendo infatti il primo bilancio della legislatura.
Venivano poste le basi e i capisaldi di riferimento per dare corpo
agli obiettivi posti nel programma di legislatura. Quella
impostazione trova una prima conferma di validità sia per le scelte
operate, sia per il metodo che sostiene le azioni utili a tradurre
in termini operativi quelle scelte. Tuttavia, di fronte agli
scenari non positivi di sviluppo economico che si presentano sia a
livello internazionale e, ancor più, a livello nazionale, adottare
regole di prudenza alle quali ispirare le misure introdotte con il
bilancio di previsione è senz'altro un buon modo di procedere. Si
conferma e si rafforza dunque la convinzione di dover intervenire
in maniera equilibrata su uno strumento finanziario realistico per
calibrare, in base alle risorse disponibili e alle previsioni circa
la loro evoluzione, gli interventi e gli strumenti utili per
stimolare e accompagnare lo sviluppo nel "sistema Valle d'Aosta"
nel suo insieme.
L'obiettivo deve quindi rimanere quello di dare continuità alle
scelte, attraverso una prospettiva di riequilibrio fra i vari
settori, per poter far fronte con maggiore possibilità di manovra
nel caso di crisi delle varie componenti dei settori produttivi ed
economici. È però necessario considerare che i momenti centrali di
una legislatura richiedono massima attenzione per concentrare gli
sforzi e le risorse su iniziative effettivamente produttive di
risultati duraturi per la nostra regione; un'azione delicata, che
deve essere supportata da decisioni adottate con tempismo, senza
titubanze ed accompagnate da quel senso di concretezza che si
addice alla tradizione della gente di montagna, quale siamo.
Procedere dunque con passo prudente, ma deciso e sicuro verso la
giusta direzione, cogliendo l'origine dei problemi, individuando
soluzioni compatibili con il quadro economico e finanziario che è
in fase di continua evoluzione.
L'obiettivo di questo strumento finanziario è quello di puntare
su alcuni punti forti, che sono il sostegno alle attività
produttive con attento dosaggio di risorse nell'ottica di un
assetto equilibrato del loro utilizzo. Senza volermi dilungare
troppo rispetto alle relazioni illustrate dall'Assessore competente
e dal relatore dei disegni di legge che stiamo esaminando, ritengo
di porre in evidenza alcuni aspetti che abbiamo focalizzato nel
corso dei lavori preparatori in commissione. Le incertezze dei
mercati continuano a provocare rallentamenti negli investimenti
produttivi.
Passando dallo scenario internazionale e quello nazionale, la
situazione peggiora e non può che influenzare pesantemente
l'industria valdostana, con riflessi sui livelli occupazionali
soprattutto in bassa Valle. Se, da un lato, le misure adottate per
far fronte alla crisi di alcune aziende attraverso gli
ammortizzatori sociali offrono un sostegno dal punto di vista
economico per le famiglie, dall'altro è urgente un ripensamento
delle azioni che ispirano la politica industriale in Valle. È
necessario tenere in conto il modo in cui certi settori sono
cambiati; penso ad esempio a quelli legati alle produzioni del
cosiddetto "indotto", andando a riconsiderare le scelte per gli
insediamenti produttivi in una nuova ottica che privilegi
l'innovazione e la qualità. La direzione da seguire non può che
essere quella del potenziamento dei comparti produttivi ed
economicamente redditizi attraverso nuove risorse ed opportunità
per lo sviluppo economico.
Va segnalato il deciso incremento rispetto all'anno precedente
con più 15% e 31 milioni di euro, per incrementare le risorse
disponibili da destinare ad interventi promozionali per lo
sviluppo, in particolare nel turismo, ma anche ad irrobustire la
componente di investimento per interventi nei settori industriali.
Nei settori produttori acquisisce un significato particolarmente
importante la messa in campo di risorse per la ricerca,
l'innovazione e lo sviluppo; promuovere azioni che offrano un
sistema innovativo di incentivazione alle imprese, soprattutto nel
settore della ricerca e del miglioramento della qualità, per
consentire alle aziende valdostane di tenere il passo della
concorrenza e delle sfide dei mercati. Gli interventi a sostegno
vanno realizzati con modalità di selezione per evitare la
dispersione di risorse. Anche gli interventi per lo sviluppo delle
imprese industriali ed artigiane presentano, nei due settori,
consistenti risorse utilizzate in base alla normativa prevista
dalla legge regionale n. 6/2003.
Un altro settore determinante per la salute dell'economia
valdostana, vale a dire il turismo, può contare sulla disponibilità
di risorse che consentano il sostegno delle azioni promozionali sui
mercati nazionale ed estero, ma anche considerevoli investimenti,
sia nel settore degli impianti a fune dopo l'entrata in vigore
della nuova normativa, sia per il potenziamento delle strutture
ricreativo-sportive, cui vanno aggiunti gli interventi per la
qualificazione dell'offerta ricettiva in quota con la nuova legge
sui rifugi, bivacchi e "dortoirs". Ancora in questo ambito sono
possibili gli interventi destinati allo sviluppo di attività
alberghiere ed extra-alberghiere.
Sempre sul versante della manovra di spesa, il rafforzamento dei
livelli di investimento è destinato alle infrastrutture e ai
collegamenti viari là dove si individuano soluzioni che, da un
lato, favoriscono le categorie svantaggiate con la previsione nella
parte corrente di facilitazioni e tariffe preferenziali e,
dall'altro, degli investimenti segnano significativi interventi per
l'ammodernamento e manutenzione della telecabine Aosta-Pila, per
gli impianti e attrezzature dell'Aeroporto regionale "Corrado Gex",
e ancora per l'ammodernamento del sistema ferroviario. Sarà così
possibile rispondere in maniera positiva all'incremento di domanda,
al fine di predisporre servizi di trasporto pubblici integrati ed
adeguati alla particolare realtà valdostana.
Président - La parole au Conseiller Lattanzi.
Lattanzi (CdL) - Intervengo in questo dibattito, permettetemi di
giudicarlo abbastanza "plastico", nel senso che più che
protagonisti di un dibattito costruttivo, che possa dare
l'opportunità ai consiglieri di un'analisi, ho l'impressione di
partecipare più che come attore di un dibattito un po' come
spettatore, nella consapevolezza che tutte le chiacchiere che ci
diremo in questi giorni avranno già una fine scontata. Questo
perché purtroppo siamo vittime di un'involuzione purtroppo
culturale e politica che non dà scampo a questa Regione. Io non
sono così ottimista e cercherò di spiegare il perché. Cercherò di
contestualizzare questo bilancio e le scelte che questa
Amministrazione regionale fa con questo bilancio all'interno di un
processo più ampio, nel quale il Consigliere Borre diceva: "siamo,
per fortuna o per forza, incatenati".
Vorrei partire da quello che è il commento che tutti noi viviamo
sulle nostre spalle tutti i giorni, come politici, ma anche come
cittadini, cioè il momento di difficoltà di crisi economica,
all'interno del quale questo bilancio si inserisce a pieno titolo.
Allora ci viene detto che la crisi economica è determinata - dopo
il crollo delle torri gemelle - da un diffuso senso di insicurezza,
dettato dal terrorismo, da questo scontro di civiltà, e dai fattori
economici che il terrorismo produce, come l'aumento dei prezzi del
petrolio, e per quanto riguarda l'Europa in un contesto ancora più
epocale, quello della nascita dell'euro, che condiziona tutte le
scelte dei cittadini, che si sono trovati con una diminuzione del
potere di acquisto della loro moneta, a scapito di un aumento dei
prezzi dei generi di largo consumo, ma anche di divertimento o di
svago.
Vorrei tentare, insieme a voi, di dare una lettura più ampia a
questo fenomeno. Se è vero che il terrorismo, il caro petrolio, il
caro euro, sono fattori determinanti e scatenanti di una crisi
economica, mi chiedo come mai il nord America, che è stato la prima
vittima del terrorismo, che è la prima vittima del caro petrolio
non essendo un grande produttore, sta viaggiando a ritmi di
crescita del 4,5%, con una politica economia e monetaria, premiata
anche dagli elettori recentemente, che ha fatto leva su 3 argomenti
fondamentali: una diminuzione drastica delle tasse agli americani e
alle industrie americane, un investimento importante e pesante
nella ricerca, nella tecnologia, nella qualità e nella
competitività, con un aumento del "deficit" pubblico americano che
questa politica ha prodotto, e con una svalutazione pesante che
questo "deficit" ha creato sulla loro moneta. Si è così creato un
meccanismo virtuoso per cui un dollaro, svalutato del 30%, permette
di avere prodotti più competitività per effetto degli investimenti
nella ricerca, a prezzi più competitivi di qualunque altro. Quelle
che dovrebbero essere le prime vittime del terrorismo e del caro
petrolio, sono in realtà i beneficiari, perché in quel contesto di
economia mondiale hanno saputo con delle scelte premiate
recentemente dagli elettori americani dare un nuovo impulso alla
loro economia, che poi si traduce in posti di lavoro crescenti
(300mila unità nuove nel solo mese di ottobre), che si traduce in
benessere, in fiducia, in consumi e in quel ciclo virtuoso che vuol
dire benessere: questo in un contesto nel quale siamo di fronte, in
termini economici mondiali, ad un processo assolutamente
straordinario, quel processo chiamato "globalizzazione" che
qualcuno demonizza e qualcun altro invece legge con occhi
diversi.
Vorrei dare anche qui due dati su questo concetto di
"globalizzazione". Siamo passati da un mondo economico che
misuravamo con "PIL", con mercati finanziari, da circa 800 milioni
di persone, la somma tra il nord America, l'Europa e il Giappone,
che sono le 3 grandi aree economiche conosciute e misurate, sulle
quali ci siamo confrontati fino a qualche anno fa, siamo passati ad
un processo di globalizzazione che vede entrare in maniera
importante nella economia mondiale due protagonisti assolutamente
straordinari: il primo è la Cina, 1.350 milioni di persone che
crescono quest'anno del 9%, con uno "yen" svalutato, con delle
condizioni di mercato produttivo che ha molto da dire sotto
l'aspetto dei diritti civili, ma che è sotto l'aspetto economico
una realtà straordinaria ed epocale nel contesto mondiale, perché
sono 1.350 milioni di persone che si aggiungono agi 800 milioni del
mondo economico da noi conosciuto. A questi 1.350 milioni di
persone che producono a condizioni straordinarie di sotto costo e
con uno "yen" svalutato, che esportano in tutto il mondo, si
aggiungono un miliardo di persone, l'India, che cresce a un "PIL"
del 6% annuo, in forte sviluppo per un processo straordinario che è
lo sviluppo delle tecnologie. Pensate che 5 delle prime 15 aziende
nel mondo di "software" sono indiane, quindi con un processo di
sviluppo tecnologico assolutamente straordinario e talmente
competitivo che è quasi inarrivabile. Lo stesso Bill Gates, a
Milano, annunciava l'apertura di nuove sedi per circa 10mila
persone in India, perché lì c'è una attitudine culturale alle nuove
tecnologie che è straordinaria nel mondo.
Abbiamo una Cina che cresce al 9%, abbiamo un'India che cresce
al 6%, 2 miliardi e mezzo di persone, nuovo mercato dei consumatori
che si aggiungono a quel piccolo mondo che pensavamo essere grande,
il mondo nostro, 800 milioni di occidentali, a cui aggiungevamo i
giapponesi come cultura occidentale, che avevamo conosciuto solo
fino a 24 mesi fa. Questo è il contesto economico mondiale nel
quale l'Europa deve confrontarsi; cito ancora due aspetti:
Giappone, crisi ormai da 15 anni, cresce quest'anno del 3,5%, ma è
una crescita rallentata pur essendo vicino ad economie in forte
espansione sudasiatiche, per effetto di quel debito pazzesco,
strutturale che hanno nella finanza privata che non è ancora stato
riorganizzato e che crea una zavorra alla loro crescita, ma
crescono del 3,5%.
Abbiamo un sud America (Brasile) che hanno delle straordinarie
risorse, crescono del 3,5%, ma hanno una popolazione che cresce del
3,5%, quindi la loro crescita è annullata dalla crescita della
popolazione, cioè hanno una crescita che è insufficiente per
sostenere lo sviluppo della loro popolazione. Si chiama il "nuovo
continente", nuovo perché l'età media è molto bassa, ma molto ricco
di risorse, ma purtroppo culturalmente impreparato perché i livelli
di istruzione sono così bassi che non permettono a quel popolo, pur
avendo grandi risorse, di crescere più di quanto loro non crescano
come popolazione. Abbiamo poi l'Argentina, presa dalla sua
ristrutturazione debitoria nei confronti degli altri Paesi del
mondo che hanno avuto, purtroppo per loro, fiducia in lei.
Infine abbiamo la nostra Europa, una Europa che cresce
dell'1,9%, dato fondamentale europeo, contro una ottimale crescita
del "PIL" che dovrebbe essere del 3%, quindi un sottosviluppo
rispetto all'ideale, un'economia zavorrata da un euro troppo forte
per effetto della svalutazione del dollaro, un euro che non solo ci
mette in condizioni di avere dei prodotti più cari, ma che fa
venire meno quelle risorse da poter destinare allo sviluppo della
competitività, di cui l'Europa è assolutamente molto scarsa, perché
siamo fra i Paesi più arretrati sotto l'aspetto
dell'informatizzazione rispetto ai "competitors" mondiali, le
produzioni europee hanno poca tecnologia e hanno un sovrapprezzo
strutturale del costo della mano d'opera che purtroppo ci porta
fuori competitività.
Un male comune a tutti i Paesi europei è la soprattutto
sovradimensione della burocrazia sociale. Abbiamo più di chiunque
altro dei nostri "competitors" mondiali, con i quali ci
confrontiamo, perché questa è la sfida, una struttura
sovradimensionata dell'apparato burocratico; a livello europeo
Bruxelles e Strasburgo sono l'esempio più lampante di come il
concetto di burocrazia sia radicato nella società europea.
Dopo questa piccola panoramica economica mondiale permettetemi
di fare due riflessioni sull'Italia. L'Italia cresce meno
dell'Europa che cresce poco, zavorrata da un enorme debito pubblico
e da un enorme apparato pubblico, e qui posso citare un solo
esempio: l'anno scorso Blair, che non è di Centro-Destra, qualcuno
di Sinistra dice che forse non è neanche più di Centro-Sinistra, ha
fatto fare un'analisi dell'apparato pubblico inglese, scoprendo
qual era il numero dei dipendenti pubblici e scoprendo che in
quell'apparato c'erano 115.000 persone assolutamente inutili:
nell'arco di 6 mesi sono state licenziate. Non c'è stato un solo
sciopero, perché in gioco c'era la riduzione degli sprechi e quindi
la opportunità di creare condizioni più favorevoli di flessibilità
e competitività del loro Paese. Abbiamo tentato di fare la stessa
cosa in Italia; siamo ancora in attesa dalla Ragioneria dello Stato
di conoscere il numero esatto, dopo 2 anni di analisi, dei
dipendenti pubblici: sono circa 4 milioni, dico circa perché quanti
stipendi nello Stato italiano non lo sappiamo. Abbiamo un'Italia
che è sovradimensionata nel numero, ma soprattutto
nell'inefficienza di questo numero, perché è una struttura che
dovrebbe essere di servizio al cittadino e all'impresa, invece è un
sovraccarico finanziario inefficace.
Non voglio generalizzare, evidentemente sono costretto a
generalizzare nell'analisi, perché all'interno dell'apparato
pubblico ci sono straordinarie professionalità assolutamente
annichilite dal sistema poco premiante, direi anzi assolutamente
disincentivante della qualità e della competitività. Quando un
dipendente pubblico lavora un po' di più, gli viene subito fatto
capire che è meglio che lavori meno, perché se lavora troppo non
c'è più spazio per assumere altri, quindi la politica del sindacato
è quella di dare un po' di meno a tutti, ma al più alto numero di
persone, perché la cultura dello Stato sociale è una scelta
politica. Si è convinti che con uno Stato centrale forte in termini
economici, motore dell'economia, lo Stato funzioni meglio: non è
cattiveria, è ideologia!
Perché dicevo che il dibattito è surreale? È surreale perché in
quest'aula dovremmo discutere della finanziaria, che realizza il
"PREFIN", quindi dovrebbe esserci da parte della maggioranza una
forte convinzione su questo documento. Io non vi ho sentito
convinti su questo documento, anzi ho percepito una stranissima
situazione: nelle commissioni si sono presentati i rappresentanti
di tutte le categorie che avete coinvolto. Ma pensate che strano:
gli industriali si sono detti soddisfatti e abbiamo la crisi
industriale più grave del dopoguerra in Valle d'Aosta! I
commercianti si sono detti contenti delle nuove risorse che questa
Amministrazione ha destinato al comparto. Io credo di poter dire,
senza paura di essere smentito, che siamo di fronte alla crisi
economica più grave del dopoguerra! Stamani, un barista di Sarre mi
diceva: "Massimo, noi quest'anno facciamo meno 30%, ma non sono
solo io, anche tutti gli altri". Gli ho chiesto: perché il tuo
rappresentante dell'"ASCOM", qui, diceva che tutto andava bene? Mi
ha risposto: "forse perché è vicino alla maggioranza"? "ADAVA", il
cui Presidente è seduto in aula, ha mandato un direttore che ci ha
detto che gli albergatori sono soddisfatti della politica del
governo. Non so chi rappresentano, ma quelli che ho sentito io
fanno fatica ad arrivare a fine mese e pagare il mutuo a "Finaosta"
e sono preoccupatissimi delle politiche strategiche di questa
amministrazione per portare i turisti in Valle, tanto che pregano
l'innevamento, perché è l'unica vera strategia che ci permetta di
pensare a una stagione invernale. Non ne abbiamo altre, se non
nevica siamo morti, non abbiamo alternative! Abbiamo molto parlato
della terza stagione, quella autunnale; vi chiedo se voi avete
vissuto la terza stagione autunnale: quella delle castagne, quella
del lardo, quella del vino, quella della culinaria tipica della
terza stagione... ma se si fa fatica a trovare le altre due
stagioni, è evidente che la terza è difficile da trovare!
Siamo in una situazione surreale, nella quale tutte le categorie
economiche dicendosi preoccupate esprimono speranza e solidarietà a
questo Governo, che fra l'altro è stato fortemente premiato dagli
elettori, perché la maggioranza dei Valdostani spera che funzioni
questa scelta politica di continuità di questo modo di
amministrazione la Regione. Però, mentre può essere comprensibile
che il cittadino, abituato a tutti i vantaggi di vivere in una
regione autonoma, che ha 2 miliardi di euro di bilancio per 120mila
abitanti, che se facessimo solo la divisione per 120mila abitanti
forse non ci sarebbe neanche bisogno di fare delle finanziarie,
4.000 miliardi di lire per un quartiere di Torino, però noi siamo
"Regione" e abbiamo dei sovraccosti.
Ieri nella relazione - è proprio bravo - faceva l'elenco delle
cose che secondo lui dovrebbe pagare lo Stato, perché qui, in
Regione, ce le paghiamo noi! Dopo aver preso i 9/10, dopo aver
preso altri 3/10 di trasferimenti statali, dopo che vengono
trasferiti i soldi per fare l'edilizia popolare e l'Assessore
Cerise va sui giornali a raccontare ai Valdostani che lui destina
11 milioni di euro per l'edilizia pubblica, quando è una bugia!
Anticipa i soldi che lo Stato manderà, però siccome lui è bravo, li
anticipa dicendo: "avete visto, nell'incertezza la Regione c'è, ci
sono qua io che vi "fiondo" 22 miliardi per fare l'edilizia
pubblica residenziale"! Fantastico, perché facciamo tutto noi, ma
ci lamentiamo anche, perché non ci bastano i 15/10 dei
trasferimenti statali, diciamo pure che con i 15/10 di
trasferimenti statali ci dovrebbero pagare anche gli insegnanti, i
dipendenti pubblici, i Vigili del fuoco che ci siamo presi noi,
tutto!
Assessore, lei gestisce "Disneyland": 4.000 miliardi per 120mila
abitanti, e abbiamo il coraggio di lamentarci, di dire che non è
proprio giusto, che lo Stato dovrebbe aiutarci di più perché noi
siamo una specificità! Perché non esistono altre realtà di montagna
nel mondo, solo in Valle d'Aosta viviamo in montagna, in Trentino
no, in Lombardia no, in Piemonte no, siamo una razza protetta, noi
dobbiamo essere una razza protetta, perché se non ci proteggono noi
scompariamo, noi non possiamo vivere in montagna, non abbiamo le
risorse per vivere in montagna! Questo è il pensiero dominante
della maggioranza: l'assistenzialismo autoctono e specifico, questo
è il male che mina questo bilancio!
Di cosa dobbiamo parlare? Di come avete distribuito i vari
capitoli di spesa? Ha ragione l'Assessore, questo bilancio è
assolutamente coerente con il vostro programma; il vostro programma
è consapevolmente incentrato sull'assistenzialismo e io vi capisco,
voi avete una storia di assistenzialismo; noi facciamo più fatica
ad accettarla perché purtroppo la mattina ci dobbiamo alzare e
cominciare a produrre senza aspettare che dalla Regione ci arrivi
qualcosa! Allora è culturalmente diverso affrontare una crisi
economica mondiale, nella quale l'Europa si sta dibattendo, nella
quale l'Italia si sta dibattendo con delle scelte che sono per una
piccola parte del Paese anche impopolari, dico "una piccola parte"
perché in piazza è sceso meno del 15% della popolazione italiana.
Quella parte che è maggiormente beneficiata dall'assistenzialismo
burocratico statale, burocratico regionale, burocratico comunale
giustamente si vede preoccupata dai tagli degli sprechi, perché se
tagliamo gli sprechi, certamente qualcuno va a casa, quindi è
giusto che quelli vadano in piazza!
C'è poi anche la manipolazione della comunicazione, quindi è
evidente che i sindacati portano in piazza quei lavoratori che
avranno qualche euro in più nello stipendio, ed è la prima volta
che un lavoratore lotta contro l'aumento dello stipendio, una
follia demagogica! Però io quelli li capisco, così come capisco la
cultura che sta alla base di questo bilancio, così come percepisco
il vostro imbarazzo perché voi lo sapete - come noi - ce lo
confidate, siete nell'imbarazzo di dire: "noi arriviamo con un
bilancio che è 70% spese correnti, 25% normativa regionale ormai
approvata" e quindi, di fatto, risorse incastrate, Fiou, lo
dicevamo ieri, condividevi... dì la verità! Abbiamo un bilancio al
95% bloccato da scelte di tipo politico, che poi lui condivide, ma
dico "lui" perché è un amico e posso permettermi di citarlo; ma
volete che faccia i nomi di tutti coloro che mi hanno detto: "hai
ragione, questo è un bilancio non flessibile, che purtroppo stiamo
ereditando e sappiamo che non può essere modificato nel breve"?
È questo che ci divide, perché voi presentate oltre che il
bilancio per il 2005, anche il 2005-2007, e nel 2007 c'è il nulla!
Siamo in un contesto in cui il Paese Italia devolverà
responsabilità e sussidiarietà alle regioni facendo un compromesso
delicatissimo fra devolvere le competenze per rendere responsabili
gli amministratori locali, senza poter devolvere più di tante
risorse perché l'apparato statale non è devolvibile, perché i
sindacati si oppongono al trasferimento delle risorse statali alle
regioni, province e comuni; quindi, siccome non si può devolvere la
struttura, si vuole devolvere la responsabilità, ma non si può
devolvere la struttura, quindi non si possono devolvere le risorse!
C'è una situazione assolutamente incredibile: un paese che deve
ristrutturare la sua macchina per poter liberare denaro, risorse, a
favore dei consumi e delle imprese perché facciano ricerca, perché
sviluppino tecnologia, perché facciano servizi migliori a prezzi
più bassi per competere con la Cina, con i Paesi dell'Est, con
l'America, per stare nel mondo, e noi facciamo una finanziaria che
non solo conferma lo "status", ma conferma lo "status" degli anni
'90! Voi state vivendo negli anni '90, fuori dal mondo, in un
bilancio chiuso su sé stesso, che è preso dal fatto di dire:
"abbiamo 2 miliardi di euro, 4.000 miliardi di lire da distribuire,
come dobbiamo distribuirli per gli assessorati, quali sono le
priorità"? Le priorità sono: l'assistenzialismo!
Posso capire le risorse della sanità, perché noi spendiamo più
di chiunque altro in Italia, però abbiamo una sanità di montagna
difficile da sostenere, tanto che quando si tocca Cogne, viene
fuori un pandemonio! Non è facile dare sanità di qualità a 120mila
abitanti che hanno un livello alto di benessere, anche con 500
miliardi si rischia di non avere abbastanza soldi, però è una
scelta; vogliamo fare sanità e sociale, anziani, asili, scuole,
ramificate sul territorio, per cui se la scelta è quella una parte
importante del bilancio deve andare lì, e questa se ne porta via
una fetta, quasi il 30% fra diretti e indiretti. Poi rimane il
restante, il 70% se ne va per spese correnti, rimangono 4 "leggine"
per tentare di bloccare una situazione di assistenzialismo, siamo
prigionieri di un apparato burocratico inefficiente e vi cito 3
cose: "Finaosta", "VDA Structure", "Centro sviluppo"; ditemi cosa
hanno prodotto in valore reale negli ultimi 15 anni, avendo
investito più di 2.000 miliardi di risorse! "Finaosta" ha al suo
interno "Aosta Factor", che è "il gioco delle 3 carte"; un sistema
nato su una consapevolezza, quella della Regione al centro di
tutto, la Regione motore virtuoso economico dell'intera economia
regionale, tanto che oggi abbiamo un "PIL" mi pare dell'1,7-1,8%
annuo Regione, 1,4 lo fa la Regione da sola con gli stipendi del
pubblico impiego! "PIL" reale 0,6-0,5, che è l'unica risorsa che
importiamo di economia esterna, che è il turismo, perché di
industria non riusciamo a vendere niente fuori; chi vende qualcosa,
va via, non ci sono le condizioni! Abbiamo speso 200 miliardi per
ristrutturare la "Cogne" e fare l'"Espace Aosta", 4 richieste di
allocazione; migliaia di strutture tecnologiche avanzate che non
vuole nessuno... ma ve lo chiedete perché? Perché c'è un
regolamento indegno dell'economia reale, partorito dalla burocrazia
per la burocrazia a favore della burocrazia, ma non per l'impresa e
per il mercato!
Come si fa a incentivare in Valle ricerca, sviluppo e
innovazione? Si smette di tentare di fare come Regione la ricerca,
lo sviluppo e l'innovazione perché se facciamo fare queste 3 cose
agli apparati pubblici, non ce n'è! Noi dobbiamo creare
l'incentivazione affinché i privati abbiano le condizioni e le
risorse: sgravi fiscali, incentivi alla ricerca, investimenti su
progetti di ricerca e di sviluppo per fare in modo che i nostri
pochi prodotti valdostani dell'industria possano trovare uno sfogo
nel mercato. Ditemi quali sono le aziende in Valle d'Aosta che oggi
hanno incentivi alla ricerca e allo sviluppo e che fanno la coda
per arrivare all'"Espace Aosta" a trovare la giusta sede per dare
un impulso all'economia industriale valdostana!
Turismo: Consigliere Borre, sull'analisi siamo tutti d'accordo,
il problema è la diagnosi e poi la prescrizione medica... che tutti
ci riempiamo la bocca del "sistema Valle d'Aosta" va bene... ma
quale sistema? Se è il tuo, siamo morti, perché se tu approvi
questo, abbiamo la continuazione del declino! Avete una normativa
regionale che vi blocca per il 25% il bilancio, che si somma al 75%
di costi fissi che fa il 95%, che è improduttiva di sviluppo, e voi
la riconfermate! Ma sai, siamo incastrati dalla normativa
regionale... ma l'avete fatta voi... cambiatela! Fate un nuovo
contratto con i Valdostani - qualcuno ha usato questo termine -
rivedete tutta la normativa regionale e quella che è inefficiente e
improduttiva la dovete modificare, non finanziare, perché se
finanziate le cose che non producono, continueranno a non
produrre!
Non sono stupito che ci sia la crisi economica in Valle d'Aosta
in un contesto così pesante a livello italiano e a livello
internazionale; vi dico, pensavo peggio, ma il peggio che pensavo
sarà fra un anno, perché posso farvi l'elenco delle società che nei
prossimi 24 mesi chiuderanno i battenti, ma lo potete fare anche
voi perché lo sapete quali sono le aziende che stanno in piedi
creando valore vero e quelle che stanno in piedi solo perché c'è il
bilancio regionale che le tiene in piedi! Nel 2007 i fondi
strutturali europei saranno finiti, con la sussidiarietà e la
"devolution" 2007-2011 saranno finiti altro che 15/10, chiedere che
ci paghino anche quello che non abbiamo ancora pagato...non ce n'è,
Assessore, non ce n'è!
Noi dobbiamo, con 4.000 miliardi, creare un sistema economico
Valle d'Aosta che crei valore, turismo, ma noi abbiamo un Assessore
che, da quando ha iniziato la sua avventura nel turismo, si sta
sbattendo per fare tutta una serie di riforme - devo dire anche
condivisibili -, ma c'è un problema: lei, Assessore Caveri, non fa
sistema! Lei fa delle riforme corrette di sviluppo del turismo, ma
in un contesto di isolamento dagli altri assessorati! Il turismo
non si fa facendo pubblicità al turismo, ma "facendo sistema"; e
come si fa "sistema"? Cominciamo a fare un piano urbanistico
regionale che cominci a dare un'anima urbanistica a questa Regione.
Ma vi rendete conto che vogliamo "fare sistema" e abbiamo le case
costruite, perché ci servono così, senza un'anima che possa dire,
se non in rarissime situazioni, che questa è l'architettura
valdostana, questa è la cartolina che vogliamo vendere. No,
facciamo la pubblicità tutta bianca perché non abbiamo niente da
vendere, se non abbiamo la neve che copre tutto, non abbiamo nulla
da vendere, di bello da vedere! Se non ci sono le risorse naturali
noi, uomini valdostani, non abbiamo creato cose belle, le ultime
cose belle sono i castelli, poi c'è qualche piccola realtà che si è
sforzata nei comuni di dare un senso alla cultura tipica
valdostana... il resto è che, se uno ha bisogno di un garage, se lo
costruisce, tanto ha l'amico sindaco che è sempre dell'"Union" e
che gli fa dare il permesso!
Qual è il problema? Andate a Porossan - ma è un esempio -,
superate la chiesa, andate dritti: 2 garage in lamiera... perché?
Perché serviva un garage! Siccome mi serve un garage, vado dal
sindaco il martedì, giorno di mercato, e gli chiedo: "senti, mi fai
passare..."? "Non ti preoccupare, adesso facciamo il condono, metti
pure 2 garage di lamiera". Cultura valdostana, niente! Neanche
dirgli: "te lo faccio fare, ma metti 2 chalet di legno", ma non è
il condono il problema, il condono serve per sanare; il problema è:
non avere un'anima!
Opere pubbliche: le ultime opere pubbliche sono state 2 negli
ultimi 30 anni, l'autostrada che meno male siamo riusciti a farla
nonostante le opposizioni di qualcuno, e l'alluvione. Abbiamo un
bilancio che cresce nel 2005-2006-2007 venendo meno circa 600
milioni di euro che sono state le risorse, che abbiamo avuto
nell'alluvione negli ultimi 3 anni... ma non è una risorsa
straordinaria? Abbiamo avuto la fortuna di poter avere le risorse
per affrontare quel drammatico momento e cogliere l'opportunità di
quella tragedia per dare uno sviluppo e una riorganizzazione
all'assetto territoriale della nostra regione, abbiamo investito
600 milioni di euro, 1.200 miliardi di lire, li avevamo nei bilanci
trasferiti dallo Stato, anche se qualcuno continuava a venderle
come se fosse la Regione che dava i soldi, finite queste risorse
avremmo dovuto avere un tracollo del bilancio, e invece il bilancio
cresce del 2,4%! Abbiamo ancora più risorse, perché nel frattempo
sono stati trasferiti nuovi danari, e cosa facciamo per le opere
pubbliche?
Chiedo a voi della maggioranza, che avete approvato il piano
delle opere pubbliche nel triennio, di dirmi qual è l'opera
rilevante delle opere pubbliche nei prossimi 3 anni! Consiglieri
Isabellon, Fey, Borre... "Union"... quali sono le 2 o 3 opere
pubbliche rilevanti dei prossimi 5 anni dell'"Union"? Non ci sono!
Abbiamo messo a posto il forte di Bard e adesso non sappiamo cosa
farne, speriamo che nevichi!
Vi chiedo scusa per la passione dell'espressione per le cose in
cui credo, ma avendo la fortuna di vivere per lavoro anche fuori, è
impattante l'aspetto culturale quando si entra in quest'aula,
l'aspetto culturale di disagio che avete nel proporre un bilancio
nel quale non credete neanche voi, un po' perché frutto della
precedente amministrazione, che era sempre il Centro-Sinistra,
perché non dobbiamo fare "il gioco delle 3 carte" - Assessore
Marguerettaz, sa come la penso, non si può dichiarare contrario a
quello che è stato fatto prima, avendolo votato come partito
dell'"Union" fino al giorno prima! -, però siamo consapevoli che
c'è stato un piccolo spostamento gestionale, ma la differenza,
Assessore Marguerettaz, non c'è! Lei fa esattamente quello che
aveva fatto l'Assessore Agnesod negli ultimi 5 anni, l'approccio
culturale è lo stesso, cioè quelli della consapevolezza che è
questo il nostro sistema e quindi più che lottare per smontare e
rimontare un sistema, lo dobbiamo tenere consolidato, e tutto il
nostro sforzo va nel cercare le risorse per tenerlo in piedi... ma
le risorse non ce le regala più nessuno, né l'Europa né l'Italia...
ma più di 14/10 cosa volete? Neanche a Montecarlo incassano i 14/10
delle risorse finanziarie, non ce l'ha nessun Paese al mondo...
potremmo essere un principato per quanto riguarda la disponibilità
di risorse! Ma noi non viviamo questa cosa da principato, anzi,
giustamente il Consigliere Salzone dice che la povertà aumenta,
prima o poi ci troveremo 500 persone, e qui, Presidente, devo
essere non tanto preveggente, ma solo anticiparle quello che
succederà entro i prossimi 24 mesi: lei si troverà 1.000 persone in
Piazza Deffeyes, lavoratori che non arrivano a fine mese perché in
mobilità o perché hanno perso lo stipendio o perché non ci arrivano
semplicemente perché l'economia valdostana non produce benessere! E
qui non c'è la risposta!
Certo, qualcuno sarà anche fortemente convinto di questo
bilancio, ma io non ho percepito questa convinzione, quello che ho
percepito è la consapevolezza che c'è una crisi grave, la paura e
l'imbarazzo a dirlo e le soluzioni che si devono approvare che
purtroppo non convincono neanche voi stessi! Ma siete prigionieri
di un fatto culturale da cui non ne usciamo, perché quando lo
"Splendor" sta chiuso 15 anni non ne usciamo! Quando in Valle
d'Aosta ci sono 5 cinema... è un fatto culturale... non ne usciamo!
Quando le risorse culturali di questa regione vengono investite a
piene mani nella francofonia - non ho nulla contro la francofonia,
mio figlio ieri l'ho obbligato ad andare al cinema con la scuola
per il francese perché lo trovo un valore, il francese -, ma quando
tutte le nostre risorse culturali sono investite nella francofonia
e noi della francofonia, nonostante l'Africa nella quale lei va a
fare i convegni, non riceviamo nulla, dovremmo investire non sulla
francofonia, ma sulla cultura dei nostri universitari valdostani,
perché abbiamo una università con un pieno di tesi di laurea sul
sistema economico valdostano che vi dicono loro, a 19 anni, cosa
fare! Però se si leggono quelle tesi, si mette in crisi un sistema
che è un sistema di distribuzione per mantenere un potere.
È evidente che siamo arrivati al momento della verità, che forse
non è oggi, ma il conto ve lo presentano fra 24 mesi i lavoratori
valdostani, le industrie valdostane che oggi, immaginate oggi
l'anomalia, crisi economica, crisi industriale, crisi turistica,
crisi dei lavoratori, pochissime opportunità di immaginare un
futuro per i nostri figli! Io vi chiedo: i vostri figli dove vanno
a lavorare? Da qui a 15 anni mi dite dove vanno a lavorare in Valle
d'Aosta, così mando anche i miei? O vanno in Regione, o al casinò -
forse, se sarà ancora aperto! -, oppure faranno gli skilifisti o la
Forestale! L'Agenzia del lavoro con i fondi europei farà un corso
di formazione da 600 euro al mese e così farà l'ammortizzatore
sociale e fra 5 anni ti mette in mezzo a una strada, cioè posticipa
solo la disoccupazione...
(interruzione della Consigliera Squarzino Secondina, fuori
microfono)
... nei consigli di amministrazione se sei figlio di qualcuno
del potere, altrimenti no! Non è fastidioso che un sistema si
autotuteli, che un sistema di potere faccia di questo bilancio la
sua campagna elettorale, non è questo il dramma! Il dramma è che
voi siete seriamente preoccupati come lo siamo noi, ma non avete le
risposte! Questo è il problema nostro! Il problema della
popolazione valdostana è che la squadra - ma chiamarla "squadra" mi
sembra una parola grossa - queste splendide individualità non hanno
le risposte! Se aveste invece le risposte, vi assumereste l'onere
di scelte impopolari come qualche assessore timidamente ha provato
a fare, perché ho apprezzato quando l'Assessore Vicquéry è andato
dagli agricoltori a dire: "Signori, la festa è finita", fermo
restando che il mese dopo è arrivato il bonifico da un milione di
euro...
(ilarità dell'Assemblea)
... va bene, però li ha avvisati! Ha detto: "guardate che sta
finendo, non so per quanto tempo vi potrò dare il "verde", ma
intanto ve lo mettete in tasca, fate 2 battaglie delle "reines""...
e qui ormai lo sport dell'agricoltore valdostano è: incamerare il
"verde" e fare la battaglia delle "reines", perché di produrre
carne non se ne parla proprio, non è redditizio, dobbiamo subire la
competizione delle carni esterne! Non puntiamo sulla qualità nostra
e se lo facciamo, lo facciamo con dei processi così lenti che
quando abbiamo capito che dobbiamo macellare le nostre mucche per
poter vendere la carne sulle tavole dei Valdostani e dei turisti,
noi le mucche non le avremmo più, perché nel frattempo i giovani
avranno chiuso le stalle, a meno che non gli date i contributi per
mettere a posto la stalla e farla diventare un alloggio! In quel
caso è un discorso diverso, con la strada poderale che diventa di
asfalto fino al "mayen", perché questo avete fatto!
Il nostro dramma non è questo bilancio, il nostro dramma è la
mancanza di soluzione; non c'è in questo quadro di difficoltà
economica mondiale, europea, italiana, valdostana - per cui è
drammatico che siamo in difficoltà come l'Italia e come l'Europa
quando abbiamo 10 volte le risorse degli altri - alcun tipo di
soluzione culturale! Non avete il coraggio di dire: "il re è nudo"!
Il che vuol dire: "la festa è finita, non è vero che siamo capaci
a..., tiriamoci su le maniche perché con questo bilancio
chiudiamo".
Lo so che non è per voi un compito facile, questa Giunta non ha
un compito facile perché deve amministrare delle risorse e creare
un processo nuovo di sviluppo con l'eredità di 20 anni di un
sistema che ha funzionato in quella situazione e che oggi,
purtroppo, non funziona più! C'è una macchina da ristrutturare
totalmente e mi rendo conto che per la Giunta è difficilissimo...
ma qual è il dramma? Voi non avete una squadra, non avete un
progetto, non avete una strategia, non avete delle risposte chiare
per dire: "siccome il nostro sistema così non può più funzionare,
abbiamo tempo 5 anni per girare il sistema economico Valle d'Aosta,
far scendere l'incidenza del "PIL" della Regione nell'economia
reale al minimo storico in modo che sia il mercato, che siano i
Valdostani a..."; ma finché continuate a mandare avanti concorsi
che riempiono le bacheche di questo sottoporticato e con la gente
che fa la coda per guardare se c'è il suo nome, siamo morti!
Dovete chiudere le assunzioni, "turnover" zero, mandare in
pensione quelli che sono alla pensione e ristrutturare le strutture
operative della Regione, renderle efficienti, perché i cittadini
non possono andare negli uffici e vedere tanta cortesia, ma molta
inefficienza! Volete che facciamo adesso un giro negli assessorati?
Apriamo tutte le porte degli uffici e vediamo quanta gente c'è
dentro che lavora, ma soprattutto cosa fa! Spendiamo il 70% delle
risorse per l'apparato pubblico, il 90% dell'apparato pubblico
gestisce sé stesso! Fate l'analisi della struttura, delle funzioni,
degli sportelli, nel numero dei dipendenti e dei livelli di
efficienza, ma non quelli che vi aspettate voi... quello che si
aspetta la gente e il mercato! Lo so che non è facile, perché fare
questo significa avere 2.000 persone in piazza, ma avere 2.000
persone in piazza serve a salvarne 98.000... lo dovete fare! Lo
dovete fare, perché il mondo corre, l'Italia è più avanti di noi
nei processi di riforma perché possiamo criticare Berlusconi,
possiamo dire tutto quello che volete, ma sta assumendosi una
responsabilità su strategie che magari non sono condivise, ma nelle
quali lui crede e che, prima o poi, dovranno dare dei risultati...
se non li daranno, va a casa! Sembrerebbe che questa sia l'unica
strategia che nel mondo ha pagato: da Reagan a Bush, da Thatcher a
Blair, là dove si è accettata la sfida la strada è stata quella:
riduzione delle tasse, riduzione degli sprechi, riduzione
dell'apparato pubblico. Noi, qui, non stiamo riducendo sprechi, non
stiamo sviluppando tecnologia, non stiamo aiutando l'incentivazione
e lo sviluppo!
Ha detto il Consigliere Borre prima: "noi dobbiamo assistere lo
sviluppo"... ma quale assistere? Fedele, dobbiamo incentivarlo, e
questo vuol dire che tu, azienda, se mi porti un progetto di
ricerca che porta dei risultati nel 2005-2006-2007, ti carico di
soldi, se mi porti i risultati, ma non il contrario, perché non
esiste il contrario! Tu vieni e io ti do 6 miliardi, fra 3 anni mi
prometti che sei capace... sì, fra 3 anni va via e ti lascia 500
persone in mezzo alla strada. Si dice: "aveva il contratto firmato
con "Finaosta""; ma in economia i contratti si buttano; se
l'azienda non funziona non c'è contratto che tenga, la gente va a
casa! Quelli della "Feletti" non mi fanno pena perché ha chiuso
l'azienda, mi fanno pena perché hanno una classe politica che non
dà loro una risposta! Non hanno speranza! "Centro Sviluppo", "VDA
Structure", "Finaosta", "Aosta Factor": 4 mausolei di burocrazia
che assorbono decine, centinaia di miliardi, senza produrre un solo
posto di lavoro! Facciamo un consiglio tematico su questa struttura
che da 20 anni assorbe migliaia di miliardi... avete tolto loro 30
milioni di euro per fare la funivia... perché non l'hanno fatta
loro? Ah, siccome loro non la fanno, gli porto via i soldi, la
faccio io... ma allora è in contrasto con voi! Chiudeteli! Se non
sono efficienti, mandateli a casa! E invece non si può, perché se
li devo mandare a casa, ne devo mettere un altro che magari non è
amico mio, è amico dell'altro, assume i suoi, non assume i miei,
quindi le elezioni le perdiamo! È tutta una cosa che, con il
mercato, è zero di zero, tutti i vostri ragionamenti, il dirigente
che è dell'area mia, dell'area tua, che ha il figlio mio, che ha il
figlio suo... con l'economia va a zero!
Casinò: abbiamo preso 5 "consulenti" - fra virgolette - tecnici
e loro fanno i consulenti tecnici, amministrano la casa da gioco,
che possono fare? Ma io vi chiedo: se invece di quei 5 consulenti
ci fosse stata una S.p.a., secondo voi saremmo ancora così? Io e
l'Assessore Marguerettaz soci, mettiamo lì 200 miliardi e entriamo;
io e lei cosa facciamo domani? Perché se quello che stanno facendo
quei signori non è quello che faremmo io e lei come soci privati
domani, stanno sbagliando, perché noi possiamo continuare a tenere
buoni i nostri a Roma per non fare la legge sulle case da gioco,
poi la festa è finita anche lì, ma non perché "Forza Italia" è
cattiva, ma perché arriva il libero mercato che impone le regole
della libertà! Voi sapete che 4 case da gioco in un Paese come il
nostro non è libertà, è monopolio... ma cosa stiamo facendo? I 5
tecnici gestiscono il bilancio e ci presentano un bilancio che
cresce. Peccato che non ci presentano anche le perdite dell'Ufficio
prestiti che, guarda caso, quasi corrisponde al bilancio positivo,
cioè il casinò fa i soldi con i suoi soldi, che ha perso con i
clienti che non erano affidabili! È una follia, ma sta indagando la
Magistratura! Ma chi se ne frega! Chiudiamo! Quando la Magistratura
avrà indagato, ma noi continuiamo a fare delle "porcate", la casa è
chiusa! Potrà indagare su come è fallita la casa da gioco... che
bella soddisfazione! Ma è chiuso e 1.000 persone vanno a casa!
Ho detto 5 anni fa: "guardate, continuando così metteremo 3-400
persone in cassa integrazione"... purtroppo devo correggere questa
mia previsione; noi non le metteremo in cassa integrazione 3-400
persone; siccome la proprietà è pubblica, le terremo dentro finché
non tracolla tutto, tutti a casa, però i sindacati sono contenti! E
anche questo me lo devono spiegare: in commissione dicono che sono
contenti e ieri vengono e dicono che sono preoccupati... siete
contenti o siete preoccupati? "Siamo contenti" - dicono - "che la
Regione è sensibile alle nostre istanze", perché sperano nella
mobilità, nell'ammortizzatore sociale... ma sono finiti questi
giochi qua, sono finiti!
Cosa possiamo proporre? Cosa volete che proponiamo? Noi dovremmo
proporre di fare convegni ai cittadini, perché i cittadini che
hanno avuto fiducia in voi, hanno avuto fiducia in un sistema che
ha funzionato per 15 anni, quindi giustamente dicono: "se ha
funzionato per 15 anni funzionerà anche i prossimi 15", quindi voto
quelli che hanno creato quel sistema che, bene o male, vede mia
figlia in Regione, mio genero all'Ospedale, mio cognato al
casinò..." di cosa ti vuoi lamentare?
Credo che noi dell'opposizione - e subito mi devo guardare
intorno e capire con chi devo parlare, perché anche questa è
un'altra anomalia, perché chi la pensa come me, sarà sicuramente
una minoranza, non sono tutti all'opposizione, anzi hanno votato il
Presidente, gli Assessori e il programma! -... è un'altra anomalia
politica, perché se c'è una maggioranza che propone un sistema e lo
porta avanti, c'è una minoranza magari in questo momento, che poi
sarà maggioranza in futuro, ne sono certo, perché la gente chiederà
delle soluzioni che oggi non state dando e che noi siamo pronti a
dare, però dice: "4.000 miliardi... ma vi rendete conto di quanti
sono 4.000 miliardi? ...4.000 miliardi, 120mila abitanti, un
quartiere, però siamo anche Regione quindi siamo una istituzione e
abbiamo tutti i costi dell'istituzione". Bene! Però hai autonomia,
puoi fare da solo, sei un quartiere che non solo ha le risorse, ma
ha anche la possibilità di decidere! Eh, no, perché noi abbiamo la
legislazione che vincola per il 95% il nostro bilancio... ma questa
è la "bufala" del millennio! I politici che dicono a loro stessi:
"non possiamo modificare il bilancio, perché ci sono le leggi che
abbiamo approvato che ce lo impediscono"!
Ma dove vivete? A Disneyland? Avete le leggi che vi impediscono
di fare quello che vorreste? Qual è il problema? Cambiatele! Non vi
voglio tediare perché mi rendo conto che non vi convincerò, Guido,
hai ragione! Ti lascio lo spazio volentieri, così ci illuminerai su
queste scelte. Certamente dirai ai Valdostani che questa è una
scelta di sicurezza e di continuità, sapendo di mentire, perché
questa è una scelta di sicurezza e di continuità a breve! A breve
mantiene inalterato lo "status quo", certamente più politico e di
potere che di economia, perché mentre lo "status quo" politico si
mantiene, quello economico sta già tracollando! A voi il compito di
approvarvi questa finanziaria, che culturalmente non possiamo
accettare, perché non possiamo accettare di essere prigionieri di
noi stessi!
Président - La parole au Conseiller Cesal.
Cesal (UV) - Chiederò, per il prosieguo del dibattito in questa
sala, di intervenire a rotazione dopo il collega Lattanzi, perché
diventa difficile intervenire dopo questa esibizione - anche ricca
di contenuti - però vorrei intanto tranquillizzarlo. Non sarò qui
per tranquillizzare nessuno, ma per cercare di esprimere in maniera
pacata, seria e costruttiva un punto di vista, senza andare ad
enfatizzare certe situazioni, a ridicolizzare certe azioni o a
buttare tutto nel mucchio di quello che non funziona, per
dimostrare che magari tutto funziona bene in altri ambiti. Cercherò
di essere più pacato e meno "gigionesco", quindi vi annoierete
forse di più.
La discussione che è già avvenuta in sede di "PREFIN" ha
permesso di approfondire alcuni argomenti che, di solito, vengono
trattati in sede di discussione di bilancio; pertanto, per evitare
ripetizioni limiterò l'intervento ad una disamina della situazione
economica valdostana e l'analisi non può che partire dalla
situazione attuale, da un esame del quadro economico come ci appare
in questo momento.
Un contributo importante per capire la nostra situazione ci
viene dalla "Banca d'Italia", con le sue note sull'andamento
dell'economia della Valle d'Aosta nel 2003. Prima riga, prima
pagina: abbiamo la conferma della situazione difficile in cui ci
troviamo. Il "PIL" regionale, l'indicatore universalmente
riconosciuto come elemento per stabilire la salute economica di un
sistema territoriale complesso quale può essere la nostra Regione,
risulta ancora rappresentato con un segno negativo.
"A prezzi
costanti"
, dice la "Banca d'Italia",
"il "PIL" è calato
dello 0,9% a fronte di un calo dell'anno precedente dell'1%"
,
riduzione che non trova più la sua giustificazione nella chiusura
del tunnel del Monte Bianco, che ci ha penalizzati nel corso degli
anni passati, ma che non ha inciso nel 2003. Siamo dunque in una
fase recessiva piuttosto marcata, ben percepita da tutti e
supportata da dati obiettivi. Una situazione difficile, dunque, già
per quanto riguarda il 2003, ma che nel corso di quest'anno ha
proseguito la sua involuzione oltre modo preoccupante.
Sempre la "Banca d'Italia" attribuisce questa situazione di
economia stagnante al negativo andamento del settore industriale,
inserito in un persistente quadro congiunturale, sfavorevole sia a
livello italiano, che europeo. Anche il comparto edile ha
rallentato, forse perché molti lavori post-alluvionali, che hanno
rivitalizzato e forse "drogato" il settore negli anni precedenti,
si sono conclusi. È leggermente migliorato il settore dell'economia
privata, che però non ha compensato il calo dell'economia pubblica.
Vi è stato un leggero incremento delle presenze turistiche sul
2002, determinato soprattutto da una maggiore presenza di turisti
italiani. Nel commercio le vendite sono aumentate nel 2003 nel
settore alimentare e sono diminuite in quello non alimentare, segno
questo preoccupante, in quanto dà la sensazione delle difficoltà
delle famiglie a far quadrare il bilancio, dovendo destinare più
risorse per il soddisfacimento dei bisogni di prima necessità,
comprimendo quindi i consumi cosiddetti "voluttuari". È uno dei
segnali più evidenti della situazione di sofferenza in cui versa la
nostra società. La qualità del credito è peggiorata, dice sempre la
"Banca d'Italia", con un incremento delle sofferenze, quindi la
rappresentazione che questo organismo ci fa è di una situazione
critica e piuttosto preoccupante.
Dal settore dell'occupazione provengono invece dei dati più
confortanti, ma considerata la situazione attuale anche più
contraddittori. Nel 2003 l'occupazione è salita dello 0,4% ma in
maniera meno significativa rispetto agli anni precedenti,
soprattutto rispetto ad altre regioni italiane. Se poi confrontiamo
questi dati con gli obiettivi fissati a livello europeo dal
"Trattato di Lisbona", si può affermare che sono stati raggiunti
gli obiettivi intermedi fissati dallo stesso trattato. I dati
occupazionali secondo "Banca d'Italia" sono abbastanza positivi,
anche se credo che non possa sfuggire una certa situazione di
disagio soprattutto nel mondo giovanile. Mai come ora circolano in
cerca di occupazione adeguata "fior di laureati", in possesso anche
di specializzazioni di un certo prestigio, che non trovano però sul
mercato del lavoro valdostano occupazioni in linea con i loro
percorsi scolastici, soprattutto con le loro ambizioni: questo è un
dato che deve farci riflettere e a cui, come mondo politico,
dobbiamo cercare di dare risposte adeguate. Per non parlare poi del
fenomeno della precarizzazione, un fenomeno diffuso e crescente,
legittimo alla luce delle crescenti riforme del settore. Questi
dati si riferiscono al 2003, prima della degenerazione recente
della crisi in bassa Valle. Per quanto riguarda il 2004, credo che
anche l'indicatore dell'occupazione sia notevolmente peggiorato,
considerato l'alto numero dei posti a rischio, o già persi,
soprattutto se rapportati al basso numero complessivo.
Il quadro economico generale della nostra regione, occupazione
compresa, al di là dei dati non può certo definirsi roseo, anche se
in presenza di un quadro congiunturale generale il cui colore
predominante - mi dispiace che non ci sia il collega Lattanzi -,
anche in campo italiano credo che possa essere rappresentato
significativamente con il grigio. Siamo in effetti di fronte al
periodo di recessione economica continentale più lungo dal
dopoguerra ad oggi, non so chi di sia la colpa di questa
situazione... si è parlato prima di America, Giappone, Cina..., non
so a chi dare la colpa di questa situazione, ma è ovvio che i dati
stanno a dimostrare che ci troviamo di fronte a un periodo
recessivo molto lungo.
Abbiamo la capacità di uscire da questa situazione, la forza per
riemergere? Questa è la domanda a cui dobbiamo rispondere,
indicando anche le linee su cui dovremmo indirizzarci.
Personalmente sono un ottimista, credo che la nostra Regione
disponga di risorse tali da permetterle di affrontare anche questa
situazione di difficoltà. Scontiamo in Valle d'Aosta sempre
l'assenza di una tradizione imprenditoriale sviluppata, che,
aggiunta alla scarsa patrimonializzazione delle imprese e
all'assenza di una borghesia capitalistica che ha sostenuto lo
sviluppo industriale di vaste aree del nostro Paese, comporta
conseguenze negative soprattutto nei periodi di crisi economica.
Solo 40 anni fa la nostra economia era un'economia prevalentemente
agricola, o dipendente da grandi aziende il cui cuore pulsava al di
fuori della nostra regione ("Cogne", "Ilssa Viola"...). Per
sopperire al declino dell'industria pubblica pesante abbiamo dovuto
destinare quantità enormi di denaro pubblico a sostegno di
un'imprenditoria privata non sempre all'altezza della situazione,
spesso rappresentata da avventurieri provenienti da fuori Valle,
investendo qualche volta bene, qualche volta commettendo errori
grossolani, o addirittura sprecando in settori e in iniziative
velleitarie e fallimentari.
Il settore idroelettrico con la famosa "operazione ENEL" ha
rappresentato un esempio positivo ed importante, ma non certo
l'unico, ma questo è un settore che dispone ancora di ampie
possibilità di miglioramento, in cui però l'imprenditoria locale
deve avere la possibilità di giocare un ruolo importante. Lo
sviluppo delle potenzialità dell'idrogeno, energia alternativa,
rinnovabile, pulita, credo che si concili bene con il settore
idroelettrico: è un settore nuovo, innovativo, ancora quasi tutto
da esplorare o da inventare, ma che può dare delle grandi
soddisfazioni. Il tutto insieme alla ricerca e allo sviluppo
applicata anche ad altre energie rinnovabili: biomasse, biogas,
solare, e così via, vi sono delle esperienze positive basta
prenderne conoscenza. È un terreno su cui l'imprenditorialità
valdostana deve impegnarsi ed a cui la politica dovrebbe dare il
suo sostegno, sostegno che non deve essere solo di tipo economico.
Dobbiamo cercare di fare o di far fare quello che abbiamo sempre
fatto o che sappiamo fare, senza ricercare settori estranei alla
nostra realtà, alla nostra storia industriale ed
imprenditoriale.
L'imprenditoria locale è un elemento di debolezza, ci sono
evidentemente le eccezioni, ma non basta parlare di concorrenza,
competitività, innovazione, ricerca, libero mercato, per poi
abbandonarsi a lamentazioni per invocare il sostegno di "mamma
Regione"! Se impegno ci deve essere, deve impegnare tutti gli
attori in ballo: associazioni imprenditoriali, sindacali,
istituzioni pubbliche, tutti impegnati in egual maniera al
raggiungimento dell'obiettivo comune, ovvero lo sviluppo
equilibrato della nostra regione, anche se in Valle d'Aosta
scontiamo un paradosso.
Scusate questa parentesi, ma credo che sia opportuno farla: mi
riferisco all'eccesso di legalità. Siamo una piccola regione,
120.000 abitanti, un quartiere di Torino o di Milano - diceva prima
il collega -, abbiamo misure di controllo e di verifica,
ispettorati del lavoro, "INPS", "INAIL", Agenzia del lavoro,
Finanza, strutturate su base regionale. I controlli vengono
effettuati a tappeto, mentre la concorrenza di fuori Regione, causa
i controlli più leggeri, per il fatto di essere sconosciuti od
irraggiungibili dagli organismi preposti al controllo, possono
usufruire di vantaggi competitivi consistenti. È un discorso che va
fatto partendo dal presupposto - qui tranquillizzo subito la
collega Squarzino - che non possiamo certo invocare una minore
legalità, ma dobbiamo pretendere controlli uniformi almeno per
quanto riguarda il nostro territorio, perché nell'edilizia per
molte aziende che vengono da fuori questo fenomeno è molto più
diffuso di quel che si creda. I 40 extracomunitari regolari
occupati in nero presso la "CAS" di qualche tempo fa, di cui hanno
parlato i giornali, non sono un episodio isolato, anzi la
situazione è molto più diffusa di quella attuale, ma è la punta di
un "iceberg" di un fenomeno ben più diffuso.
Dobbiamo pretendere dalle aziende che vengono in Valle d'Aosta
il rispetto delle stesse regole e degli stessi vincoli,
coinvolgendo tutti gli enti, le figure professionali interessate:
regioni, comuni, enti pubblici di derivazione statale, direttore
dei lavori - questa è una figura molto importante, il direttore dei
lavori ha un potere di verifica e di controllo di queste situazioni
che devono esercitare appieno - e mettere in piedi un sistema di
controllo che interessi equamente tutti gli operatori economici che
agiscono in Valle d'Aosta, pena questo a falsare la concorrenza a
detrimento della nostra imprenditorialità.
Uno sforzo poi deve essere diretto verso un maggiore recupero
della produttività. Qui possiamo e dobbiamo cominciare molto a fare
noi, Amministrazione regionale: eliminare tutti gli appesantimenti
burocratici inutili e superflui, che in alcuni casi sono arcaici e
degni del peggiore sistema dirigista statalista. Tutto questo
potrebbe permettere di apportare miglioramenti significativi,
recuperare risorse sia umane che finanziarie da destinare alla
produzione. L'ipotesi di creazione di una commissione - di solito
si creano le commissioni per cercare di insabbiarli -, ma direi di
una "task force" per approfondire tutte le problematiche
discendenti dalla modificazione di queste procedure, potrebbe
rappresentare l'inizio di una nuova fase, così come la verifica
delle ricadute dei costi indotti che la legislazione regionale e
tutti gli altri atti amministrativi provenienti dalla pubblica
amministrazione hanno nel concreto sull'apparato produttivo.
Volevo anche spendere due parole su un settore importante:
quello informatico. Il settore informatico è fondamentale per la
nostra Regione, è in pieno e continuo sviluppo, ma deve ancora
esprimersi in maniera compiuta e dispiegare tutte le immense
possibilità di cui dispone. Dovremmo chiederci se il mantenimento
del monopolio di questo mercato in Valle d'Aosta tramite una
controllata regionale sia la soluzione migliore o se sarebbe meglio
dalla Regione uscire da questo "business", per permettere alla
piccola imprenditoria locale del settore di dispiegare tutte le sue
potenzialità.
La domanda che dovremmo porci è semplice (cerco di non
affrontarla in maniera ideologica): se l'intervento regionale è
servito a dare sviluppo a questo settore o se la Regione che in
passato ha giocato un ruolo importante, forse determinante, debba
continuare in questa direzione, o se non è il caso di rivedere
questo tipo di impostazione; verificare se l'imprenditorialità ne
ha avuto giovamento o potrebbe fare molto di più di quanto fatto
finora, perché frenata da una concorrenza che viene definita sleale
perché è monopolistica, perché è sostenuta e finanziata dalla
Regione e offre alla Regione i suoi prodotti in maniera quasi
esclusiva. Non sono in grado di rispondere immediatamente, ma credo
che il problema debba essere affrontato in maniera seria, al di
fuori da logiche precostituite, perché questo è un settore
fondamentale per noi, considerata la nostra conformazione
geomorfologica, in quanto permette il superamento di ostacoli
geografici, l'eliminazione delle distanze e delle barriere
naturali, la possibilità di puntare su nuove forme di lavoro a
distanza. Il telelavoro è considerata la nuova frontiera del lavoro
nei prossimi decenni e ci dà il vantaggio supplementare di
consentire l'abbattimento dei sovraccosti che la montagna
comporta.
Il casinò, altro argomento importante quando vogliamo affrontare
il tema dello sviluppo della nostra regione: garantisce introiti
per 74 milioni di euro, una cifra importante che deve essere
salvaguardata ed incrementata se vogliamo mantenere gli equilibri
di bilancio necessari. Certo, va accolta con piacere la tendenza
che sembrerebbe invertire il segno, come va accolto con piacere un
bilancio della società di gestione, che sembra finalmente diventare
di segno positivo, anche se, dopo la pulizia degli arretrati e
delle zavorre derivanti dagli esercizi precedenti effettuati con il
bilancio di esercizio 2003, sarebbe stato tragico il contrario!
Sul casinò pesa però una "spada di Damocle", che è rappresentata
dalla più completa incertezza circa il suo futuro, incertezza che
deriva dall'impossibilità di concludere l'acquisizione dei beni
costituenti il cosiddetto "accerchiamento", acquisizione che,
giorno dopo giorno, diviene sempre più problematica e difficile. A
questo proposito vorrei lanciare una proposta, forse provocatoria,
ma non più di tanto, per ipotizzare una possibile strada
alternativa: l'acquisizione di questa importantissima risorsa
tramite procedura espropriativa. Mi spiego meglio: il casinò è
un'opera pubblica, sono svariate le sentenze che negli anni ne
hanno attestato tale qualità, basta andarle a ricercare, e credo
che questo assunto non possa essere messo in discussione, senza
considerare i contributi finanziari che il casinò apporta al
bilancio regionale, che dimostrano ulteriormente questa
caratteristica particolare del bene.
Il "Grand Hôtel Billia" è un accessorio del casinò, in quanto
funzionale al raggiungimento degli scopi a cui tende il bene
principale, faccio un esempio per chiarire meglio il concetto, la
palestra in rapporto alla scuola, il "Grand Hôtel Billia" in
rapporto al casinò, quindi se il casinò è un'opera pubblica è
espropriabile, come lo sono i beni accessori ad esso. La legge dice
che gli immobili in fase di esproprio devono essere indennizzati
secondo il loro valore venale, i fabbricati, ed il valore del
casinò è stato ampiamente definito da una serie infinita di perizie
e controperizie. Non ci sarebbe neppure bisogno di spendere denaro
per acquisire ulteriori contributi. Non ce lo vogliono vendere,
vogliono la luna, continuano a cambiare le carte in tavola? Lo
espropriamo! A questo punto tutti i diritti reali sul bene si
trasferirebbero sull'indennità espropriativa - lo dice ancora la
legge - ed eccoci dunque al riparo da eventuali azioni revocatorie
o di regresso da parte di eventuali creditori della società
proprietaria. Le pretese di terzi si fermerebbero alle indennità e
non potrebbero più coinvolgere il bene interessato. Semplice? Forse
troppo semplice, ma credetemi non è un'idea peregrina buttata lì,
tanto per riempire di contenuti un dibattito noioso, ma è un'idea
che ho approfondito. Certo, non ho la pretesa di considerarla come
risolutiva, ma credo che debba essere approfondita, soprattutto in
una fase come questa di buio assoluto e totale deve essere
verificata per accertarne i presupposti giuridici o la loro
insussistenza. Ho sempre il dubbio di quello che dico, ma cerco di
dirlo, non ho la certezza di possedere la verità assoluta;
d'altronde, dopo mesi e mesi di esercizi dialettici senza
conclusioni concrete, potrebbe magari rappresentare una novità del
dibattito.
L'università, altra realtà determinante per lo sviluppo della
nostra regione, sta procedendo lentamente verso il suo
consolidamento. Deve iniziare ad esplicare un ruolo che le compete,
un altro ruolo oltre a quello istituzionale di formazione dei
nostri giovani: quello di fornire al territorio quei supporti di
studio, di approfondimento, di ricerca per svilupparne le
potenzialità ed offrire soluzioni ed obiettivi compatibili con la
realtà. Una università, in parole povere, deve fare della ricerca e
le nostre facoltà economiche devono fare della ricerca economica,
tanto più necessaria in un momento di crisi come l'attuale. Questo
organismo è stato fortemente voluto da questo Consiglio, non per
ambizione fine a sé stessa, ma per essere il punto di riferimento
di una intera comunità.
Va inoltre riconsiderato il ruolo di "Finaosta", strumento
operativo della nostra regione, che ha avuto un ruolo fondamentale
nella politica economica degli ultimi 20 anni della nostra regione,
ma che oggi appare inadeguato ed impotente di fronte alla crisi
imperante e persistente. Questo organismo non può rappresentare un
organismo elitario, a sé stante, autoreferente, al di fuori delle
logiche economiche e di indirizzo generale, ma diventare insieme
all'università di cui ho parlato prima il laboratorio di idee,
prima ancora che di iniziative atte a sollecitare un mondo
economico imprenditoriale con il fiato corto, in stretta
collaborazione con il polo bancario valdostano, altro strumento
sottovalutato ed ininfluente nella determinazione dei programmi
economici di lungo respiro.
Non sono entrato nei numeri del bilancio, nei singoli capitoli,
ma ho voluto ragionare in termini più generali proponendo qualche
semplice, ma magari possibile soluzione, forse troppo generica;
d'altronde non credo che sia questa la sede per sviluppare i
dettagli: questo è il momento di fissare gli indirizzi, gli
approfondimenti puntuali riguardano altri tavoli ed altri
momenti.
In conclusione, il bilancio - non lo dico in termini polemici -
mi sembra ancora "ingessato" da logiche vetero-economiche in
qualche modo superate, forse perché condizionato da impegni presi
negli anni trascorsi. Noi dobbiamo puntare all'innovazione nel
settore economico produttivo cominciando a dare il buon esempio,
sfuggendo a logiche superate, ad abitudini consolidate, a tendenze
prevalenti. La nostra capacità di autogoverno, la nostra
particolarità deve esplicitarsi anche in settori al di fuori di
quelli tradizionali. Il futuro della nostra regione passa
attraverso la nostra capacità di stare al passo con i tempi e di
adeguarci al frenetico evolversi degli stessi. È proprio partendo
da questi momenti di difficoltà che bisogna avere la capacità di
guardare avanti, di studiare percorsi nuovi, fissare degli
obiettivi ambiziosi, avere la capacità di autocritica, il coraggio
di rivedere i propri comportamenti, cercando di ispirare fiducia,
imprimere energia, dimostrare capacità gestionali adeguate al
momento in cui viviamo.
La ricetta per superare la crisi in fondo è semplice: la
Regione, da un lato, che deve fungere da stimolo; l'università che
studia le strategie; le parti sociali: sindacati, associazioni
imprenditoriali, che le definiscono e le concretizzano; "Finaosta",
insieme al polo creditizio valdostano, che le supportano. Certo,
ognuno deve fare la sua parte, ognuno deve dare il massimo, ma
questo mi sembra ovvio!
Président - La parole au Conseiller Curtaz.
Curtaz (Arc-VA) - Qualche tempo fa il prof. De Rita, noto
studioso della società e dell'economia, ha definito il sistema
economico della Valle d'Aosta come un "sistema di benessere senza
sviluppo". Uno "slogan" apparentemente contraddittorio, perché
normalmente c'è benessere là dove c'è sviluppo, c'è ricchezza là
dove c'è un'economia sana che riesce a portare il livello di vita
dei propri cittadini ad una qualità economica buona. Invece, al di
là dell'apparente contraddizione, questa definizione di uno
studioso noto, corretto e stimato indicava una situazione
paradossale, che calza a pennello rispetto alla realtà
economico-finanziaria della nostra regione. Con quello "slogan"
cosa si intendeva dire? Si intendeva dire che il benessere della
nostra regione non era provocato da un'economia produttiva sana, ma
era provocato da qualcos'altro, perché se da noi l'economia reale è
scadente, ma il benessere della popolazione è mediamente alto,
significa che c'è qualcos'altro che induce indirettamente ad una
ricchezza che potremmo dire "apparente", ancorché generatrice di
benessere.
Qual è l'anomalia valdostana, tale da permettere un benessere
senza sviluppo? Ma è ovviamente una marea di denaro pubblico che
arriva prevalentemente da Roma e in parte da Bruxelles, e che viene
ridistribuita in mille rivoli, in mille occasioni attraverso
centinaia di leggi regionali e che consente un livello di vita
apparentemente elevato, senza che dietro ci sia quell'economia sana
che invece dovrebbe essere la base fondamentale per una crescita
economica di una regione, di un paese, di un continente
addirittura.
Oggi, alla luce di quello che apprendiamo, che vediamo, che
sentiamo, anche della relazione dell'Assessore ieri e di questo
bilancio, possiamo dire ancora - questo è un interrogativo che mi
pongo - che siamo una regione in cui c'è benessere senza sviluppo?
Credo che quello "slogan" cominci ad essere un po' datato. Vorrei
riaggiornarlo dicendo che senza sviluppo stiamo perdendo
inesorabilmente benessere! Questo mi sembra un punto di dibattito
centrale, quando andiamo ad esaminare il bilancio del prossimo
anno, perché a questa assenza di sviluppo il bilancio 2005 non
fornisce alcuna risposta; in altri termini, potremmo dire che la
Valle d'Aosta da almeno due anni è senza governo (non vuole essere
una provocazione, è una constatazione!). Questo perché di fronte ai
dati seri se non drammatici che ci vengono proposti circa lo stato
dell'economia e dell'industria - ma non è che gli altri comparti
economici stiano molto meglio - cosa ci viene rappresentato? Ci
viene forse portata qualche ricetta straordinaria, c'è forse la
consapevolezza della gravità della situazione? No, non c'è nulla!
Ci viene presentato un bilancio che è la fotocopia di bilanci
precedenti, se possibile qualcosa di peggio, dove la fetta
destinata agli investimenti è sempre più stretta! Forse che la
spesa destinata agli investimenti è calata in percentuale perché
sono diminuite le entrate? Direi di no, le entrate sono invariate
rispetto agli anni precedenti. Certo, ci sono difficoltà generali,
quindi anche sul piano delle imposte dirette e indirette ci possono
essere certe piccole restrizioni. Certo il casinò va male, ma non è
questo il dato che emerge, sarebbe strabico fare un'osservazione
del genere, perché la Regione Valle d'Aosta rimane, a livello di
entrate, una regione privilegiata, per usare delle metafore forti
diciamo che è dal punto di vista finanziario la Regione meglio
trattata al mondo! Questo è un dato su cui non si può usare dei
mezzi termini o fingere che sia vero qualcosa di diverso.
Ieri mi ha fatto specie - devo ripetere delle cose perché dietro
l'omertà che caratterizza il Governo regionale e questa
maggioranza, in particolare il partito di maggioranza assoluta in
questa regione, ci sono delle motivazioni politiche e poi lo
vedremo - leggere nella relazione dell'Assessore un elenco che
concretizzava un ritornello, a cui siamo abituati: "cari cittadini,
cari Consiglieri, cara opinione pubblica, sappiate che è abbastanza
vero che noi abbiamo tantissimi soldi in questa regione, che ci
provengono da più parti, ma badate bene che non siamo come le altre
regioni, abbiamo competenze che altre regioni non hanno"... Ieri
l'Assessore ha fatto uno sforzo in più e ha fatto un elenco dicendo
le cose che, come Regione, abbiamo da pagare. Il problema, come
peraltro vi ha dimostrato la "Fondazione Chanoux", quando ha
commissionato uno studio, che avete messo subito nei cassetti e che
invece fareste bene per onestà intellettuale e cultura generale a
rileggere, è che, nonostante ciò, lo sbilancio a favore della
Regione è notevole, e senza questo sbilancio la Regione andrebbe in
bancarotta nel giro di tre mesi, questa è la realtà! D'altronde
l'esempio - capisco, un po' sciocco - che ho fatto anche gli anni
scorsi è che se anche fossimo una piccola repubblica indipendente e
avessimo i 10/10, cioè tutte le imposte in Valle d'Aosta... cosa
faremo? È vero o è falso quando dico che i 9/10 fanno circa 1/3
delle entrate regionali? È vero che con la metà di quei 9/10 pagate
il personale regionale e basta? Dico il falso?
Quell'elenco dimostra, ancora una volta, una totale disonestà
intellettuale e avalla la solita operazione propagandistica; invece
bisognerebbe avere il coraggio di dire la verità, e qui rispondo
all'Assessore Vicquéry quando ci chiede perché diciamo queste cose:
perché ai cittadini valdostani occorre dire la verità! Voi avreste
il dovere, come Governo regionale, di dire la verità, ma mi ripeto
perché già altri anni ho fatto degli esempi di altri governi
regionali privilegiati, che non hanno il problema di dire: "sì,
siamo dei privilegiati perché...", ed elencano i motivi! Qui,
invece, si nega quello che è di tutta evidenza!
Cosa si è fatto in questi anni con tutte queste risorse? Si
potevano fare tante cose! Se non ricordo male, quando ci venne
fatto il regalo dei regali che è la quota sostitutiva dell'IVA da
importazione, parlando di vecchie lire sono circa 550 miliardi,
quindi una discreta somma senza la quale non faremmo nessun
bilancio, il Consigliere Riccarand propose di accantonare questi
soldi e di investirli in progetti lungimiranti, anno per anno, ad
esempio l'Ospedale nuovo, il Forte di Bard (che si è riuscito a
fare attraverso fondi europei e va bene così)... invece no, questi
denari, che hanno oltre la caratteristica di essere del tutto
immeritati, perché li prendiamo non si sa perché, senza aver
prodotto niente, senza avere alcun diritto che non sia quello di
una norma giuridica che ce lo consente, questi denari sono stati
utilizzati in modo ordinario e generalizzato. E in questi anni
cos'è successo? È successo che per ragioni elettorali, in parte
assistenziali, i denari sono stati spesi in mille rivoli per
entrare nelle tasche dei Valdostani e creare il benessere senza
sviluppo: operazione dal punto di vista elettorale pagante, perché
man mano che sono cresciute le entrate di bilancio è cresciuto il
consenso per chi era al Governo! Questo ha comportato una crescita
della spesa corrente, che oggi è diventata un vero e proprio
problema della Regione (il dato è già stato fornito dalla collega
Squarzino): mentre nel 2001 la spesa corrente di questa regione era
pari al 47%, oggi è pari al 67,91%, quindi in 5 anni in questa
Regione la spesa corrente è aumentata di 20 punti...
(interruzione dell'Assessore Marguerettaz, fuori
microfono)
... Assessore, sto prendendo i dati che lei, ieri, ha fornito!
Questa tendenza alla crescita della spesa corrente sembra
inarrestabile, perché nelle vostre previsioni è previsto che nel
2007 la spesa corrente sarà del 69% contro il 30% della spesa di
investimento! A questa spesa corrente si sommano le cosiddette
"spese fisse", che sono previste da leggi di finanziamento che ogni
anno "obbligano" - fra virgolette - la Regione ad investire una
parte consistente di soldi per finanziarle. A questo proposito
un'osservazione va fatta, perché non possiamo dire che la necessità
di finanziare queste leggi sia una conseguenza di scelte del
passato, rispetto alle quali l'attuale Governo regionale ha poco da
fare, primo, perché nel passato c'eravate voi come ci siete oggi e
non c'era alcun altro governo di questa Regione; secondo, perché il
lavoro da fare era quello di agire attraverso lo strumento della
finanziaria per ridurre queste spese fisse. Invece, avete
posticipato il problema, almeno a livello di intenzioni, avete
detto: "d'ora in poi bisognerà fare delle leggi a termine". Ma
perché questo lavoro non è stato già fatto? Avrebbe già prodotto
dei risultati sul bilancio 2005.
Di fronte ad una spesa corrente che impegna i 2/3 del bilancio,
cosa si propone? Ieri ci è stato detto: "ci sarà un'inversione di
tendenza", a cominciare da alcune voci che riguardano gli studi e
gli incarichi di consulenza, le missioni all'estero, le spese di
rappresentanza e relazioni pubbliche, le spese per organizzazione e
partecipazione a convegni. Si dice: "guardate che siamo consci che
le spese correnti stanno crescendo troppo e cresceranno anche nei
prossimi anni, e che questo è un problema grave"; allora, cosa
facciamo? Abbiamo preso coscienza e cominciamo a contenere delle
spese correnti. Di quanto? Il calcolo lo ha fatto la mia collega:
dello 0,07%, zero virgola zero sette, non è "James Bond", è quello
che risparmierete il prossimo anno sulle spese correnti, cioè una
cifra irrisoria, ma una cifra che può farvi mandare un messaggio
alla pubblica opinione che dice che state cambiando rotta! Mi
sembra un'operazione di carattere propagandistico mediatico, che
non ha alcun riscontro concreto. Può essere un esempio, ma se
rimane limitato a queste cose, siamo veramente messi male!
Qual è il rammarico di fondo leggendo questo bilancio? Il
rammarico di fondo è che si perderà un altro anno, questa è la
nostra preoccupazione, perché di fronte alla serietà della crisi
che abbiamo davanti, di fronte alle necessità di una maggiore
consapevolezza che gli investimenti vanno mirati a scelte di
sviluppo, la proposta che viene dal Governo regionale è
insoddisfacente.
Se vi chiedessimo: ma c'è una caratterizzazione o, come ha
chiesto qualcuno, un'opera pubblica? Addirittura nel triennio avete
impegnato per realizzare opere pubbliche una cifra con cui si farà
1/3 di un'opera pubblica significativa. C'è un'idea, c'è un
qualcosa di forte per invertire la tendenza? Non c'è! Lo scorso
anno c'era la funivia, forse abbiamo fatto un po' di ironia che ci
fosse solo come idea forte quella di una funivia, ma quest'anno non
c'è neanche la funivia! Quest'anno non c'è neppure un'opera certo
importante, ma di secondaria importanza rispetto alle emergenze che
la Valle d'Aosta deve affrontare. E questo perché? Perché siamo al
fondo del barile: nonostante la marea di denaro che entra in questa
Regione siamo in fondo al barile, perché se fra spese correnti e
spese fisse abbiamo il 95% del bilancio che viene impegnato, e
questo dato emerge dal "PREFIN", significa che stiamo raschiando il
fondo del barile! Allora o questo Governo e questa maggioranza
hanno la forza e la lungimiranza di fare un'inversione di tendenza,
nel senso di liberare delle risorse per sostegni veri, oppure il
destino è segnato! Non credo che ci sarà una caduta repentina
dell'economia in questa Regione, ma si va verso un lento regresso
che può diventare inesorabile. Quello che dispiace è che non si
intravede in questi documenti sufficiente consapevolezza circa
problemi piuttosto gravi.
Se vogliamo, i documenti che sono in discussione, la legge
finanziaria e il bilancio di previsione del 2005 sono, per altri
versi, la certificazione di una crisi del "modello Valle d'Aosta";
si è parlato negli anni scorsi di un "modello Valle d'Aosta", un
modello nel confronto del quale ci eravamo spesso battuti, ma era
un modello che aveva certe caratteristiche, che si caratterizzava
per certe sue forze e per certe sue debolezze. Oggi a noi sembra
che le debolezze stiano prendendo il sopravvento sulle forze, e
d'altronde la crisi che viviamo è una crisi economica che è sotto
gli occhi di tutti. A nostro giudizio è una crisi politica, perché
abbiamo un Governo regionale che non sembra essere capace di dare
delle risposte convincenti alla crisi economica che è in atto;
abbiamo poi una crisi di carattere morale che non riguarda solo la
questione morale in senso stretto, ma riguarda il fatto che, di
fronte a un certo modo di far politica, di fronte a certe scelte
sbagliate e di fronte a certi atteggiamenti, ci sia una società
valdostana apatica, che dà qualche segno di vita quando le
situazioni sono disastrose, come avviene oggi nell'ambito
dell'industria. Queste sono alcune osservazioni che volevo fare di
carattere generale, a completamento dell'intervento molto più
organico della mia collega.
Chiudo con un invito all'Assessore al bilancio e al Presidente,
che vuole essere uno stimolo - perché non credo che dobbiate
accogliere negativamente le nostre critiche che sono severe, me ne
rendo conto -; credo di potervi consigliare di fare una riflessione
perché non è possibile che un Governo regionale si ritrovi a fare
un bilancio di previsione avendo a propria disposizione il 5% delle
enormi risorse che ha, questo mi sembra un dato evidente.
La sfida dei prossimi anni per voi sarà quella di avere maggiori
spazi di investimento e di stimolo per la crescita di questa
regione e questi spazi vanno anche cercati attraverso un confronto
politico che deve avvenire in quest'aula, in cui ci sia un serio
dibattito, una dialettica fra le varie posizioni, perché credo che
al di là di tutte le questioni siamo accomunati da un obiettivo:
quello di garantire una migliore qualità della vita a tutti i
Valdostani. Certo, i ruoli e le responsabilità sono diverse: il
nostro compito istituzionale è quello di criticare, se necessario
di polemizzare, di proporre, di stimolare; il vostro compito, è
molto più grave, è quello di avere la responsabilità di governare,
di indicare delle soluzioni, di perseguire degli obiettivi.
L'importante è che ci sia una riflessione generale e che si cominci
a vedere qualche ipotesi, qualche soluzione. Purtroppo, oggi, nei
documenti che il Consiglio si accinge ad approvare soluzioni,
lungimiranza, capacità di proporre alla crisi che stiamo vivendo
delle soluzioni adeguate noi non ne vediamo!
Président - La parole au Conseiller Stacchetti.
Stacchetti (SA) - La mia esperienza di Consigliere regionale è
brevissima, ma giunge al culmine di una lunga attività
professionale svolta in diversi settori che hanno caratterizzato e
che tuttora caratterizzano l'economia della nostra regione.
Sono stato per molti anni operatore agricolo, opero tuttora nel
settore turismo e commercio ed esercito anche la libera professione
inerente al settore delle costruzioni, quindi alla scarsa
esperienza nella gestione delle risorse regionali, attività che
trova il suo momento culminante nell'esame e approvazione del
bilancio di previsione della Regione, posso contrapporre una
diretta conoscenza dei problemi che riguardano alcuni settori delle
attività economiche della Valle d'Aosta. Ho iniziato il mio mandato
quale Consigliere regionale con l'intenzione di portare il frutto
dell'esperienza acquisita di molti anni di lavoro nelle decisioni
che spesso condizionano pesantemente alcuni settori di attività
della nostra popolazione. Devo però confessare che in tale veste ho
spesso l'impressione di vivere al di fuori della realtà.
Mi sembra che fra il nostro mondo e quello in cui si trova ad
agire quotidianamente la nostra gente esista un solco. La vita si
fa sempre più difficile, il livello di benessere che sembrava
aleggiare su tutta la nostra regione è sempre più circoscritto e
larghe fasce della popolazione valdostana sono sempre più
preoccupate dai segnali negativi provenienti da molti settori
dell'economia regionale.
In Valle d'Aosta esiste anche un'altra realtà: quella della
gente che ha perso o che teme per il proprio posto di lavoro, che
teme per il futuro dei propri figli, che ha difficoltà a pagare
l'affitto, che non arriva alla fine del mese. In mezzo a noi
siedono anche ex Sindaci dei comuni valdostani e penso che possano
portare valide testimonianze alle mie parole. Non voglio generare
preoccupazioni ed alimentare il malcontento, ma sostengo che il
tanto decantato "sistema della Valle d'Aosta" sembra segnare il
passo e sinceramente ho l'impressione che perdiamo troppo tempo
nell'affrontare i problemi della comunità che ci ha chiamato a
rappresentarci.
Mi sono fatto interprete con gli amici ed altri membri del
gruppo consiliare della "Stella Alpina" di una proposta di legge
intesa a ridurre il peso della bolletta di energia elettrica, che
le famiglie valdostane devono sostenere perché è un bene di cui non
si può fare a meno. I giochi della politica a cui non sono abituato
stanno allungando i tempi di approvazione o di bocciatura della
proposta legislativa di cui si tratta, credo che anche in politica
ci vuole un minimo di onestà intellettuale. Se la proposta deve
essere bocciata perché non è conveniente a questa o a quest'altra
forza politica non bisogna farsene un problema, ritengo che non è
possibile trascinare un problema che a noi, amministratori
regionali, non cambia di certo la vita, ma che in altre situazioni
assume un contributo importante.
Abbiamo già fatto presente la nostra disponibilità a condividere
la paternità della proposta succitata, ad analizzare eventuali
emendamenti e tutto ciò con il solo proposito di permettere alle
famiglie valdostane un piccolo, ma significativo intervento per
alleggerire il costo della vita. Così facendo, signor Assessore,
riteniamo di essere perfettamente in linea con un concetto che lei
ha esposto ieri sera, quando ha affermato, a pagina 22 della
relazione, che l'aumento del reddito disponibile delle persone
fisiche è immesso nel sistema economico attraverso anzitutto
maggiori consumi, si avrebbe sviluppo economico ed in definitiva un
aumento del gettito delle entrate per effetto dell'aumento della
base impositiva. E à la page 45:
"Toutefois, pour obtenir de
bons résultats, il importe de ne pas adopter une attitude
réactionnaire ou uniquement admettre les fautes des autres, mais de
présenter avec honnêteté intellectuelle des propositions
constructives sur lesquelles travailler".
A livello nazionale sono state assunte, non senza pesanti
polemiche, iniziative legislative atte a ridurre il carico fiscale
delle aziende e delle famiglie; le varie proposte legislative,
sulle quali peraltro non intendo esprimere alcun giudizio,
produrranno un modesto beneficio su larghissima parte della
popolazione valdostana, ma non illudiamoci che sia in grado di
rilanciare i consumi o contrastare validamente il carovita. Analogo
discorso si riflette sulle attività economiche perché, a quanto
sembra, il taglio dell'IRAP si trasformerà, secondo l'autorevole
parere del Presidente della "Confindustria", in un ridicolo
generalizzato ed insignificante beneficio per tutte le aziende.
Ecco perché insisto sull'approvazione della proposta di legge
inerente il contenimento delle spese per la fornitura di energia
elettrica, da estendere ovviamente mediante emendamento anche ad
altre realtà quali i titolari di partita IVA.
Ho letto con interesse ed ho apprezzato il "PREFIN", il nuovo
documento di programmazione economico e finanziario che dovrebbe
costituire "
un instrument d'appréciation de l'activité menée par
le Gouvernement et fournir une vision claire de nos priorités"
.
È altresì apprezzabile la spinta rinnovatrice che l'Assessore ha
annunciato nella sua relazione nei vari settori in cui si
sviluppano le attività finanziarie della Regione. L'ente pubblico
deve certamente modernizzarsi, deve svolgere il proprio ruolo con
rapidità ed essere attento a cogliere le esigenze della comunità in
modo da prevenire i problemi; nondimeno, il processo di
rinnovamento sarà necessariamente lento perché questa
Amministrazione ha una storia lunga alle sue spalle, è condizionata
da scelte che - a torto o a ragione - sono diventate una cultura
nelle nostre genti.
Ho particolarmente apprezzato la parte della relazione
dell'Assessore, dove rammenta l'assillo rappresentato da eccessivi
lacci e laccioli nello svolgimento dell'attività amministrativa e
dalla preoccupazione di evitare i rilievi da parte dei vari
organismi di controllo civile, penale e contabile, per cui l'azione
dell'amministratore pubblico è penalizzata "
de logiques
excessivement rigides"
. La gestione della cosa pubblica
necessita certamente di cautele, che non devono costituire l'alibi
per defilarsi da responsabilità discendenti dall'aver
volontariamente scelto un'attività che comporta anche qualche
rischio. Le iniziative riformatrici necessitano anche di un atto di
coraggio e mi auguro che gli intendimenti dell'Assessore non
restino solo sulla carta.
Il "PREFIN" (pagina 25) ha permesso di accertare che il bilancio
in corso di approvazione presenta un ridottissimo margine di
manovra rispetto alle risorse, perché per ogni 100 euro disponibili
95 sono da considerarsi fissi, perché già impegnati da leggi o
contratti assunti in precedenza. In definitiva, mi sembra che le
pregevoli intenzioni dell'Assessore Marguerettaz restino tali,
perché il bilancio su cui siamo chiamati ad esprimerci presenta ben
pochi spazi di manovra. Insomma, tanto per intenderci, su 1,2
miliardo di euro di risorse realmente disponibili solo 65 milioni
sono liberi da impegni. Confesso che ho difficoltà ad accettare
questa situazione e il lungo rituale di questa riunione consiliare
oltre a tutte le precedenti commissioni, che in effetti serve per
decidere ben poca cosa. Mi si deve infatti convincere come la
predetta somma libera da vincoli precedentemente deliberati possa
rivelarsi utile per rilanciare un'economia regionale che non vive i
suoi momenti migliori.
A mio giudizio la situazione congiunturale sulla quale mi sembra
che l'Assessore abbia minimizzato, avrebbe richiesto uno spirito di
sacrificio maggiore, diretto a contenere oltre quelle evidenziate,
le spese non propriamente produttive a vantaggio di quelle che
promuovono sviluppo e progresso. Nel prospetto contenuto a pagina
25 del "PREFIN" sono indicati i criteri di riparto delle risorse
fra le Presidenze e gli Assessorati regionali, insomma l'Assessore
ci ha rappresentato in quante e quali fette è suddivisa la torta
delle risorse finanziarie della Regione. La rappresentazione è
anacronistica e significativa del peso che ancora si continua,
oltre a tante affermazioni di principio, a dare a ciascun
Assessorato. Bisogna invece ragionare in relazione ai progetti che
intendiamo realizzare, offrendo la prova concreta di quanto la
Regione investe per influenzare positivamente l'andamento
dell'economia regionale in un quadro di insieme, che mal si sposa
con una ripartizione ormai superata ed anacronistica. Gli
Assessorati dovrebbero essere il braccio operativo di una
maggioranza diretta a realizzare un progetto politico, che si
esprime con il bilancio in corso di approvazione, che anche per
questo verso sembra più orientato a garantire una proporzionale
spartizione delle risorse fra i vari Assessorati di spesa, più che
il quadro di riferimento di un disegno atto a determinare un
programmato rilancio delle attività economiche di questa
Regione.
Convengo sulla necessità di un profondo rinnovamento non certo
sui documenti, perché di parole ormai ne sono state dette fin
troppe; è giunto il momento di ipotizzare la costruzione di un
nuovo modello, che permetta di intervenire con immediatezza al
superamento delle difficoltà oggi presenti in Valle d'Aosta e
soprattutto con le modificazioni strutturali che lo Stato italiano
sta elaborando nell'ambito di un processo di ammodernamento della
Costituzione repubblicana ed integrazione nel progetto europeo. Se
è vero quanto si legge dai giornali, nel 2006 subiremo una forte
riduzione dei trasferimenti statali; è possibile che dovremo
rinunciare al gettito dell'IRAP. Mi auguro che la Giunta non
immagini, per compensare le minori entrate, di aumentare le
addizionali regionali, ma si intervenga con un energico taglio alle
spese, specie quelle di funzionamento istituzionale.
Quale significato ha il nostro intervento, se il 95% delle
risorse disponibili è già destinato da precedenti decisioni?
Decisioni che non sembra abbiano colto nel segno, perché il
comparto dell'edilizia vive momenti di grande difficoltà,
l'industria valdostana ci riserva quotidianamente sconvolgenti
notizie, la casa da gioco è tuttora in discesa quanto ad incassi
dalle attività caratteristiche, il turismo segna il passo e
l'agricoltura non è da meno! Si sostiene - "PREFIN", pagina 14 -
che la scelta regionale di gestione autonoma delle risorse idriche
è destinata a diventare un elemento cardine del sistema economico
valdostano; quanto prima le tariffe dell'energia elettrica
subiranno, per effetto del costo del petrolio, un sensibile
aumento: si parla del 15%. Come reagiranno le aziende valdostane a
questo nuovo onere? Assisteremo a nuove chiusure di stabilimenti e
alla cassa integrazione di altri lavoratori? Indubbiamente le
risorse idriche sono l'elemento cardine del sistema valdostano, ma
la definizione resta e non si esplicita in alcuna iniziativa
pratica, tanto è vero che sembra più conveniente rivolgersi
all'estero per le forniture, come si legge a pagina 17 del
"PREFIN": le importazioni sono aumentate in misura rilevante
sospinte dall'acquisto di energia elettrica da Francia e Svizzera;
vi ha contribuito l'avvio dell'operatività in Valle di società
commerciali di energia.
Urge una diversificazione delle attuali politiche di intervento,
dei rapporti con gli operatori dei vari settori dell'economia
regionale, del modo di gestire le risorse regionali in modo meno
dispersivo. Mi sbaglierò, ma è necessario rivedere almeno alcune
parti del programma di legislatura, perché viste le difficoltà in
atto non credo che possano, tanto nel breve che nel medio periodo,
risollevare l'economia regionale. Il quadro di sintesi finale
rappresentato dall'Assessore precisa che il bilancio 2005 riduce il
debito, aumentando conseguentemente la solidità finanziaria,
presupposto per futuri ricorsi a finanziamenti esterni.
L'intendimento è certamente apprezzabile, ma non convincente,
perché le difficoltà del momento imporrebbero invece qualche
sacrificio maggiore per sostenere i diversi settori in grave
crisi.
Con interesse ho comunque letto che la ricostruzione della
funivia del Monte Bianco sarà finanziata non più con ricorso al
credito, ma con i fondi della dotazione della gestione speciale di
"Finaosta", che è avvolta da un fitto mistero. Il pareggio del
bilancio 2005 è garantito dal rientro di 30 milioni di euro dalla
gestione speciale di "Finaosta" e la ricostruzione della funivia
del Monte Bianco è finanziata mediante utilizzo di 60 milioni di
euro della dotazione della medesima gestione speciale; bene,
abbiamo scoperto l'esistenza del "pozzo di S. Patrizio"!
In questa situazione è difficile esprimere il giudizio su un
documento che pare ineccepibile sotto l'aspetto contabile, ma che
sembra dimenticare i veri problemi della nostra comunità e le
difficoltà che vivono larghi strati della popolazione
valdostana.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Solo per annunciare la presentazione di 2
emendamenti tecnici: uno, di precisazione circa la possibilità di
effettuare le spese nell'ambito ambientale e, l'altro, di
correzione di alcune tabelle allegate.
Presidente - Ci sono altri colleghi che intendono intervenire?
Possiamo sospendere i lavori, chiedo a tutti il massimo di
puntualità alle 15,30.
La seduta è tolta.
---
La séance se termine à 12 heures 40.
