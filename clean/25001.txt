Classificazione
BILANCIO E CONTABILITA' REGIONALE



Oggetto del Consiglio n. 251 del 2 dicembre 2008 - Resoconto
OBJET N° 251/XIII - Début de la discussion générale des lois
de finance et de budget pour l'année 2009.
Presidente
- Riprendiamo i lavori di questa seduta del
Consiglio regionale.
Vorrei ricordare con voi le procedure per affrontare questa
discussione. Ricordo che gli emendamenti dovranno essere presentati
entro le ore 12 di oggi. Subito dopo questo mio intervento si
aprirà la discussione generale, nella quale tutti possono
intervenire per un primo intervento della durata di 45 minuti ed un
secondo intervento della durata di 20 minuti.
Chiusa la discussione generale ci sarà la replica eventualmente
del relatore, dell'Assessore Lavoyer, di assessori che possono
essere stati chiamati in causa in sede di discussione generale e
del Presidente della giunta. I rappresentanti della giunta avranno
un tempo massimo di 30 minuti.
Finita la replica, si passa all'esame dell'allegato A che è il
bilancio annuale, pagina per pagina. È vero che per consuetudine
nell'esaminare l'allegato A, se ci fossero dei richiami al
triennale, siccome la pagina è la stessa, possono essere fatte
delle richieste di approfondimento o di delucidazioni sul
triennale. Finito l'esame degli allegati, si passa all'esame
articolo per articolo prima del disegno di legge 14 (finanziaria),
sugli articoli ogni Consigliere può intervenire per 10 minuti e si
discuteranno anche gli emendamenti. Al termine dell'esame articolo
per articolo del disegno di legge 14, si procederà alle
dichiarazioni di voto; la dichiarazione di voto riguarderà sia il
disegno di legge 14 che il disegno di legge 15, che è la legge di
bilancio, e si passa all'esame articolo per articolo della legge
sul bilancio.
Vi ricordo che nel discutere il disegno di legge 15,
all'articolo 1 si approvano gli allegati, per cui se ci fossero
degli emendamenti che vanno a modificare gli allegati, questi
devono essere discussi in sede di discussione dell'articolo 1. È
tutto chiaro? E poi via via si discute articolo per articolo del
disegno di legge 15 e il voto finale sul disegno di legge 15.
La discussione generale è aperta. La parola al Consigliere
Lattanzi.
Lattanzi (PdL)
- Grazie, Presidente. Approcciamo quella
che per me è la decima discussione di un bilancio di previsione;
devo dire che qualche novità l'abbiamo rilevata, intanto nella
forma del bilancio abbiamo...
Presidente
- ...undicesima, collega...
Lattanzi (PdL)
- ...no, decima, ho già pensato a questo;
Presidente "mi consenta"...
Dicevo che qualche novità su questo bilancio sono state
annunciate, nel senso che in commissione abbiamo avuto modo di
apprendere, come ha sottolineato il Presidente della II
Commissione, Rosset, sotto l'aspetto della forma sono state
anticipate alcune modifiche, che però potremo vedere solo dalla
prossima presentazione del bilancio. Tuttavia devo ringraziare gli
uffici per aver voluto in maniera sperimentale predisporre come
sarebbe il futuro bilancio, anche utilizzando i dati contenuti in
questo, e ciò ha dato l'opportunità di vedere una situazione di
schematicità, di investimenti, costi e spese correnti per settore
che è stata molto utile in fase di discussione.
L'altra novità è rappresentata dalla sintesi della relazione
dell'Assessore che, a parte la copertina che è accattivante,
all'interno poche paginette ci raccontano come la Regione deciderà
di spendere per i prossimi tre anni circa 1,6 miliardi di euro
all'anno, e questa sì è un'altra novità: la sintesi con la quale
l'Assessore si propone, che potrebbe essere anche prospettiva di
efficienza e di concentrazione.
Ho il sospetto, leggendo i contenuti e partendo da alcune
inesattezze che ci sono già nella parte preliminare, dove si parla
di una situazione molto difficile che deve tener conto dei prezzi
delle materie prime che sono molto alti, con nuove tensioni
inflazionistiche, quando stiamo vivendo in questi ultimi mesi
evoluzioni e cambiamenti economico finanziari molto repentini, ma
al di là di queste che sono questioni di forma e non di contenuto,
io per la decima volta o per l'undicesima (se ha più piacere il
Presidente del Consiglio) approccio questo bilancio mettendomi
dalla parte di chi lo deve gestire, mettendomi nelle condizioni di
dire cosa avremmo fatto noi se fossimo stati al governo.
Devo dire quello che abbiamo già anticipato: purtroppo non
abbiamo visto, ma forse i tempi non sono stati sufficientemente
lunghi, cinque mesi di questo governo preso da mille problematiche
come quelle che ci sono state ad agosto, settembre, ottobre. Noi
non vogliamo non riconoscere che siamo in una situazione di un
cambio di guida al governo regionale, in un contesto molto
difficile, altrimenti non saremmo intellettualmente corretti, però
aprendo il bilancio ci saremmo aspettati decisamente qualche spunto
più concreto di cambiamento. Al momento questi spunti noi non li
vediamo, ma non vogliamo essere demagogici o per una opposizione da
teatrino della politica; vorremmo come sempre dare una visione
diversa, dicendo quello che avremmo fatto noi rispetto all'utilizzo
di questo bilancio.
Partiamo dal presupposto che questo bilancio deve affrontare
alcuni grandi temi. Il primo grande tema è quello dell'urgenza nel
breve tempo, che è l'attuale crisi finanziaria che è diventata
economica e che sta attanagliando tutti i bilanci di tutti gli
organismi istituzionali, a cominciare da quello europeo. A questo
proposito sul Sole 24Ore di stamani si leggeva anche lì della
pochezza di idee, nel senso che anche il bilancio europeo parte dal
presupposto di investire circa 200 miliardi di euro, di cui il 70
percento a carico degli stati, il 30 percento a carico della
Comunità Europea. Si leggeva della perplessità legata a queste
decisioni che Barroso avrebbe preso con la sua commissione, di poca
iniziativa, di un'arrendevolezza dovuta al fatto che l'Europa
politica ancora non esiste, mentre esiste un'Europa istituzionale
che è ancora governata da quelle quattro o cinque grandi economie
europee che certo non hanno lasciato a Barroso la leadership
politica. Così come la Merkel, anche Sarkozy e lo stesso Berlusconi
hanno fatto pressione sulla Comunità Europea, per mantenere le
decisioni politiche ancora a sé legate, per non parlare
dell'Inghilterra. Il bilancio europeo presenta una continuità che
mal si accosta alla crisi urgente economica che è in atto.
A questo grande tema invece credo che il ministro Tremonti, con
tutti i suoi limiti, abbia tentato di dare risposta, magari facendo
delle scelte poco condivise: l'ultima polemica in queste ore è
quella (credo marginale) di 170 milioni di IVA che gli abbonati di
Sky dovrebbero pagare in più. Ma fra queste scelte ce ne sono state
molte altre che hanno dato il senso di voler intervenire in maniera
urgente su un problema che è urgente!
Per quanto riguarda il bilancio regionale, la prima
preoccupazione nostra è quella di andare a ricercare in termini di
importanza e di urgenza quale sia stato il cambiamento di rotta che
l'attuale giunta abbia dato a questo bilancio, per affrontare
l'urgenza economico finanziaria di questa regione. E qui l'unica
voce che fa riferimento a queste decisioni è quella dei famosi 3
milioni di cui si è parlato in questi giorni. So che ieri c'è stato
(a mio avviso in maniera tardiva) un incontro con le parti
economiche e sociali di questa regione, per capire cosa fare: credo
che sotto questo aspetto il bilancio non ci dia la soluzione, una
serie di soluzioni concrete e condivise. Infatti la crisi in questo
bilancio, a parte l'accantonamento dei 3 milioni che a mio avviso
sono un po' pochini, se pensiamo che con questa cifra dovremmo dare
una mano importante all'economia, alle famiglie, alle piccole
imprese, al commercio, al turismo che in questo momento forse si
aspettavano delle decisioni più concrete. Fra l'altro ho avuto modo
- ma credo che abbiate avuto modo anche voi - di leggere il
documento delle Regioni e delle Province autonome, che è stato
sottoscritto anche dalla nostra Giunta, alla conferenza unificata
straordinaria sulle problematiche relative alla crisi economico
finanziaria. Oltre alla premessa di tutte le condivisioni delle
visioni che le Regioni a statuto speciale e le Province autonome
hanno voluto mettere in questa relazione, c'è un interessante
elenco di decisioni che le Regioni hanno preso che vi invito a
leggere, fra l'altro firmate il 20 novembre 2008, dieci giorni fa.
Decisioni che le Regioni avevano messo in atto prima di incontrarsi
in questa straordinaria riunione e una conferma che il nostro
bilancio non affronta con tempestività, ma neanche con energia la
problematica della urgenza di breve della crisi economica della
nostra regione, la si ha proprio confrontandoci con le decisioni
che le altre Regioni hanno preso, Regioni anche storicamente a noi
note come Regioni burocratiche, lente, in attesa sempre che lo
stato decida i trasferimenti... Invece con mia sorpresa ho visto
che pur nella pochezza delle loro risorse, rispetto alle
disponibilità che abbiamo, Regioni come Lazio, Puglia, oltre a
quelle classiche come Piemonte, Lombardia e Veneto, si sono
presentate già con delle decisioni prese. Leggo quello della
regione Piemonte: linee di azioni prioritarie condivise dal
comitato anticrisi, potenziale sistema dei fidi bancari,
provvedimenti per l'utilizzo delle risorse della banca europea per
gli investimenti, avviare con urgenza insieme al sistema bancario
un monitoraggio della situazione, attivare per i mutui
provvedimenti che riducano i tempi di pagamento degli enti
regionali, quindi si sono posti loro il problema di come far
arrivare le risorse che devono le Regioni ai cittadini, addirittura
anche mettendo in conto gli anticipi che le Regioni a nome dello
Stato possono fare per quanto riguarda le attività di recupero dei
crediti, riunioni con le fondazioni bancarie per misure a sostegno
del reddito. Adesso non vado nello specifico, ma sono azioni molto
concrete e significative. Lo stesso dicasi per la Sardegna che ha
messo subito un sostegno alla liquidità per le imprese, incremento
degli investimenti pubblici in infrastrutture, cioè decisi piani di
investimenti infrastrutturali nell'arco di 20 giorni, che diano
l'idea della disponibilità di risorse e di investimento in quella
regione, sostegno al disagio socioeconomico. E poi regione
Toscana... guardate, potreste leggere di tutti i colori politici,
ma tutte hanno preso decisioni importanti con significativa
tempestività e stanziamento di risorse importanti con gli esigui
bilanci che loro hanno.
Quando arriviamo alla Valle d'Aosta ci sono tre righe: la
Regione ha stanziato un fondo specifico ammontante a 3 milioni di
euro, destinato alla adozione di misure per contrastare la crisi
socioeconomica e finanziaria, sarà costituita una forma di garanzia
sul capitale maturato a favore degli iscritti alle forme di
previdenza integrativa nei settori pubblico privato. Per quanto
riguarda lo specifico, ci saranno delle riunioni. Eravamo il 20
novembre, la nostra Regione aveva immediatamente stanziato una
risibile cifra di 3 milioni - pensate al bilancio da 1600 milioni
di euro - per affrontare la crisi, e non solo sono poco ma anche
senza grandi idee, a nostro avviso. Le idee dovrebbero venir fuori
dalla concertazione, dall'ascolto del sistema economico valdostano,
che non ha fatto altro (ieri vi siete incontrati) che ripetere cose
che stiamo ascoltando con la nausea ormai da anni: la difficoltà
del credito, la necessità di intervenire in termini importanti per
gli investimenti a favore della piccola e media impresa... Cioè
cose che non ci voleva la riunione di ieri per conoscerle, perché
questo governo che è la continuità di quello precedente, che è la
continuità di quelli precedenti, conosce perfettamente. Anche
perché in questa regione quello che non manca sono i tavoli di
confronto, fra il patto per lo sviluppo, la Confindustria, i
sindacati che si riuniscono praticamente tutte le settimane, Centro
sviluppo, Finaosta che dovrebbe essere l'ente di monitoraggio della
economia e della finanza valdostana, cioè non avevamo bisogno della
riunione di ieri per scoprire quali avrebbero potuto essere
interventi importanti e con cifre diverse, quelle che almeno noi ci
aspettavamo per affrontare quella che consideriamo una crisi che va
affrontata con tempestività e risorse importanti, non risibili come
quelle che abbiamo visto lì, e naturalmente con innovazione.
Se c'è una cosa che ci ha sorpreso in questo bilancio è la
scarsa innovazione, perché al di là delle annunciate innovazioni
della forma che vedremo nei prossimi anni, sotto l'aspetto della
innovazione agli investimenti abbiamo sentito una serie di
posizioni espresse anche dall'Assessore al bilancio. Rispetto a
queste posizioni, non c'è nulla di personale se non di dire che ci
aspettavamo la venuta in commissione, la presentazione di una serie
di iniziative importanti, urgenti, concrete che a nostro avviso in
questo bilancio non ci sono: non sto dicendo che non si è fatto
nulla, perché poi avremo modo, entrando nei singoli settori, di
evidenziare tutta una logica.
Questo per quanto riguarda il primo grande tema, che non vediamo
risolto e ci preoccupa in questo senso, cioè l'approccio al momento
contestuale urgente. Una motivazione abbiamo provato a darcela. In
realtà questa Regione, per tutto il resto del bilancio, dà una
certa continuità di sostegno a tutta una serie di argomenti
ritenuti da questa maggioranza nel suo programma e nei programmi
precedenti assolutamente prioritari. Il grosso delle risorse viene
speso nell'assistenza sociale e sanitaria, nella scuola e nella
pianificazione del sistema scolastico, e tutto il resto viene
suddiviso nei comparti storici: industria, turismo, commercio,
artigianato. In questo bilancio c'è chiara la volontà - legittima -
di mantenere forte una qualità del servizio sociale, sanitario e
scolastico molto forte sul territorio, quello che voi chiamate
l'attenzione alla persona. A nostro avviso questa attenzione che
divora decisamente tante risorse per scelta politica intanto non è
all'altezza delle risorse che investiamo in questi settori. È
sufficiente andare a leggere le tabelle comparative che ormai tutte
le società di consulenza, da Nomisma al CGEIA di Mestre, fanno
quando comparano la spesa pubblica delle varie regioni destinando
nei vari comparti le cifre pro abitante. Noi siamo ai vertici di
tutte le classifiche di spesa per abitante, così come siamo ai
vertici dello sforzo che l'amministrazione pubblica fa in questa
regione rispetto al numero degli abitanti. È sufficiente ricordare
che il personale pubblico per ogni 1000 abitanti della Regione
Valle d'Aosta è di 76 persone per 1000 abitanti, contro una media
italiana di 55. Le regioni più a noi vicine sono Trento, anch'essa
Regione autonoma - guarda caso - 71, Bolzano 71, poi si scende a
Friuli Venezia Giulia 69, Sicilia 60, Sardegna 65. Come vedete,
tutte le Regioni autonome hanno una maggior presenza di apparato
pubblico rispetto alle Regioni a statuto ordinario che sono più
distanti da noi. La spesa pubblica primaria in percentuale sul PIL
per quanto ci riguarda è del 62,8, per le regioni ordinarie è del
42,9.
Qualcuno mi verrà a dire: ma noi abbiamo all'interno di questi
dati anche le competenze che le altre non hanno; no, sono state
scorporate, percentualmente ricalcolate come ha fatto questo studio
del CGEIA di Mestre, che ha fatto un lavoro molto puntuale. La
quota di risorse regionali devolute dallo Stato sul totale, per
quanto riguarda i cittadini valdostani è di 79 punti, contro gli 86
di Trento, 85 di Bolzano, 71 Friuli Venezia Giulia, uguale a noi la
Sicilia e superiore a noi la Sardegna. La media contro il nostro
79,4 dei cittadini italiani per devoluzione di risorse finanziarie
dallo Stato, ai cittadini della singola provincia e regione è di 49
nelle regioni ordinarie contro i nostri 79, e quasi tutti molto
alti quelli delle Regioni autonome.
Spesa sanitaria: il nostro Assessore sa che ogni volta che si
incontra con gli altri assessori della sanità delle altre Regioni è
privilegiato in questo senso, perché contro i 1.989 euro, quasi
2.000 euro, pro abitante di spesa sanitaria che abbiamo, le altre
Regioni a statuto ordinario hanno 1.700 euro di spesa sanitaria. La
spesa pubblica per l'istruzione: anche qui l'Assessore sa di
confrontarsi senza confronto rispetto agli altri assessori
all'istruzione, arrivando fino a 1.392 euro per abitante, contro i
934 euro degli altri. Questi sono dati che conosciamo, sappiamo di
avere una maggiore disponibilità di risorse e di spendere di più
per quanto riguarda l'apparato pubblico pro capite per abitante,
per quanto riguarda la spesa sanitaria pro capite per abitante, per
quanto riguarda la spesa scolastica pro capite per abitante,
rispetto a quelle ordinarie, ma certo fra le più alte in
Italia.
La riflessione che ogni anno facciamo è: ma rispetto a questo
ingente investimento che è del 30-40 percento in più rispetto a
tutti gli altri, abbiamo questa eccellenza? Credo che qui il
dibattito sia aperto, con il nuovo Assessore e con l'Assessore alla
istruzione, che è giovane ma già di seconda esperienza, abbiamo
aperto un confronto sulla qualità e sull'eccellenza di questi
sistemi, perché è evidente che se abbiamo delle spese procapite
così alte, quello che vogliamo aspettarci è una eccellenza che sia
diversa rispetto alle altre. Se confrontiamo la nostra sanità
rispetto agli altri modelli di eccellenza, che spendono meno di
noi, certamente abbiamo ampi spazi di miglioramento, così come
abbiamo potuto accertare e condividere anche con l'Assessore alla
cultura che, nonostante il nostro ingente investimento che è anche
giustificato dal nostro sistema di montagna che è più costoso di
altri sistemi di pianura, la qualità dei diplomati e dei laureati
della regione Valle d'Aosta non ci permette di guardare al futuro
con grande serenità, perché non pronunciamo delle eccellenze
qualificate in termini di produzione formativa. Sappiamo quanto la
cultura sia determinante per il futuro, quanto la sanità sia
determinante per la percezione della presenza e del ritorno del
pagamento delle tasse da parte dei cittadini, perché se c'è una
cosa che un cittadino rileva nel confronto fra soldi versati in
tasse e servizi ricevuti dall'ente pubblico, il pronto soccorso è
uno di quei centri sensibili dove il cittadino misura la sua
soddisfazione rispetto alle tante tasse che paga e rispetto al
servizio che gli viene reso.
Tutto questo ragionamento tenendo presente che possiamo far
fronte a questo procapite di spesa molto alto, alla luce di un
bilancio che nella parte entrate si compone... non parlo in termini
di cifre, perché i miei colleghi entreranno nel dettaglio delle
cifre, ma faccio un ragionamento economico finanziario di
comparazione con il resto del mondo. Quando si parla di modello di
società valdostana ogni tanto qualcuno esce sui giornali dicendo:
noi abbiamo un modello di autonomia che potrebbe essere esportato
in tutto il mondo. Io continuo a sostenere che il nostro modello di
autonomia è irreplicabile, perché se replicassimo questo modello di
autonomia per venti regioni, lo stato italiano sarebbe già fallito,
saremmo forse già dipendenti di Gheddafi; se poi volessimo
esternalizzare questo concetto di autonomia in tutte le regioni
d'Europa, saremmo conquistati dalla Cina tempo due ore, il tempo di
controllare i bilanci che sarebbero in rosso!
Perché dico questo? Perché non dobbiamo dimenticare che se oggi
abbiamo un bilancio da 1,6 miliardi di euro, che entrano nelle
casse della Regione - quest'anno aumenta l'incasso delle entrate
del 3 percento: così ci ha detto l'Assessore dandoci i dati di
aumento del bilancio - per effetto del versamento delle tasse che i
cittadini valdostani e le imprese che risiedono in Valle d'Aosta
hanno versato nelle casse dello stato prima stornate per nove
decimi alla Regione, non dobbiamo dimenticare che siamo di fronte a
un'opportunità di tassazione sul territorio che è la sesta
tassazione al mondo. Nell'altro Consiglio discutevamo con il
collega Donzel, che ricordava che siamo... no, io ricordavo che
eravamo il sesto paese su 180 al mondo misurati per livello di
tassazione, perché superiamo abbondantemente il 43 percento di
qualunque tipo di reddito medio, rispetto a un quarantesimo posto
sempre su 180 più misurati del mondo in termini di competitività,
cioè siamo competitivi come l'Uganda, ma spendiamo come le più alte
democrazie del mondo; siamo il sesto paese per tassazione e il
quarantesimo per competitività. È evidente che questo crea al paese
Italia una certa difficoltà, perché se poi con il 43 percento di
tassazione che è sesta tassazione al mondo, non riesce a far fronte
a tutte le spese e non ha le risorse a livello Italia per fare gli
investimenti, significa che Berlusconi ha un grosso problema e
Tremonti ne ha uno ancor più grosso, quello da una parte di non
indebitarsi di più, perché siamo il terzo paese indebitato del
mondo, dall'altra parte necessita di investimenti, ma per gli
investimenti non avanzano soldi, perché la spesa per l'apparato
pubblico, dice Brunetta, è fuori controllo.
Ma veniamo a noi, che invece apparentemente abbiamo una
situazione diversa e addirittura parliamo di avanzi di bilancio.
L'Assessore correttamente - e questa è un'altra innovazione di cui
devo dargli merito - ha messo a bilancio l'avanzo di 160 milioni,
perché non abbiamo speso tutti i soldi che avevamo nel 2008.
Allora, se colleghiamo queste riflessioni, siamo il sesto paese al
mondo per tassazione (ricordo che la tassazione non la decide la
nostra Regione, la decide Roma), quarantesimo posto per
competitività, non ci sono soldi...
(interruzione di un Consigliere, fuori microfono)
...bisogna far pagare le tasse, ma chi ci ha provato sa quanto è
difficile. Adesso Tremonti dice: deleghiamo alle Province, Comuni e
Regioni l'accertamento dell'evasione, perché chi meglio degli enti
sul territorio possono conoscere se Lattanzi gira con l'Audi e se
la può permettere, piuttosto di uno che gira con il Ferrari e
dichiara 7.000 euro di reddito? Voi sapete che in questi giorni si
sta riformando tutto l'apparato dell'Agenzia delle entrate a
livello statale per creare delle agenzie più vicine al territorio e
più efficienti per l'accertamento della evasione, ma sappiamo che
questa è una lotta che nei prossimi 3-5 anni porterà i suoi frutti
in prospettiva. Al momento abbiamo un livello di tassazione che
strangola cittadini e imprese, perché quando si parla di non
arrivare a fine mese è perché si prende la busta paga e si scopre
che la metà va in tasse e con la metà che resta in tasca non si
arriva a fine mese, come dipendente privato e pubblico. Se poi
andiamo ai cittadini che ieri hanno pagato l'F24, cioè tutti i
lavoratori autonomi, le imprese e le aziende che ieri hanno pagato
l'anticipo delle tasse per il 2009, sappiamo che molti sono andati
in banca ieri mattina a chiedere un prestito per far fronte alle
tasse che avevano da pagare, per le quali non avevano i soldi!
Perché l'economia è difficile, i pagamenti arrivano in ritardo,
nonostante Tremonti abbia annunciato di pagare l'IVA solo a fattura
incassata: è una piccola boccata di ossigeno, ma non è risolutiva
di un sistema economico che è schiantato!
La Valle d'Aosta oggi nel suo bilancio, capitolo I entrate, può
beneficiare di una tassazione senza precedenti, che immagino non
possa mantenersi, perché se continuiamo ad essere il sesto paese
per tassazione, credo che l'Italia non esisterà più fra dieci anni,
perché non avrà le risorse per poter investire. Occorre abbassare
le tasse e questo lo si può fare solo diminuendo la spesa pubblica,
e allora tutti i Brunetta e tutte le Gelmini che ristrutturano e
tutti i ministeri che a Roma stanno cercando di ristrutturare,
vanno nella direzione di creare le condizioni perché, appena ci
sarà un minimo di risorse, si possano fare gli investimenti e
facendo gli investimenti si possa aumentare il PIL, aumentando il
PIL far entrare risorse finanziarie aggiuntive che permettano di
abbassare le percentuali di tassazione dal 43 al 42, da 42 a 41, da
41 a 40 per arrivare - come dice Berlusconi - alla fine del
quinquennio al di sotto del 40 percento. Certo, è un
desiderata,
ma perché c'è una situazione straordinaria, una
crisi economica senza precedenti, con uno stato fortemente
indebitato, con una alta tassazione e una scarsa competitività.
Nei prossimi 24 mesi in Italia si darà vita al federalismo
fiscale. In questo bilancio non c'è traccia di questa
consapevolezza, del fatto cioè che il federalismo fiscale - che sia
nei prossimi 24 mesi, che sia nei prossimi 36 mesi, ma certamente
all'interno di questa legislatura - cambierà radicalmente le
condizioni di bilancio della nostra regione. Questa consapevolezza
a noi non pare essere compresa. Non so voi come immaginate il
federalismo fiscale. Abbiamo avuto una serie di incontri nel nostro
partito: quello che ascoltiamo ci dice che il federalismo fiscale è
una compartecipazione di tutte le Regioni a un unico bilancio
statale, una devoluzione dei poteri e delle fiscalità alle Regioni
che però devono tener conto, al di là della solidarietà di cui
tanto si parla, che le Regioni maggiormente ricche dovranno nei
loro avanzi di bilancio aiutare quelle più in difficoltà, perché
c'è una parte del paese che si è mangiata quarant'anni di risorse
senza un minimo di capacità di reagire, per cui adesso abbiamo due
scelte, o mettiamo un muro da Bologna in giù, oppure investiamo
ancora (come dice qualcuno) oppure (come dicono tutti) cerchiamo di
salvare una parte del paese che non è un peso, ma può diventare una
risorsa, perché il sud non ha solo una potenzialità turistica e
commerciale, ma ha anche tante risorse (gas e petrolio) che stanno
diventando importanti anche per il nostro paese. Quindi, se abbiamo
la necessità di costruire quello che la sinistra chiama un
federalismo solidale, dovremmo anche ricordarci quello che dice
anche la destra, cioè che federalismo significa che la famiglia si
riunisce e dice: signori, da oggi ognuno per sé e Dio per tutti,
ognuno vive di quello che produce, tutti però mettiamo a cassa
comune una quota di solidarietà per aiutare i fratelli che fanno
più fatica. Bene, però abbiamo due capitoli di spesa che non è che
possiamo dire che rimangono allo Stato: il debito pubblico e
l'INPS. Non sento parlare di questa cosa e mi preoccupo, perché
sembra che non ci sia consapevolezza che il federalismo significa
dividere gli utili (cioè ognuno lavori con quello che produce,
faccia fronte alle sue esigenze del territorio con la sua capacità
di creare sviluppo), ma anche che il debito pubblico dello Stato
che è di 2,5 milioni di miliardi delle vecchie lire, che produce
interessi pari a due finanziarie ogni anno, quel debito pubblico
quando si dovranno dividere le torte qualcuno se lo dovrà prendere.
O pensate che rimane il cerino in mano a chi rimane a Roma,
chiunque esso sia, Berlusconi oggi e Veltroni domani? Se lo Stato
diventa federale, si dividono le competenze, si vive delle risorse
del territorio, si partecipa ad aiutare le regioni più deboli, ma
si dividono anche i debiti, perché il debito pubblico e l'INPS lo
hanno "puppato" anche i valdostani, o no?
Ho assistito ad un convegno dove Tremonti fece vedere come
nacque il debito pubblico in Italia dal 1973 in avanti:
l'esplosione dopo le rivendicazioni sindacali degli anni
'68-69-70-71, la prevalenza dei diritti, il cedimento della DC, il
patto scellerato del pentapartito, la comunione di intenti fra la
maggioranza DC e l'opposizione comunista che si mettevano d'accordo
per spartirsi qualunque cosa, banche, finanza, regioni, mezzogiorno
e che si sono mangiati tutto. Quel debito è stato in gran parte
costruito attraverso la gente che andava in pensione a 40 anni,
questo era solo sette anni fa, ma c'è ancora qualcuno che va in
pensione con gli stessi anni in qualche settore particolare. Poi
gli interessi sul debito: siccome i soldi lo Stato non li aveva per
far fronte a questi costi esponenziali in queste voragini di
bilancio, dove non c'era l'Europa che controllava, si stampava
carta che i cittadini prendevano, versavano i loro risparmi allo
Stato, con BOT, CCT, BTP, a tassi di 8, 9, 10 percento reali. Mia
mamma, senza essere un consulente finanziario, dava i soldi allo
Stato e si portava il 10 percento netto senza fare nessuna fatica;
dico mia mamma per dire le famiglie italiane. Pertanto i cittadini
italiani hanno incassato centinaia di miliardi di interessi a
sconto del debito pubblico, che è diventato esplosivo!
Oggi quando andiamo a dire federalismo delle Regioni, qualcuno
parla di federalismo del debito? Ho sentito in questi giorni,
quando si parlava lunedì nell'incontro organizzato dalla Presidenza
del Consiglio, dell'Italia federale, qualcuno che ricordava
sommessamente che la Valle d'Aosta versa circa il 70 percento delle
risorse INPS, necessarie al pagamento del 100 percento dei 37.000
pensionati che prendono mediamente 700 euro anche in Valle d'Aosta
e producono un ammontare insufficiente al pagamento delle pensioni
stesse: fra i contributi incassati e le pensioni pagate c'è uno
sbilancio di 160-170 milioni di euro l'anno! Non so se a Roma
diranno con quell'1 percento "facciamo tutto noi": gli esteri, la
difesa, le pensioni, il debito pubblico (chiunque governi). Quando
faremo il federalismo in Italia, lasciamo stare la parola fiscale,
ma federalismo vuol dire condividere un paese con responsabilità
territoriali, un territorio che si governa in termini frazionati,
che per molte competenze si accomuna, ma ha la responsabilità della
gestione del territorio come abbiamo noi come Regione, poi che
siano speciali o ordinarie alla fine è "tu vivi di quello che crei
nel tuo territorio": se ce la fai bene, se fai plusvalenza
partecipi a quelli che non ce la fanno, se non ce la fai lo Stato
ti darà una mano ma sarà un aiuto limitato. Certo il sud si deve
scordare trasferimenti a pioggia senza vincolo, perché le Regioni
più virtuose diranno: ti do i soldi, ma cara Roma dimmi dove vanno
a finire, cosa producono e in quanto tempo. È evidente che
federalismo è uguale a responsabilità e qualche classe politica
dirigente di qualunque longitudine deve affrontare il concetto
della responsabilità, perché non si può sperperare denaro e dire
che poi ci pensa Pantalone.
Sommessamente, guardando il triennale, dico: nel 2009 mettiamo a
bilancio 160 milioni di avanzo; c'è scritto nella relazione che
prudenzialmente non mettiamo i prossimi avanzi; sappiamo che in
queste ore i nostri parlamentari, Nicco e Fosson, sono impegnati a
fare in modo che la nostra Regione non debba lasciare vincolati gli
avanzi di amministrazione, sia per i progetti finanziati con la
Comunità Europea, sia per gli investimenti strutturali che la
Regione potrebbe fare, perché al momento gli avanzi di bilancio li
dobbiamo tenere congelati per compensare i disavanzi di bilancio di
altre Regioni che hanno disavanzi, e questo per rispettare il patto
di Bruxelles. In queste ore la battaglia è importantissima: con il
Presidente della Giunta siamo impegnati, affinché si possa pensare
di portare a casa, dopo l'emendamento Nicco, anche un emendamento
al Senato che modifichi la finanziaria. È una partita
difficilissima: speriamo di riuscire a vincerla, ma qui stiamo
parlando di avanzi di bilancio che per i prossimi anni, in forza
del patto di stabilità, non vengono messi a bilancio.
Ma quello che non vediamo - e qui vengo al dunque di questa
manovra finanziaria - è che noi per 10 anni abbiamo sostenuto che
in questa regione non si investiva abbastanza, o meglio, questa
Regione, quando parla di investimenti, l'investimento più grosso
che fa è nelle opere pubbliche per il riassetto idrogeologico del
nostro territorio. È vero che mettere a posto frane, mettere
paravalanghe, costruire strade, crea nel breve una certa economia;
è una operazione keynesiana: tu fai lavorare le imprese,
cementifichi la regione, giri lavoro. Ricordo quando ci fu
l'alluvione del 2000: per qualche bilancio i soldi hanno dato
impulso all'economia. I PIL di quei due anni erano importanti,
perché arrivando risorse dallo Stato (c'era il governo Berlusconi)
con una serie di finanziamenti straordinari per affrontare
l'alluvione, il denaro circolava, le imprese lavoravano e tirando
su muri, mettendo a posti strade e acquedotti, alla fine i soldi
giravano. Ma se oggi dovessimo chiederci: quelle infrastrutture,
quegli interventi, al di là della economia di breve in prospettiva,
quanto PIL stanno creando oggi? È zero! Anzi, la manutenzione di
quelle opere rappresenta un costo.
Quindi quando si parla di investimenti infrastrutturali, uno
immagina l'aeroporto (e ci siamo), immagina il trenino di Cogne,
poi altre strutture che siano pensate per produrre economia?
(interruzione del Consigliere Agostino, fuori
microfono)
...cosa vuol dire? Agostino, fammi l'elenco delle opere
infrastrutturali che abbiano creato una condizione, oltre alle
rotonde che abbiamo fatto e che faremo con il contributo dell'ANAS.
Ricordo che la settimana scorsa l'ANAS ha stanziato dei 240 milioni
a livello nazionale, 120 milioni solo per la Valle d'Aosta: il
vituperato Stato italiano che non ci guarda mai, ma metà del
bilancio ANAS 2009 è stanziato per la Valle d'Aosta... Dicevo,
quando si parla di investimenti, si parla di opere che hanno la
prospettiva di dare un impulso alla economia di questa regione.
Prendiamo atto che per investimenti in questa regione si parla di
tenere il nostro territorio in sicurezza, certo, ma se tutti gli
investimenti della Regione sono finalizzati solo a quello, noi
solleviamo una perplessità legata al fatto che quelle opere, al di
là di una operazione di economia di breve, non creano impulsi di
medio-lungo termine. Spero che l'Assessore mi contraddica su questo
aspetto, perché avrei riflessioni diverse da quello che ho nel
cervello, alla luce delle analisi che abbiamo fatto in questi
anni.
Gli altri temi come vengono affrontati su questo bilancio?
Adesso non voglio più stancare i colleghi, pertanto chiudo le
riflessioni che erano di premessa su alcuni aspetti. In questo
bilancio si dovrebbe affrontare industria, turismo, commercio,
artigianato e agricoltura in una unica filiera, che permetta di
avere una idea di sistema Valle d'Aosta di tipo economico. Oggi
abbiamo una industria che è sganciata dal resto della situazione,
in grave crisi: possiamo ufficializzare - Presidente - che gli
ultimi venticinque anni di investimenti in bassa valle sono stati
un fallimento? È ufficiale. Qualcuno aveva avuto vent'anni fa
l'intuizione di pensare alla bassa valle come a un polo di sviluppo
tecnologico; io avevo visto con perplessità gli accordi con
Olivetti, perché De Benedetti non mi piaceva, mi dava (e mi dà)
l'impressione di un finanziere più che di un industriale (non gli
ho mai visto fare grandi operazioni economiche, ma grandi
operazioni di finanza), ma quando ci fu l'accordo che la Regione
investiva in una serie di aziende che sviluppavano ricerca e
tecnologia, dissi da cittadino (all'epoca ero fuori dalla
politica): mi pare una bella idea. Oggi credo che siamo l'unica
regione al mondo che, avendo puntato in tempi non sospetti sullo
sviluppo tecnologico, sull'informatica, sul digitale, sia stata
spazzata dal mercato! In bassa valle, l'Aosta Valley (come la
Silicon Valley) non è decollata e qui bisognerebbe fare un dossier
per ricostruire almeno la verità storica e anche politica di chi ha
fatto quelle scelte scegliendo quelle aziende, di chi ha fatto
andare in malora una opportunità che oggi può essere per la bassa
valle l'unica occasione di sviluppo! E infatti è talmente vero, che
oggi stiamo ridiscutendo della opportunità di investire in aziende
che portino ricerca e tecnologia in bassa valle. Si è persa in
vent'anni una occasione pazzesca, ma prima o poi ci ricorderemo
anche i soldi che abbiamo messo lì? Si parla di 2-300 milioni di
euro solo per far partire le
start up
, che la Regione ha
dilapidato!
Chi ha sbagliato? Finaosta che faceva le valutazioni o i
dirigenti della Regione che dicevano che i progetti erano buoni,
gli imprenditori che erano dei delinquenti che venivano qui con
buchi a casa, si facevano finanziare e con quei soldi coprivano i
buchi che avevano altrove e non sviluppavano, che promettevano di
mantenere l'occupazione, la ricerca e lo sviluppo ma poi
licenziavano, e i sindacati che per garantire l'occupazione
costringevano la Regione a continuare a versare... Qui ci sono una
serie di responsabilità condivise che prima o poi sarà opportuno
analizzare, ma sulla'industria oggi guardo il bilancio: abbiamo
delle briciole a detta anche di Confindustria, abbiamo dei capitoli
di spesa per investimenti nella ricerca, ma che sono marginali se
pensiamo che possano creare le condizioni per attrarre aziende per
mettere in valle la loro attività, la loro sede fiscale e avere dei
benefici da parte di Finaosta.
Sul turismo è stata annunciata una mezza rivoluzione: al momento
siamo a uno studio da 150.000 euro, l'ennesimo studio che ci dirà
esattamente... Assessore Marguerettaz, se dava a me 1.500 euro
andavamo una sera a mangiare a Chamonix io e lei, e io assieme a
Cleto Benin le raccontavamo tutto quello che sta per arrivare nello
studio che lei sta pagando 156.000 euro, perché tanto saranno le
stesse identiche criticità e difficoltà che il turismo ha in valle
da vent'anni! Niente di nuovo sotto il sole, non si faccia
illusioni, avrà uno studio in più e potrà dire: ho fatto uno studio
in più proprio del 2008, ma che sarà uguale a quello del 2007, del
2005, quello del 2003 che l'amico Tibaldi ha ricordato l'altro
Consiglio, cioè sempre le stesse cose! C'è una bellissima
rappresentazione che gira nella Regione, perché bene la
rappresenta: quando c'è un problema in questa regione, si fa un
tavolo di studio.
Sul commercio abbiamo incontrati i rappresentanti del commercio:
ho visto una rappresentanza stanca, il commercio in Valle d'Aosta è
schiantato, oppresso dalla competizione, ma soprattutto dai grandi
magazzini e da una incapacità a rigenerarsi. Certamente il Comune
di Aosta non ha aiutato e su questo fra un anno e mezzo ci saranno
le elezioni, vi giudicheranno gli elettori.
Sull'artigianato hanno preso atto che gli stanziamenti dei
bilanci precedenti sono stati riconfermati; anche lì ho visto poche
idee ben confuse e credo sia dovere dell'amministrazione dare degli
input molto importanti. Dobbiamo anche risvegliare una classe
imprenditoriale, industriale, artigianale e commerciale che è
schiantata da quindici anni di assistenzialismo: su questo ce lo
vogliamo dire.
Mi terrò altre considerazioni che aggiungerò nel corso del
dibattito. Ringrazio i colleghi per avermi ascoltato, so anche di
averli tediati ma sono convinto che queste riflessioni possano
essere utili non tanto per questo bilancio, sul quale annuncio non
andremo a presentare duecento emendamenti, perché siamo consapevoli
che come Tremonti tiene il bilancio blindato, anche questo bilancio
è blindato, non faremo ostruzionismo quindi in emendamenti, ma
faremo delle proposte che speriamo possano essere accettate.
Président
- La parole à la Conseillère Carmela
Fontana.
Fontana (PD)
- Visto che ci va un po' di coraggio, mi
faccio coraggio!
Signor Presidente, care colleghe e cari colleghi, questo primo
bilancio della legislatura è particolarmente importante, perché
dovrebbe realizzare i punti più rilevanti del programma del governo
regionale costituitosi dopo le elezioni. Ci si aspetta in questi
casi un bilancio coraggioso, che affronta i problemi più importanti
ed avvia le riforme più difficili e le infrastrutture più
complesse. È evidente invece che il bilancio presentato da questa
maggioranza è una sbiadita fotocopia dei bilanci precedenti delle
giunte Caveri e Perrin. Nulla di nuovo, nulla di rilevante, nulla
di utile per aiutare la Valle d'Aosta a riprendere il cammino dello
sviluppo e per aiutare le famiglie valdostane in difficoltà a causa
della recessione, parola nemmeno citata dalla relazione
dell'Assessore alle finanze. Eppure la recessione c'è in Valle
d'Aosta come nel resto d'Italia. Ci sono le industrie che chiudono
e che utilizzano la cassa integrazione, come l'Olivetti, c'è la
difficoltà quotidiana dei pensionati, degli invalidi, delle
famiglie a basso reddito, la povertà avanza anche in Valle d'Aosta
come nel resto d'Italia. Le preoccupazioni maggiori, dice
l'Assessore, sono la crisi finanziaria e il tipo di federalismo
fiscale che la forte maggioranza di centro destra nazionale
potrebbe partorire nei prossimi mesi.
Del primo punto ho già detto: la Giunta regionale farebbe bene a
tenere in conto che non siamo in presenza solo di una crisi
finanziaria, ma di una grave recessione economica dalle conseguenze
non facilmente prevedibili, ma certamente pesanti. Sappiamo bene
cosa significa che le vendite di auto in Italia siano calate del
29,5 percento, uno dei dati peggiori degli ultimi venticinque
anni.
Del secondo punto, il federalismo fiscale evidenzia come questa
maggioranza e la squadra che governa pensi sempre e soltanto in
modo assistenzialistico, alla vecchia maniera. Ci toglieranno delle
entrate e ci obbligheranno a rinunciare ai fondi dell'IVA di
importazione per solidarietà con le regioni del sud: queste sono le
vostre preoccupazioni. Dovreste invece preoccuparvi di fare
investimenti, di potenziare le nostre infrastrutture, di finanziare
la scuola e la ricerca, di sostenere i nostri imprenditori, perché
lo sviluppo della regione riparta su basi solide, legate dalla
economia reale, e non su incerti finanziamenti di uno Stato
gravemente indebitato e con una credibilità finanziaria in rapido
declino. Questo si dovrebbe fare e invece, con la faccia più
ingenua del mondo, ci presentate un bilancio con un avanzo di
amministrazione di 160 milioni di euro, cioè voi dite senza
vergogna che ci sono in bilancio 160 milioni di euro e non sapete
cosa farne.
Vi do qualche idea. Con 160 milioni di euro si raddoppia e si
elettrifica la ferrovia fino a Ivrea e così molti più turisti
potranno venire ad Aosta in tempi ragionevoli, molti più studenti
potranno frequentare la nostra università, molte più materie prime
potranno arrivare ai nostri industriali con costi minori,
rendendoli più competitivi. E a tutti i valdostani permetterebbe di
risparmiare quando devono andare a Torino o a Milano, perché
potranno usare il treno e non l'auto, che è anche più ecologico.
Con 160 milioni di euro si può fare un bell'ospedale nuovo,
un'urgenza sanitaria, perché non è accettabile la vostra scelta di
continuare un pezzo qui un altro là, o modificare, ampliare e
complicare l'ospedale di viale Ginevra che ormai ha dato quello che
doveva dare, dopo 66 anni di onorato servizio. Pazienti e operatori
vivono da quindici anni in un cantiere, di cui nemmeno voi siete in
grado di capirne l'evoluzione. Con 160 milioni di euro si può
diventare proprietari delle autostrade valdostane e del traforo del
Monte Bianco, non con quote di minoranza come adesso, ma con quote
di maggioranza, che ci permettono di abbattere i costi per i
residenti, di aprire il tratto Aosta est - Aosta ovest come
tangenziale gratuita del capoluogo regionale, di prevedere tariffe
agevolate transfrontaliere per sviluppare commerci e scambi
economici con le comunità francesi e svizzere confinanti.
Quante cose si potrebbero fare con 160 milioni di euro! Ci
potrebbero essere anche di più, se si chiudesse definitivamente
quel buco nero che è il trenino di Pila, per cui prevedete di
buttare via nei prossimi anni altri 11 milioni di euro, pur sapendo
dalla dettagliata indagine conoscitiva da voi stessi richiesta, che
il trenino di Pila non ha alcun futuro, perché era un progetto già
debole venticinque anni fa, perché è stato realizzato malissimo,
perché non ci sono i margini di sicurezza richiesti attualmente,
perché non ci sono margini economici che consentono di prevedere
anche solo perdite contenute nella sua gestione.
I soldi del trenino di Pila potrebbero essere spesi molto
meglio. Abbiamo una emergenza povertà, soprattutto gli anziani e
gli invalidi. Abbiamo chiesto già nella scorsa legislatura un
aumento di 700 euro mensili di contributo per il minimo vitale: ci
sembra un livello appena accettabile per la dignità dei nostri
concittadini. Ribadiamo oggi questa richiesta: trovate le risorse
per assicurare a tutti i valdostani che non raggiungono questo
reddito mensile l'integrazione fino a 700 euro, o almeno
garantitela a persone con più di sessant'anni, che difficilmente
possono migliorare con un lavoro la propria posizione, e agli
invalidi per cui è prevista l'assunzione obbligatoria, visto che
malgrado le leggi in oltre 400 non trovano un lavoro.
I soldi del trenino di Cogne basterebbero e ne avanzerebbero
ancora. Utilizzando meglio i soldi del bilancio regionale si
potrebbe migliorare le condizioni di concessione dei mutui per la
prima casa; oggi con 70.000 euro del mutuo Finaosta una famiglia
non arriva neanche a metà del costo di un alloggio medio e così è
costretta ad aggiungere un mutuo bancario ordinario con tutti i
costi e i problemi che ben si conoscono. Dovete trovare le risorse
per portare a 120.000 euro il finanziamento regionale per la prima
casa e non solo per i mutui futuri, ma anche per tutti quelli in
essere, in modo da alleggerire le famiglie di buona parte dei mutui
ordinari che hanno dovuto accendere. A questo proposito segnalo che
il regolamento regionale deve essere totalmente rivisto, perché la
situazione è profondamente cambiata e una serie di regole vigenti
non corrispondono più alla realtà delle famiglie e della società e
sono troppo burocratiche, allungando i tempi dell'erogazione del
finanziamento, specie nel caso di costruzione.
Investiamo nelle scuole e negli edifici: se prendiamo le scuole
medie superiori vediamo carenze quantitative (mancano aule,
palestre e laboratori), sia qualitative (ci sono edifici vecchi e
non sempre a norma, e soprattutto dispersi nella città di Aosta).
Sarebbe importante trovare il modo di realizzare due o tre edifici
nuovi dedicati alle scuole superiori, dotati degli spazi necessari
alle lezioni, ma anche a tutta l'attività complementare
dall'informatica alla musica, dalle attività sportive alle attività
creative.
Investiamo nell'università, che è una bella realtà della nostra
regione: anno dopo anno gli iscritti aumentano, aumenta l'attività
di ricerca e cominciano ad uscire i primi laureati. Questa è una
grande ricchezza per la nostra comunità. Qualcuno si è chiesto
ultimamente quale sbocco lavorativo ci può essere per gli studenti
valdostani che frequentano la nostra università. È una domanda
senza senso. Innanzitutto l'università valdostana è frequentata da
molte persone che già lavorano e che attraverso una laurea
triennale vogliono migliorare la propria formazione e la propria
posizione all'interno della situazione lavorativa in cui operano.
Grazie.
Président
- La parole au Conseiller Caveri.
Caveri (UV)
- Le débat sur le budget régional est le
débat politique le plus important de l'année, parce que c'est un
peu l'ensemble des activités et de l'action: d'un côté l'action
administrative, de l'autre l'action politique.
J'étais toujours curieux dans le passé quand je n'avais pas la
possibilité d'être dans le Conseil de la Vallée et que j'avais
d'autres responsabilités, du fait que les hommes politiques
valdôtains étaient très attachés au fait d'être des
administrateurs; parfois je trouvais que cette affirmation était un
peu secondaire, dans le sens que premièrement il faudrait être des
hommes politiques. Avec l'expérience que j'ai fait en Région, je
dois dire que c'est une couple qui est importante parce que d'un
côté l'administration nous permet chaque jour d'avoir une action
directe, une connaissance des évènements et des faits, de l'autre
côté la politique nous permet d'alimenter l'administration de façon
positive, en évitant d'être des froids exécuteurs, des espèces de
dirigeants de la Région, car parfois il y a ce danger, que les
hommes politiques puissent se transformer dans des super dirigeants
qui s'occupent de l'ensemble de la politique et de
l'administration.
Nous nous trouvons face à un budget qui doit tenir compte d'une
crise économique importante, qui intervient sur le monde et sur la
Vallée d'Aoste aussi. On avait déjà vu dans les mois passés qu'il y
avait quelque chose qui était en train de se passer, une crise
annoncée par une série de spéculations dans des différents
secteurs. Les denrées alimentaires, par exemple: on a beaucoup
discuté en Italie sur le prix de la pâte, en France sur le prix de
la baguette, justement on avait eu qu'autour du blé il y avait une
spéculation des banques d'affaires qui aujourd'hui sont en crise.
On en a discuté en tenant compte des difficultés des pays du tiers
monde, de la croissance du prix du riz, avec une polémique
parallèle avec les biocarburants. On a vérifié, la Cogne d'Aoste
aussi, une augmentation du prix des métaux, de la ferraille, et
bien sûr hauts et bas du prix du pétrole, le baril, qui démontre le
paradoxe d'une situation internationale, là où on a décidé de
baisser le prix car il y avait eu un commencement de baisse de la
consommation du carburant, donc ceux qui avaient spéculé sur
l'augmentation, ils ont dû réduire le prix du baril.
La même logique spéculative, dans le passé avait touché dans les
années 2000 le secteur d'Internet, la soi-disant nouvelle économie;
s'il y a eu un changement dans la crise des années 2000 jusqu'à la
crise actuelle, c'est que de plus en plus l'économie mondiale s'est
bancarisée, un rôle capital des banques. Le secteur bancaire, en
partant des Etats Unis à travers le Royaume Uni et puis partout
dans le monde, a été touché par la crise des
subprime
,
l'immobilier américain et son financement ont amorcé une chute des
valeurs boursières avec le danger de faillite, il y a eu des
faillites et nous avons vu que même une certaine capacité de
retrouver dans les bourses mondiales un équilibre, ceci a été nié à
aujourd'hui avec l'énième contrecoup d'une crise importante.
Voilà que tout le monde et nous aussi à travers l'action qui a
été faite de concertation de la part du gouvernement régional, nous
nous trouvons face à une crise économique avec un danger de
chômage. La situation de la basse vallée a été évoquée: nous savons
qu'il y a des secteurs qui seront lourdement touchés par la crise
de l'automobile, il y a aussi un recours en Italie à la
cassa
integrazione
, il y a un danger de tension sociale, de perte de
pouvoir d'achat et là tout le monde est en train de regarder s'il y
aura ou non une réduction de la consommation en général à la veille
des fêtes de Noël.
On parle d'un côté de forme légère de récession, de l'autre (les
plus pessimistes) d'une véritable dépression. Il n'y a pas de doute
que tout démontre que pour le moment ce ralentissement existe, il y
a une diminution de la croissance du PIB dans le monde entier, avec
les retombées que tout le monde connaît. Ce n'est pas seulement une
crise économique, la campagne électorale américaine a démontré que
c'est une crise politique, parce que si d'un côté il y a encore des
économistes marxistes qui pensent de se trouver devant à la fin
irréversible du capitalisme, il faut dire que, de l'autre côté de
l'échiquier, les ultralibéraux, doivent reconnaître que transformer
le marché dans une espèce d'idole n'a pas fonctionné. Donc il y a
un juste milieu qui passe à travers le fait que le public doit
exercer les contrôles nécessaires sur le marché et s'il y a quelque
chose qui n'a pas fonctionné dans l'ensemble de cette crise, c'est
que l'Etat et les grandes institutions internationales ont cédé
facilement au pouvoir des lobby qui parfois ont spéculé, profité de
l'ensemble. Et ce n'est pas seulement une question bancaire ou des
grandes sociétés, car aujourd'hui on voit qu'est-ce que ça signifie
sur les retraites privés, sur le système des assurances: c'est un
drame et il faudra de plus en plus réagir.
Ce qui n'a pas fonctionné c'est que dans le système actuel en
général les contrôleurs sont salariés par le contrôlés et c'est
exactement le mécanisme qu'il faudra revoir autour de Basilé II,
c'est-à-dire cet ensemble de règles européennes qui gère les
emprunts pour les petites et moyennes entreprises, qui se trouvent
dans la nécessité d'avoir un
rating
, et ça est désormais
ridicule puisqu'on a vu que les grandes sociétés qui contrôlent le
rating
étaient étroitement liées aux sociétés elles-mêmes
qui aujourd'hui sont dans la crise.
J'ai vu avec beaucoup d'attention une intervention sur l'avenir
de l'Union Européenne du ministre belge Guy Verhofstadt, qui dit
justement: la crise financière sera immanquablement liée à une
crise économique générale, les économies occidentales devront
nécessairement apporter des modifications drastiques sur le plan
économique, assez paradoxalement une augmentation de la régulation
au niveau financier devra s'accompagner d'une plus grande
libéralisation dans le domaine de la politique économique générale.
Ce n'est pas un paradoxe: d'un côté le marché doit faire le marché,
de l'autre le public doit exercer les contrôles et de ce point de
vue je pense que le groupe de l'Union Valdôtaine, la majorité qui
dit d'être fédéraliste, peut être tranquille car quand nous
regardons l'ensemble de la pensée fédéraliste, nous retrouvons
exactement les raisons d'une attitude politico-financière d'une
certaine attention vis-à-vis du danger de l'idole marché, dont je
parlais auparavant.
Qualcuno ha citato in quest'aula in discussioni passate il
pensiero politico di Proudhon, personaggio bizzarro, misogino,
razzista, ma anche attentissimo alla nascente economia, il quale
indicava già allora quei rischi che oggi vediamo con maggior
chiarezza. E un altro dei pensatori federalisti, Alexandre Marc,
proponeva un sistema economico federale, la matrice di unità
autonome dei gruppi di lavoro alle intere industrie che realizzino
liberi ed equi scambi nel mercato e che siano parte di un grande
sistema sociale organizzato per ottenere libertà e giustizia.
Sembra di leggere in queste parole di chi è stato, come i
federalisti personalisti, equidistanti nella critica delle grandi
dittature del Novecento (che fosse l'illusione comunista o il
dramma delle dittature fascista e nazista), una visione non
ideologica, che ritiene fra l'altro, in un principio di
sussidiarietà, che di fronte a fenomeni economici non ci deve
essere esclusivamente lo Stato nazione a dirimere le grandi
questioni e non ci devono essere solo le grandi istituzioni
internazionali, ma ci deve essere anche il governo locale, in una
logica di principi di sussidiarietà. L'intervento al Comitato delle
regioni della settimana scorsa del Presidente della Commissione
Barroso ha per la prima volta dimostrato un interesse del governo
europeo, che è sintetizzato dalla Commissione assieme al Consiglio,
rispetto a un ruolo capitale in questa crisi del sistema locale di
democrazia, perché sappiamo che là dove avremo delle difficoltà per
il credito, per le industrie, per una riduzione dei consumi, per
qualunque cosa si verifichi in un territorio regionale come potrà
essere la Valle d'Aosta, opportunamente i cittadini - e questa è
una delle chiavi di lettura dell'autonomia speciale - si rivolgono
alla Regione, ritenendola protagonista principale di quello
sviluppo economico che deve essere garantito anche in caso di grave
difficoltà. E purtroppo non siamo qui a dipingere degli scenari
pessimistici: bisogna avere un crudo realismo e non farsi delle
grandi illusioni, perché non è che siamo di fronte a scenari che
vengono dipinti per giungere a degli elementi di drammatizzazione,
ma la situazione è grave, tant'è che tutti i colleghi credo abbiano
avuto la stessa sensazione che ha avuto il sottoscritto nelle
settimane scorse, che la verità non sia ancora stata detta e che
nei prossimi mesi avremo una piena contezza.
Da questo punto di vista credo che il bilancio che è stato
presentato - credo di poter dire, in un segno di continuità
rispetto alle azioni amministrative precedenti; poi è chiaro che
ogni governo può, rispetto a singoli punti, assumere delle
decisioni differenti, anche alternative o diverse - fa sì che ci
troviamo di fronte a una situazione attuale di evidente solidità
del sistema regionale. È una solidità che ci deve da un lato
rassicurare e dall'altra rendere vigili, perché oggi come oggi il
livello di benessere e di servizi a cui i valdostani sono stati
abituati è un livello molto elevato e sappiamo perfettamente di
come un livello elevato prefiguri nell'opinione pubblica una sorta
di attesa che tutto ciò non possa diminuire o cambiare di
contenuti.
Credo che sia stato molto interessante da parte del governo
regionale fornirci già per una chiave di lettura più semplice come
il bilancio pluriennale 2009-2011 potrà essere maggiormente
leggibile in una logica di riforma del bilancio: funzione
obiettivo, aree omogenee, unità previsionali di base. Abbiamo già
qui l'insieme delle spese più evidenti ed è chiaro che in futuro
dovremo sempre più vigilare sull'insieme dei grandi centri di
spesa, alcuni dei quali sono anche frutto dell'assunzione di
responsabilità attraverso l'autonomia speciale. Qualcuno avrà
sentito giorni fa l'intervento del prof. Piero Giarda sul
federalismo fiscale, quando ha ricordato una grande astuzia da
parte del Tirolo del Sud, quando sono riusciti ad assumere la
scuola come competenza propria, facendosi anche trasferire i fondi,
ed è una situazione diversa dalla norma di attuazione del 1975, che
fa sì che il nostro settore scolastico sia sì autonomo ma
interamente finanziato dalla Regione. Lo stesso vale per settori
cardine come quello degli enti locali o come quello della sanità,
che sono oggi, guardando il bilancio regionale, dei capitoli di
spesa molto onerosi, i quali, senza privare i cittadini dei servizi
alla persona e senza pensare a qualunque cosa, nei prossimi anni
dovranno essere oggetto di particolare attenzione.
Particolare attenzione per capire quale sarà la Valle d'Aosta
che verrà e da questo punto di vista la crisi attuale pone dei
problemi molto seri, problemi che verranno affrontati dal
Presidente della Regione nelle repliche e che ineriscono a una
serie di questioni cardine che, affrontate in un modo o in un altro
su spinta del governo nazionale e delle istanze comunitarie,
consentiranno di uscire più in fretta o più lentamente dalla crisi.
Mi riferisco alla questione capitale del patto di stabilità. Che il
patto di stabilità nella sua visione di inizio anni 2000 fosse un
vestito troppo stretto per l'economia europea, è un fatto che si
discute da tempo, tant'è che le persone più attente potranno
ritrovare una determinazione assunta dalla Commissione europea
all'epoca della presidenza Prodi nel 2005, che rendeva più
flessibile il patto di stabilità. Un patto sacrosanto, nel senso
che quel patto aveva deciso di mettere le mutande di ferro alla
spesa pubblica, per evitare che in tutti i paesi europei ci fosse
un aumento della spesa pubblica che ridondasse su un indebitamento
terrificante dei paesi europei, che si trasformava in una autentica
zavorra per l'Uunione Europea. Oggi finalmente si torna sulla
decisione Prodi con una visione più moderna, ma non ancora
soddisfacente. Proprio oggi a Bruxelles i ministri dell'Ecofin da
un lato danno il via a un piano di rilancio della economia europea,
che passa attraverso una serie di infrastrutture importanti, ma
dall'altra le dichiarazioni del Commissario europeo Almunia - che
si occupa della finanza pubblica europea - preoccupano, perché si
parla di un temporale e limitatissimo allentamento del patto di
stabilità. Ora, la grande novità sul patto di stabilità è stata la
decisione del governo tedesco di accedere a una revisione del
patto, quando sembrava che questo fosse impossibile, e credo che
per noi questa questione sia capitale, perché abbiamo questi
accantonamenti di cifre: il Presidente ci dirà che abbiamo dei
crediti da vantare nei confronti dello Stato, che oggi andrebbero a
finire in una specie di stanza vuota...
(interruzione del Presidente della Regione, fuori
microfono)
...sì, fondi vincolati che sono vincolati, perché il paradosso
attuale del patto di stabilità per noi e per le altre province
autonome sta nel fatto che noi introitiamo del denaro che non
possiamo spendere, perché quel patto ci pone delle limitazioni che
per la Ragioneria dello Stato e il Ministero della economia
nell'accedere a quell'accordo che deve essere stipulato ogni anno
fra il Ministro della economia e il Presidente della Regione, hanno
una tendenza sempre più stringente. È chiaro che questi soldi vanno
spesi, devono poter essere spesi. Ieri il Consigliere Donzel
parlava della politica keynesiana, questa idea delle opere
pubbliche come elemento per contrastare la disoccupazione; credo
che questa sarà la partita da giocare con lo Stato nei prossimi
anni, cioè per poter garantire un livello di spesa pubblica il
patto di stabilità va allentato sulle grandi infrastrutture.
Non è un tema nuovo: quante volte il governo italiano ha
spiegato all'Unione Europea che la realizzazione del traforo
ferroviario Torino-Lione avrebbe pesato sui bilanci di entrambi gli
Stati, che avrebbero così sforato il patto di stabilità? Quindi è
chiaro che il governo dovrà proporre al Consiglio un insieme di
opere pubbliche che siano immediatamente cantierabili, perché anche
questo è un altro presupposto sul quale si sta discutendo. Se sono
opere pubbliche molto spostate eccessivamente nel tempo, potrebbero
non avere quell'impatto, allora bisogna capire quali infrastrutture
e io mi permetto di indicare nelle nuove tecnologie - ADSL, tivù
digitale, l'insieme delle nuove tecnologie che sono ormai una
strutturazione del territorio simile agli acquedotti - uno dei temi
sui quali si potrebbe fissare un obiettivo immediato.
Ma questo non basta. C'è nel dibattito europeo una grande
assenza, che sarà una assenza particolare quando il governo
regionale, come annunciato dal Presidente, passerà da una fase di
approfondimento, molto importante perché non si può agire senza
conoscere le ricadute della crisi, ad elementi concreti, perché
allora ci troveremo in una difficoltà data dall'applicazione delle
norme di concorrenza e di limiti agli aiuti di Stato. È ovvio che
la politica degli aiuti di Stato è un fatto fondamentale, che dovrà
essere elemento di riflessione per il governo Berlusconi, avendo
deciso una serie di agevolazioni per famiglie e imprese, perché
questa è una politica ancora più rigida della politica del patto di
stabilità. Di fronte alla crisi bisogna fare in modo che i soldi
pubblici possano essere stanziati a sostegno delle imprese e delle
famiglie e molto spesso quando si aiutano le famiglie, si passa
attraverso le famiglie per dare un sostegno alle imprese. Questo è
un tema capitale, poi nel medio termine ci sono altre questioni che
ci interessano non sapendo quale sarà la durata della crisi.
La prima questione è il federalismo fiscale: è un tema
importante che avrà una ripercussione al di là del triennio attuale
di bilancio - sarà il 2012 o il 2013 - ed è un tema sul quale non
spreco minuti, ma la cui portata è evidentissima. Così come ritengo
che sia capitale capire in questa fase quale sarà la logica dei
fondi strutturali dopo il 2013 e quale sarà la ricaduta della nuova
politica agricola comunitaria a partire dal 2013.
Il federalismo fiscale se male interpretato nelle norme di
attuazione che dovranno arrivare, rischia di essere il cavallo di
Troia all'interno della cittadella dell'autonomia, perché potremmo
avere l'autonomia più bella del mondo, ma se non si hanno le
risorse finanziarie, si fanno le nozze con i fichi secchi, come
sanno bene i Consigli Valle dal 1945 fino alla stabilizzazione del
riparto fiscale, perché in quegli anni grandi discussioni sui
bilanci regionali non si facevano, perché le risorse erano
striminzite e con la decade del casinò si realizzavano quelle due o
tre scuole l'anno, che servivano per dare delle strutture ai
valdostani.
Ci sono altri due temi con i quali concludo. Il primo è la
questione dell'uso dei fondi comunitari. Questo è un argomento
importante, presente nella finanziaria con dovizia di particolari.
Abbiamo già discusso alcune questioni importanti come i progetti
FAS e altre come i progetti cardine; sapendo che i fondi comunitari
sono sottoposti a una ghigliottina che si chiama enne più due, cioè
il fatto che questi fondi devono essere spesi obbligatoriamente
entro due anni dall'inizio dei lavori, altrimenti si perdono i
soldi che vanno a chi in maniera più virtuosa li spende. Il
Presidente ha illustrato, parlando del mercato del lavoro, come noi
si abbia nel periodo di programmazione un ammontare cospicuo del
fondo sociale europeo: a questo proposito un tema che abbiamo
condiviso nella Giunta precedente, anche con il collega
Marguerettaz, era la questione del computer in famiglia, cioè usare
il fondo sociale europeo a beneficio delle famiglie è in questo
momento di crisi una delle chiavi di lettura. Sarebbe
incomprensibile se negli anni a venire, come è capitato in passato,
usassimo a pioggia i finanziamenti dell'FSE per la realizzazione di
centinaia di corsi di formazione: oggi questi fondi vanno usati
come un cannone puntando a beneficio delle famiglie, per sparare
80-90 milioni di euro a beneficio delle famiglie valdostane.
Poi nel lungo periodo - e con questo concludo - abbiamo dei temi
cruciali che impegneranno questo Consiglio da qui alla fine della
legislatura, ma sono questioni che travalicano questi anni e si
spingono in maggior profondità. La prima è il federalismo nella sua
accezione più forte, che dovrà essere sempre più una chiave di
lettura. Se nel settore del commercio valdostano fossimo stati più
federalisti in passato e avessimo ricopiato alcune modellistiche
della Provincia di Trento in materia di cooperazione, forse non
avremmo la desertificazione del piccolo commercio che si è creata
nei comuni valdostani. Il tema delle cooperative legato al
federalismo è molto ampio, il tema della partecipazione dei
lavoratori all'azionariato delle imprese, insomma ci sono una serie
di argomenti - lo dico al collega La Torre che sta studiando in
particolare il federalismo - molto importanti, così come è molto
importante ragionare su un tema, che è una delle poche chiavi di
lettura che avremo nel prossimo periodo di programmazione, cioè la
coesione territoriale, la particolarità dei territori di montagna,
perché questa è in prospettiva una delle poche interazioni che
potremmo avere per avere delle eccezioni su quelle politiche che
dicevo prima, come la politica di concorrenza.
Je termine avec une phrase écrite par un des pères du
fédéralisme, Denis de Rougemont, un homme extraordinaire: je
conseille ces lectures à M. La Torre, c'était un homme un peu
bizarre, mais qui avait compris avant les autres l'importance
d'envisager une Europe des régions contrecarrée à une vision
étatique de l'Union Européenne. Denis de Rougemont disait: "La
décadence d'une société commence quand un homme se demande: que
va-t-il arriver? Au lieu de se demander: que puis-je faire?" Je
pense que là c'est une clé de lecture de la crise économique.
Aujourd'hui il n'y aurait rien de pire d'imaginer une société
valdôtaine (je pense aux entrepreneurs comme aux travailleurs), qui
soit en attente exclusivement des décisions
politico-administratives de la Région, pour la gestion de la crise.
Donc cette question "que puis-je faire?" c'est un peu la clé de
lecture d'une société valdôtaine que de plus en plus doit marquer
son existence, celle que dans le XIX siècle l'on appelait l'opinion
publique avec la naissance de la société moderne. Aujourd'hui nous
sommes là donc pour donner des réponses, pour soutenir l'action du
gouvernement, mais aussi pour demander à la société valdôtaine
qu'il y ait face à cette crise une réaction forte qui ne soit pas
seulement assumée par le Conseil régional.
Président
- La parole au Conseiller Louvin.
Louvin (VdAV-R)
- Signori Presidenti, Assessore,
Colleghi, speriamo che le poche considerazioni che anche il nostro
gruppo porta in questo inizio di discussione del bilancio, non
facciano scendere il livello molto alto della qualità del dibattito
che i colleghi che sono intervenuti finora hanno voluto impostare.
Siamo convinti quanto loro della difficoltà di coniugare serietà
amministrativa e grande visione, soprattutto in un momento come
questo. Come ricordava molti anni fa Renato Chabod "gouvernar non
es asfaltar": bisogna cercare di asfaltare quando è necessario, ma
anche avere visione di governo, tanto più necessaria quanto i tempi
che stiamo vivendo impongono uno sguardo che possa andare oltre le
nebbie del momento, le difficoltà che risentono singoli, famiglie,
comunità, intere parti della nostra regione e crescendo fino a
orizzonti molto larghi che i colleghi hanno già abbracciato con
analisi economiche e politiche molto pertinenti. È un peccato che
di questo dibattito, che vola in alto mi pare, non ci sia stata
traccia nella discussione che c'è stata in questi giorni in
commissione, incatenata intorno a un documento dai prevalenti
aspetti contabili e di continuità con il recente passato.
Pensiamo che la crisi sia dolorosa, sofferta in questo momento,
ma anche portatrice di alcune grandi opportunità (o forse
addirittura necessità) di ripensamento, che dobbiamo affrontare
insieme in questo momento e per questo ci auguriamo che le nostre
riflessioni non siano considerate come uno sterile esercizio, ma
possano influenzare, se non nel breve almeno nel medio-lungo
periodo le decisioni che verranno, perché viviamo insieme la fine
di un ciclo finanziario, gli ultimi bagliori di un ciclo
finanziario crescente, partito agli inizi degli anni '80, con una
ricchezza crescente che ha diffuso benessere nella nostra regione,
che abbiamo come valdostani cercato di consolidare e di trasformare
in sistema economico sano, e siamo oggi a dover fare i conti con
quanto è rimasto di questi investimenti, con quanto è stato
utilmente speso e con quanto invece non sia stato piuttosto
consacrato a un uso a breve periodo, a un consumo rapido e senza
futuro.
Intanto non possiamo nasconderci che siamo in presenza di un
paradosso, quello di essere una delle poche e forse l'unica fra le
regioni in Europa, che può permettersi di guardare con convinzione
all'uso di risorse pari a un terzo del prodotto interno del proprio
territorio. Credo che in nessun altra regione l'incidenza, il peso
della scelta pubblica sia in questo momento pari alla
responsabilità che esercitiamo distribuendo queste risorse, che
sono un terzo della ricchezza generale che viene prodotta nella
nostra valle. E lo facciamo purtroppo su un terreno che constatiamo
essere arido in questo momento, arido per abbandono scolastico
ancora elevato, scarso rendimento degli studi, forte invecchiamento
della popolazione e saldo pesantemente negativo della bilancia
migratoria. Iniettiamo risorse in quantità rilevantissime su un
terreno che, come a volte succede nei vasi di fiori, ha difficoltà
a riceverne oltre una certa quantità. Se questo assorbimento è già
difficile di per sé, le cose si complicano con la spirale complessa
che sta avvolgendo tutta la nostra economia, la spirale dei prezzi,
delle tariffe, della tassazione, dei mutui che sempre più opprimono
le condizioni di gestione individuale e familiare nella nostra
valle. Una valle nella quale è stato giustamente ricordato
l'ampliarsi del fenomeno della povertà. Ci aggiungerei anche un
dato inquietante che è di questi ultimissimi tempi ed è la grande
sofferenza della classe media valdostana, non solo di chi era già
nella condizione di povertà o in sua prossimità, ma la condizione
media del valdostano abituato a fare conto sulle risorse
derivategli dal proprio lavoro e dal proprio stipendio,
dall'utilizzo del proprio fondo rurale, dall'allevamento, dalla
piccola attività commerciale o turistica: tutta questa fascia si
sta drammaticamente impoverendo e ne sta facendo i conti ogni sera.
Con un'inquietudine poi ulteriore - preferisco metterle in avanti
subito, perché siano chiare - e che mi pare non essere ancora
sufficientemente presente, ed è l'inquietudine per i giovani.
Qualche settimana fa era presente a Courmayeur, purtroppo
inascoltato per l'assenza di molti di noi, un ottimo economista che
risponde al nome di Tito Boeri, che ha scritto in un libro
recentissimo, "Contro i giovani", del dramma di politiche
complessivamente messe in opera negli ultimi trenta anni, che hanno
sensibilmente ridotto le aspettative di successo o anche solo di
stabilità dei giovani nel prossimo futuro. Quella della frattura
generazionale è una delle inquietudini meno avvertite e meno
fronteggiate in questo momento, ne siamo tutti colpevoli, per il
fatto di continuare ad orientare costantemente il nostro sguardo
verso soluzioni che vadano incontro a problemi di età medie o più
avanzate, senza gettare le basi di un riequilibrio fra le
generazioni. Un riequilibrio che non sarà possibile conseguire solo
allargando l'ombrello della funzione pubblica e delle sue
propaggini. Oggi il tamponamento di questa situazione di emergenza
della classe giovanile avviene soprattutto con il lavoro precario,
fortemente moltiplicato anche da iniziative e da enti di cui noi
stessi come regione siamo promotori, ma questa prospettiva
purtroppo rischia di rivelarsi molto fragile negli anni a venire.
Per questo abbiamo ritenuto insufficiente l'approccio di questo
bilancio che, nel momento in cui gira l'angolo la legislatura,
parte e dovrebbe avere un avvio nuovo, si limita a fotocopiare
l'esistente e a riprodurne a grandi linee gli orizzonti.
Ritenevamo questo momento doppiamente favorevole a scelte
innovative per il cambio di legislatura e per la situazione di
crisi che avrebbe fatto capire sicuramente anche a buona parte
della popolazione scelte più coraggiose. Ma d'altra parte,
colleghi, questa manovra finanziaria di quest'anno è stata
preparata purtroppo in splendido isolamento. Non ritorno
polemicamente sulle situazioni alquanto grottesche che abbiamo
vissuto in commissione, quando le parti sociali ci hanno
manifestato profondo disagio per non aver neppure avuto ancora
informazione dei suoi contenuti: ma che fine ha fatto
quell'apertura, quello spirito di giugno delle grandi aperture e
delle grandi disponibilità, Presidente Rollandin, ad un confronto
per affrontare insieme le sfide? Lo ricordo, perché è giusto che in
questa sede ripensiamo a come siamo partiti pochi mesi fa, con una
forte aspettativa da parte di molti per una apertura di credito per
ricercare insieme soluzioni diverse, non all'insegna di anomali
accordi, ma all'insegna di una discussione franca sui grandi
obiettivi che avrebbero dovuto contraddistinguere questo momento;
ebbene non l'abbiamo avvertita in questo momento, non ne abbiamo
avuto la sensazione, non ci siamo sottratti. È stata preferita la
soppressione tout court di quello che avrebbero potuto essere un
momento preliminare di discussione, il PREFIN, ma non è stato
sostituito in nessun modo da momenti di dialogo e di confronto. Un
bilancio che si è presentato a noi nella forma diligente e compiuta
di un lavoro ragionieristico, attentamente predisposto da servizi e
puntualmente illustrato dall'Assessore, ma la sensazione è che la
guida politica sia stata debole su questo bilancio, che quella che
anche la stampa definisce una presidenza imperiale abbia poco tempo
da spendere per una costruzione di lungo periodo, molto più
assorbita da una retorica del fare presto, del dare risposte
concrete e meno propensa ad una riflessione collettiva, perché
credo che sarebbe presuntuoso chi in questa sala dicesse di avere
la soluzione pronta per il nostro futuro.
Ma rileviamo con preoccupazione anche altri silenzi in questo
momento di difficoltà, i silenzi di attori di grande peso come la
Finaosta, come la Chambre, che non hanno ritenuto di dover portare
indicazioni e suggerimenti all'azione della Regione. Abbiamo
rilevato frustrazione nelle parti sociali, oggi con l'acqua alla
gola a chiedere di far presto, ma sicuramente sfibrate e non in
grado di esprimere quel concorso, quell'aiuto collettivo che ci
dobbiamo dare per un colpo d'ala.
È curioso come in questa situazione l'unica nota di entusiasmo
sia venuta dagli enti locali, giustamente sostenuti nella
diffusione della autonomia finanziaria sul territorio in linea con
scelte fatte e volute nel tempo, ma è curioso che l'unica voce
convintamente entusiasta venga da un soggetto che è soggetto di
spesa. È un dato che avvertiamo, lo vogliamo condividere con voi,
perché riteniamo che in questo momento ci sia da fare un
ripensamento complessivo su come ci collochiamo di fronte alla
distribuzione di queste risorse.
Le risorse si è detto, colleghi, sono sostanzialmente invariate,
si è parlato di evidente solidità. Sarei più cauto, saremmo più
prudenti nell'indicare questa evidente solidità. Abbiamo rilevato
anche noi le stime accolte con piena soddisfazione dall'Assessore
Lavoyer della Standard & Poor's qualche settimana fa;
approfondirei con maggiore attenzione altri aspetti che riguardano
però l'analisi di questo valutatore, per quanto le analisi di
questi valutatori di questi tempi non godano di grande stampa. Ma è
una analisi pur sempre che indica come il margine corrente (cito)
della nostra Regione, pur rimanendo consistente fra il 26 e il 30
percento delle entrate correnti, sia soggetto a riduzione. Una
riduzione che non troviamo nel nostro bilancio. Ho avuto modo di
discuterne anche con chi è incaricato delle stime, sono convinto
che siano stime attendibili sotto il profilo puramente contabile,
nondimeno stime che ci rendono particolarmente preoccupati perché
pensare che la frenata economica, che una recessione generale non
abbia conseguenze nel breve e neppure nel medio, perché questa
frenata non è registrata neanche nel bilancio triennale della
Regione, è elemento che desta alcune perplessità. Ma all'interno di
queste risorse scaviamo un attimo, alziamo il velo per osservare
come siano calati sensibilmente i nostri tributi propri. Un 10
percento in meno non è una cifra sulla quale scherzare, sono gli
effetti in prevalenza della caduta degli introiti della casa da
gioco. Quella che permetteva di costruire scuole negli anni di
crescita della regione, addirittura arrivava a fornirci quanto
bastava per pagare l'intero settore dell'istruzione (e non stiamo
parlando dell'anteguerra, stiamo parlando di quindici anni fa), è
oggi trasformata in un problema pesante, in un'area di grande
sofferenza.
Oltre a questo continuando a scavare in questo bilancio di
grande solidità, come si è detto, non possiamo tacere che altre
voci di grande rilevanza sono comunque delle voci sulle quali
possiamo non contare a tempo indeterminato. Non credo che sia
indifferente il fatto che della quota spendibile della regione, l'8
percento derivi da solo dalle accise della birra, non credo che sia
da persone caute non pensare che un singolo cespite, che
rappresenta una quota così rilevante, in tempi nei quali le
delocalizzazioni di impresa e le crisi industriali sono all'ordine
del giorno, possa essere considerato di tutta tranquillità. Noi
riteniamo che si debba tener conto di questo nell'analizzare il
nostro bilancio e anche nell'etichettarlo in termini di assoluta
tranquillità. Comprendo in particolare da parte dell'Assessore alle
finanze, questo è il ruolo di chi è al governo: il rassicurare.
Comprenderei meno da parte nostra non essere aperti a prospettive
che possono anche non rivelarsi tutte così intensamente positive,
tanto più che la nostra regione, qui cerco di guardare ai suoi
riflessi, al suo modo complessivo di reagire e in questo momento
alla crisi, è una regione ancora dai riflessi molto lenti.
Le svolte tecnologiche che sono state anche ripercorse ed
evocate, sono svolte tecnologiche che la Valle d'Aosta ha sempre
saputo fare in tempi molto lunghi. In alcuni casi fra gli annunci -
penso al digitale terrestre, penso alle fibre ottiche - dal momento
dell'annuncio al momento della realizzazione trascorrono tempi
molto lunghi. Se in passato - ci ricordiamo le vicende della
deindustrializzazione della bassa valle, della crisi
dell'ILLSA-Viola, della formidabile diminuzione di impiego presso
la Cogne di Aosta - abbiamo saputo far ripartire la macchina in
tempi molto rapidi, non abbiamo visto soluzioni di ricambio in
questi anni per i 1000 posti persi nella industria per esempio
nell'ultimo triennio, se non attraverso quella precarizzazione
dell'impiego o la pubblicizzazione dell'impiego, che non possono
essere una coperta che si estende all'infinito. È del presidente
degli industriali della Valle d'Aosta una espressione che non credo
sia
voce dal sen fuggita
nel dire: viaggiamo alla cieca: si
riferiva sicuramente alle difficoltà che incontra tutto l'apparato
industriale della nostra regione, ma penso che guardasse anche alle
difficoltà che ha la Regione oggi ad esprimere una sua linea
compiuta.
Ci sono risorse anche in questo bilancio per lo sviluppo
economico, ma pesantemente gravate di spesa corrente. Ci sono
ritardi già registrati nel riadattare le politiche del lavoro alle
nuove esigenze: i tre anni di ritardo sono stati richiamati ieri
dal Presidente della Regione quando ci ha sottoposto il suo
rapporto sulle politiche del lavoro. Siamo alle code di
investimenti del passato, come nel caso del recupero dell'area
Cogne, ma manchiamo di carte nuove: su questo avremmo dovuto aprire
la discussione, sulla riprogettazione del nostro sistema di
istruzione tecnico professionale. Bene fa l'Assessore a delegare ad
un gruppo di lavoro l'individuazione delle prime linee, ma perché
non allargare il confronto anche a chi, come alcuni ottimi colleghi
che mi hanno preceduto, è in grado di sviluppare analisi di largo
periodo?
Siamo alla guida di una macchina molto pesante in questo
momento, una macchina che non è in grado di evidenziarci i costi
occulti della sua azione, costi di lentezza, costi di lunghezza
nell'erogazione dei fondi, costi di complessità burocratica a cui
dobbiamo dare risposte, ma siamo - e spiace che questo non sia
visto dal Consiglio come una priorità - siamo in assenza di un
soggetto che valuti la gestione delle nostre politiche. Abbiamo
sollevato la questione qualche settimana fa: il Presidente della
Regione si è girato verso il Presidente del Consiglio dicendo che
era onere della presidenza dare attuazione a una legge che ormai
data di tre anni; nessun soggetto sta valutando con attenzione come
spendiamo questi soldi, con quanti margini di efficienza o di
inefficienza. Certo, noi se misuriamo solo su quanto investiamo,
non possiamo che dire di avere un
welfare
confortevole e
lauti investimenti in molti settori, ma il rapporto fra quanto è
investito e quanto si raccoglie non siamo in grado di
valutarlo.
Abbiamo detto degli Enti locali, ma c'è un altro settore che è
ampiamente soddisfatto da questo bilancio regionale ed è il settore
del patrimonio e delle controllate, in assoluto il settore che
risente della maggior crescita. In un momento in cui, a nostro modo
di vedere, il denaro dovrebbe circolare rapidamente, l'investimento
dovrebbe entrare subito in circolo, su patrimonializzazione e
controllate abbiamo quasi 50 milioni di euro, un aumento di un
terzo rispetto all'investimento effettuato l'anno scorso. Una
Regione che continua a patrimonializzare, continua ad ampliare la
propria area allargata e fino a quanto questo possa avvenire ce lo
dovrebbero dire degli studi più specializzati. Noi sappiamo solo
che la forzatura, giusta e necessaria in questo momento rispetto al
patto di stabilità, rispetto ai vincoli, forse anche rispetto agli
stessi aiuti di stato, potrà servire, ma non deve diventare un
pretesto per avere briglia sciolta in questa direzione, perché se
lasceremo ancora aumentare le possibilità di intervento azionario e
patrimoniale della Regione nei vari settori, credo che fra poco di
economia di mercato, collega Lattanzi, in questa regione non sarà
più tecnicamente possibile parlare.
Abbiamo l'assoluta convinzione che ci dovrebbe essere oggi un
ripensamento per la utilizzazione dei fondi di cui disponiamo anche
nella direzione industriale. Il nervo scoperto della bassa valle
ormai è in sofferenza altissima. Abbiamo dimostrato lentezza e
incertezze; uso la prima persona plurale benché non siano
imputabili al nostro gruppo decisioni in questa materia e in queste
situazioni, ma la gestione di crisi come quella della Tecdis hanno
dimostrato grande lentezza nel far ripartire il nostro tessuto
industriale. Si pensa invece ancora intensamente che la soluzione
venga dalle grandi opere. Sui grandi investimenti noi esprimiamo un
giudizio complessivamente preoccupato. Intanto perché non aiutano
ad uscire dalla crisi nel breve periodo: si tratta di progetti che
richiedono tempi molto lunghi di attuazione, ma soprattutto hanno
concezione non in linea con la nostra idea di sviluppo della
valle.
Le indicazioni critiche sull'ampliamento dell'ospedale sono già
state espresse: lo riteniamo problematico non solo per l'impatto
negativo che avrà su questa città, ma perché farà dell'ospedale di
Aosta un nodo gordiano di difficilissima soluzione. Ma
sull'aeroporto - e abbiamo già avuto modo di esprimere il nostro
punto di vista; non ci tornerò - sull'inceneritore, tutte scelte
sulle quali sarebbe stato interessante avere quel ripensamento che
sembrava di leggere negli indirizzi di giugno. Non così è
stato.
Noi crediamo che si debba pensare a una trasformazione della
valle che non affidi alla crescita quantitativa tutte le proprie
speranze. Gli economisti più attenti indicano come inevitabile per
l'Europa una trasformazione in decrescita, che non vuol dire
recessione, ma vuol dire trasformazione del modo in cui utilizziamo
le nostre risorse e credo che dovremmo porci questo problema
intelligentemente nel prossimo futuro, alla luce delle criticità
della nostra regione, senza affidarci ottimisticamente "a
magnifiche sorti e progressive". La Valle d'Aosta deve continuare
la sua trasformazione, ma non deve diventare solo un cantiere
permanente, deve essere luogo di vita qualitativamente elevato, se
vogliamo mantenere un livello turistico e di buon vivere per
l'intera comunità valdostana. Di tutto questo nel bilancio
regionale, che non è ingessato, perché ormai potremmo dirlo
mummificato, perché l'ingessatura è durata troppo tempo, non
abbiamo trovato ancora le tracce.
Avremmo fatto qualcosa di diverso noi? Questo è giusto
chiedersi, perché la posizione di pura critica non ha una sua
legittimità, sarebbe sterile, non sarebbe capita. Cosa immaginiamo
in questo frangente di crisi come possibile svolta? Diremmo
innanzitutto di rivalutare la vita sociale di questa regione, la
sua qualità in termini di altruismo, mettendo risorse sul profitto
sociale che generano modi di vivere comunitari più stretti, non
solo aumentare erogazione di servizio pubblico, ma creare
l'autogestione dei servizi di assistenza reciproca, di solidità, di
solidarietà, di costruzione anche intellettuale e culturale.
Crediamo nel ridimensionamento - lo diciamo tranquillamente - degli
obiettivi troppo elevati che si è data la nostra valle e che non
riesce più con il proprio invecchiamento e con le proprie risorse a
sostenere. L'aumento delle seconde case in questa regione è una
problematica che non ha trovato discussione da parte della
politica; è un non detto di questa politica regionale, e noi
crediamo che si debba ridimensionare fortemente l'obiettivo anche
di crescita quantitativa di determinate località turistiche a
beneficio di una miglior qualità del loro essere.
Pensiamo alla ristrutturazione profonda dell'apparato
produttivo, dei servizi e della produzione, nella misura in cui
questo risulti sostenibile dal nostro territorio; crediamo di dover
ridistribuire il prelievo del territorio, stiamo ancora prelevando
risorse in quantità superiore a quante non siamo in grado di
restituirne. Il bilancio ambientale della nostra regione continua
ad essere fortemente negativo e sarebbe auspicabile che vicino a
questo bilancio, che ha una sua legittimità e necessità contabile,
ci fosse anche il bilancio di quanto terreno portiamo via alla
regione, di quanto sottraiamo in termini di qualità dell'aria e
dell'acqua, di quanto incidiamo come attività complessive su questo
territorio senza rigenerarlo opportunamente. Crediamo a un
tentativo di rilocalizzazione progressiva della nostra regione,
cresciuta disordinatamente nella sua espansione urbanistica del
fondovalle. Prendiamoci il tempo ciascuno di noi di salire a
800-1000 metri intorno ad Aosta e di vedere, di abbracciare con lo
sguardo come abbiamo trasformato questo fondovalle, e chiediamoci
se non abbiamo la possibilità di invertire la tendenza, invece di
mettere l'occhio solo sulle ultime aree disponibili.
Crediamo di dover ridurre il nostro impatto, di ridurre anche
una tempistica troppo accelerata nella nostra vita, individuando
indicatori nuovi per la qualità della nostra esistenza. Crediamo
nel riutilizzo delle risorse, nello sconfiggere la logica dell'usa
e getta, cosa che possiamo fare mettendo qualche soldino su
politiche di miglior qualità, che evitino trasporti di lunga
gittata di beni all'interno della regione. Crediamo quindi in una
logica di riciclo, di riutilizzo, del non bruciare come invece
sarà, se andranno avanti le grandi opere di questa Regione. Sono
delle "erre", casualmente tutte cominciano per erre queste
indicazioni, che dovrebbero essere care a chi ha
tradition et
renouveau
nella propria concezione. Ci auguriamo che se non
nell'immediato, perché bloccato è il bilancio nella sua scelta da
parte delle forze politiche, questa possa essere una indicazione di
futuro, che speriamo possa dare qualche aiuto alle tasche di
Giuseppe, di Maria, di Michel, di Chantal, di Mohamed, di chiunque
altro in questa regione oggi si sente fortemente in difficoltà e ha
soprattutto grande difficoltà a vedere come si uniscono i grandi
discorsi che facciamo in questa sala con il suo chiudere il
bilancio a fine mese.
Ma se c'è una indicazione strategica che è mancata finora pur
nella soddisfazione che è stata manifestata da alcuni per il
pensiero federalista che si vedrebbe riflesso in questa politica
valdostana, è quella di non aver capito che la grande rivoluzione
federalista integrale, quella che insegnavano in questa valle i
Denis de Rougemont - ebbi il piacere di ascoltare le sue lezioni -
Alexandre Marc ed altri, non ha avuto la capacità ancora di
individuare una soluzione di reddito minimo garantito per tutti i
cittadini valdostani. Non è un'indicazione demagogica: noi
frazioniamo gli interventi, continuiamo a tamponare varie falle, ma
perdiamo di vista la necessità... guardate che altre regioni e
altri paesi stanno già guardando in questa direzione, di poter dare
un reddito minimo garantito ad ogni cittadino valdostano.
Oggi la Valle d'Aosta è spaccata in due, fra chi ha stipendio e
reddito garantito, e chi vive nel precariato e nell'incertezza. Noi
questa spaccatura la dobbiamo ricomporre. Non è un discorso
populistico, è un discorso di prospettiva che ci dice come non
potremo vivere con una parte della popolazione al caldo e un'altra
al freddo. Dobbiamo fare in modo che l'essere dipendente regionale
o pararegionale non sia condizione di salvezza e l'essere
abbandonato all'economia privata, alla sua alea, sia una condizione
deteriore.
Questo è federalismo, collega Caveri, questo è federalismo
integrale e credo che se riprendiamo il pensiero federalista fino
in fondo, se riprendiamo l'insegnamento di quel Denis de Rougemont
che individuava ne
l'esclavage de la voiture,
nel suo
"L'amour et l'occident" uno dei nodi principali, se abbiamo la
capacità di indicare che l'avvenire è
notre affaire
, non
come affare di un ceto politico, ma di responsabilità collettiva,
allora forse potremmo dirci federalisti, se avremo saputo fare
nostra una cultura della manutenzione. È questo l'altro grande
aspetto carente in questa svolta mancata di inizio legislatura. È
stato accennato in termini più economici che altro, con i riflessi
benefici che avrebbe portato sulla congiuntura attuale, dal sen.
Bassanini la possibilità di spostare risorse sulle manutenzioni,
risorse delle grandi opere sulle manutenzioni, perché vadano in
circolo subito. Perché intervenire con cento piccoli interventi che
tengono bene il nostro patrimonio scolastico, sanitario, sociale,
di trasporto, è molto più fruttuoso che fare cinque grandi opere,
dà molto più lavoro alla piccola impresa che è quella che oggi
tribola di più. Ma questa svolta non l'abbiamo vista, questa
spendibilità immediata non ci sarà nel bilancio regionale, che
continuerà a generare anche l'anno prossimo nella propria pancia un
avanzo di amministrazione molto cospicuo.
Avremmo tentato di guardare a commesse regionali di più piccolo
taglio, possibilmente collegate a buone pratiche ambientali nella
ristorazione, nel trasporto, le nostre scelte vincenti;
nell'incoraggiamento alla libera professione, grande assente del
dibattito, che oggi vive una fase delicata di trasformazione del
proprio modo di prestare il servizio, e andrà incontro a una
razionalizzazione molto difficile.
Sono tanti i temi sui quali dovremmo avventurarci. Mi limito a
richiamarne due che penso potrebbero essere ispirazione di un
bilancio diverso e scusate se abbiamo dedicato una parte del nostro
intervento non a questo bilancio, ma all'altro bilancio, quello che
avremmo desiderato poter sottoporre al Consiglio.
Il primo è nell'idea di ricreare luoghi di nuova socialità per
la nostra regione. Negli anni '70 ci fu una grande intuizione di
Maria Ida Viglino, di aprire le menti della valle attraverso la
politica delle biblioteche, per quanto negletta questa scelta (a
noi peraltro molto cara) fu una scelta di grandissima civiltà, che
fece della nostra la regione più dotata in Europa di sedi di
pubblica lettura rispetto al proprio territorio. Credo che dovremmo
ripensare non solo costruzioni, ma luoghi di nuova società in
valle, per evitare questo sfaldamento della nostra comunità, questo
ripiegamento in se stessa, questo impoverimento umano legato al
ripiegarsi di ciascuno nella propria casa e nel proprio
particolare.
Il secondo aspetto è quello di puntare di nuovo lo sguardo verso
il territorio e le sue ricchezze, non con sguardo predatorio, ma
pensando che abbiamo nel patrimonio boschivo in particolare di
questa regione una grande risorsa da rimettere in moto, per la
quale non mi pare siano stati individuati momenti di grande forza.
Qualche anno fa intelligentemente un assessore si pose il problema
di far ripartire quel grande settore della nostra regione, molto
dimenticato, che è quello delle consorterie. Non sono solo un
reperto archeologico del passato queste strutture che amministrano
un sesto del nostro patrimonio boschivo regionale, ma sono una
grande risorsa che, unita a quelle di proprietà di privati o di
enti pubblici, può dare di nuovo prospettive, lavoro e ancoraggio
territoriale a una parte della nostra comunità. È rimasto nei
cassetti questo progetto, non è stato considerato un terreno da
coltivare: peccato. Peccato, ma siamo qui comunque per provare
insieme a voi, colleghi, con molta umiltà e senza la convinzione di
avere la verità in tasca, a far evolvere anche mentalità economiche
oltre che sociali rinnovate. Noi qualche idea l'abbiamo, voi avete
le leve, voi a nostro modo di vedere non le state usando nel modo
corretto.
Chiudo, ho abusato della vostra pazienza e mi riprometto, salvo
incidenti, di non farlo fino alla discussione degli articoli della
legge finanziaria, ma chiudo dicendo che oggi la mamma sta bene,
sta al caldo e ci capiamo tutti quando diciamo la mamma, la mamma
comune, la mamma Regione. I figli a nostro modo di vedere o almeno
una parte di essi, forse una parte non marginale, hanno freddo e
soprattutto non sanno ancora cosa faranno da grandi. Grazie.
Président
- La parole au Conseiller La Torre.
La Torre (FA)
- Grazie, Presidente. Mi viene subito da
dire che se la mamma è buona e amorosa, avrà cura di tutti i figli,
quindi non credo che il problema che lei sottolinea sia un problema
che potrà essere condizionante, al limite sarà di stimolo ad essere
buona mamma per tutti i figli.
Vorrei iniziare con una sottolineatura doverosa, di riconoscenza
nei confronti del lavoro della Giunta, del Presidente,
dell'Assessore Lavoyer, che in questi mesi hanno operato e fin qui
hanno operato bene. Credo sia doveroso un riconoscimento alla
relazione molto precisa e chiara del collega Rosset.
Mi permetto di intervenire in questo dibattito non tanto per
fare delle considerazioni tecniche, quando per cercare di
evidenziare alcune ragioni politiche che devono essere a monte e a
valle di un bilancio regionale. Delle riflessioni politiche che per
essere realistiche devono avere un percorso, una visione che deve
avere dei contenuti storici e culturali, e in questa visione
identifico questo famoso modello valdostano. Modello valdostano che
ho cercato di sintetizzare in una frase: cosa intendo cioè per
modello valdostano? Intendo la partecipazione diretta del popolo
valdostano alla gestione della vita culturale, politica, sociale ed
economica della nostra regione, e credo che questo in Valle d'Aosta
avvenga, sia facilitato dai nostri piccoli numeri e anche da una
catena corta che c'è fra la politica e la gente.
È un esempio questo, semplice, su cui occorre che si rifletta.
Molte volte uno pensa ad altre regioni: ma quando mai capita in
Piemonte, magari di andare in un bar e incontrare l'assessore
regionale? A me questo stupiva molto quando ero assessore: che
invece io da cittadino qualunque e da assessore regionale potevo
entrare in un bar e avevo i contatti con le persone. E questa è una
catena corta fra la politica e la gente, che sottolinea il modello
valdostano, cioè la capacità di avere un ascolto continuo sul
territorio in tempi reali. Allora se quel che dico è vero, in
qualche modo il modello valdostano vuol dire non tanto parlarsi fra
di noi, quanto - più importante - parlare ai valdostani.
Se esiste un bilancio dell'amministrazione, esiste anche un
bilancio della politica, e qual è il bilancio della politica? Il
bilancio della politica è il momento elettorale e non è che c'è dal
momento elettorale ad adesso una così grande distanza di tempo: il
bilancio della politica è stato fatto nelle elezioni regionali del
mese di maggio di quest'anno e i cittadini in questa catena corta
fra politica e realtà hanno con chiarezza espresso la loro volontà
e hanno votato compatti le forze regionaliste, e all'interno delle
forze regionaliste hanno votato compatti le forze regionaliste di
governo. Credo che questo abbia un profondo significato: se l'80
percento dei cittadini valdostani vota le forze regionaliste e
all'interno di queste (si potrebbero poi fare dei chiarimenti su
questo) vota le forze di governo, credo che si abbia una percezione
da parte del popolo valdostano che il modello valdostano esiste,
funziona ed è una garanzia rispetto a un sistema di crisi che in
questo momento attanaglia il paese, l'Europa e il mondo. Se questo
sistema esiste e funziona, ciò non vuol dire che non debba essere
tutelato e garantito rispetto a questi momenti, su cui hanno
rivolto l'attenzione, quindi la crisi economico finanziaria e una
crisi anche di ideali per questo neo-capitalismo che avanza.
Qual è il compito della politica? Intanto è quello di
tranquillizzare le persone che sono spaventate e anche
disorientate, ma è anche quello di indurre a un cambiamento: la
parola è stata usata ed è una parola giusta. Ma questi cambiamenti,
proprio nei momenti di grande difficoltà, con quale impatto devono
essere portati sulle persone? Credo in un modo progressivo,
altrimenti il rischio è quello di andare a creare ulteriore
confusione. D'altronde lo vediamo, perché il problema dello Stato è
un problema che si fatica a spiegare e a risolvere, tant'è che la
situazione a livello nazionale ed europeo è quella di una
percezione, con un grande pessimismo, di instabilità, una
percezione di una compressione sì della classe media a vantaggio
(come diceva qualcuno) di queste grandi lobby che diventano sempre
più potenti e ricche. Credo che a questo noi possiamo contrapporre
il modello valdostano.
Anche per richiamare gli interventi dei colleghi, che ho
apprezzato moltissimo per la pacatezza, non eravamo abituati a
bilanci in questi toni che erano molto più caldi nelle precedenti
legislature, però su alcune cose non sono d'accordo. Faccio
riferimento ad alcune osservazioni sia di Massimo quando cita la
Valle d'Aosta in negativo, nel momento in cui dice che la spesa
procapite è molto alta o quando dice che i servizi per i cittadini
sono sovradimensionati; in realtà esistono delle strutture che nel
momento stesso in cui le dai, che tu le dia per centomila persone o
per ciquecentomila, la struttura che tu costruisci ha una sua
necessità di funzionamento ed in questo si giustificano certi
numeri. Ma questi numeri sono la dimostrazione di come una regione
pur piccola si voglia far carico di tutti quei servizi nei
confronti dei cittadini, non lasciando niente di incompiuto o di
incompleto, ma garantendo quei servizi ai cittadini pur per i
piccoli numeri e con dei costi molto alti. E la spesa procapite
alta riferita ai cittadini - lui mi sembra che avesse citato la
spesa per la cultura - credo che sia un qualcosa di qualificante.
Se provi ad immaginare la spesa procapite del Burundi, sarà molto
bassa; è evidente che una spesa procapite alta significa anche di
questo investimento che una regione fa sulla propria realtà.
Pertanto non credo che sia banale e neanche qualunquista
affermare che noi cerchiamo di portare avanti in valle un
regionalismo possibile, che vuole mettere al centro della sua
azione la persona, il valdostano e lo fa applicando i suoi principi
di autonomia, di partecipazione, di cooperazione, di autogestione
per qualche verso, e credo che sia la strada che ci continuerà a
garantire il nostro benessere. E non trovo curioso che gli Enti
locali plaudano al bilancio, perché gli Enti locali diventano il
luogo dove la politica si incontra con il cittadino, quando il
cittadino ha necessità di servizi. Allora è evidente che questo
bilancio è un bilancio significativo, perché va e crede
profondamente in questo tipo di impostazione, del federalismo
possibile, e investe là dove il cittadino trae beneficio cioè
sull'Ente locale e sul territorio, perché è lì che il cittadino
vede la differenza: non è nelle nostre parole, lo vede nei servizi
che gli vengono offerti dal Comune. E le tasse, è lì che sarà la
grande sfida per il futuro del federalismo fiscale: sarà quella di
non fare in modo che le tasse che toglie lo Stato vadano a finire a
livello locale sui cittadini nei Comuni. Ma questo può avvenire
solo attraverso un bilancio di questo tipo, che vada a dare quelle
risorse certe ai Comuni, che gli permettano di creare dei bilanci,
essi stessi, che diano garanzie ai cittadini in questo senso.
Per questo non sono d'accordo e trovavo una contraddizione
quando parlava Carmela, che faceva riferimento all'avanzo di
bilancio, senza dire che l'avanzo di bilancio è generato da questo
patto di stabilità, che non tiene conto - e poi capisco nell'ottica
di Prodi o di chi c'era all'epoca - delle realtà come la nostra,
dove il patto di stabilità diventa un cappio al collo della nostra
capacità di spesa, perché è evidente che la capacità di spesa viene
condizionata da questo se già oggi dobbiamo andare a dire ai nostri
funzionari di non spendere, perché devono mettere via 160 e quanti
sono nella previsione, non me lo ricordo! Ma questa è una cosa
aberrante, inaccettabile a mio avviso! Mi rendo conto che con lo
Stato ci dobbiamo dialogare, ma è su questo che dovremo andare a
riaffermare alcuni principi, che sono anche di differenza rispetto
ad altre realtà, differenze culturali, storiche, geografiche, cose
che devono essere affermate.
Quindi credo che la nostra regione, nelle proprie intenzioni
politiche - perché un bilancio è un atto amministrativo, ma è
animato da una visione politica -, debba dimostrare di essere
diversa da altre regioni italiane e, se volete, anche lontana da
quello che è il conflitto che è statalista fra destra e sinistra e
che sta inchiodando il paese. Diciamocelo chiaro: in Italia non c'è
questo
fair play
all'americana dove chi vince viene
riconosciuto da chi ha perso e immediatamente c'è una sorta di
chiamata alla disponibilità, per far sì che il progetto del paese
possa avere esiti positivi. No, qua in Italia esiste un meccanismo
tutto italiano dove chi vince è cattivo, chi perde è bravo, ma
nello stesso tempo ha delle idee migliori di chi vince. È un
problema italiano, non è certo un problema della Valle d'Aosta, ma
è significativo di una mentalità, di un approccio a un bilancio in
un momento anche di crisi. Qui devo riconoscere che oggi è stato
fatto al confronto con grande pacatezza e ho trovato anche dei
punti in comune con i suoi interventi, collega Louvin, e devo dire
che secondo me lei ha cambiato un po' rotta, perché oggi ha
introdotto anche un concetto di opposizione costruttiva in questo
senso. È evidente che se rilancia una serie di idee che sono la
tutela dell'ambiente, la cooperazione, la distribuzione delle
risorse, lei sta dicendo delle cose che diciamo anche noi.
Certamente che queste sue osservazioni contribuiscono a fare una
opposizione costruttiva e io assolutamente lo rilevo come un fatto
positivo, ma dice delle cose che diciamo anche noi; quindi di fatto
non ci sta facendo opposizione e in questo ho notato un cambiamento
di comportamento, perché trovo che lei abbia dimostrato una
maturità, perché sostiene alcune delle cose che sosteniamo anche
noi. Apprezzo questo passaggio...
(interruzione del Consigliere Louvin, fuori
microfono)
...lui si dissocia...
Credo che abbiamo questo dovere, dicevo, di esercitare
attraverso il bilancio questa nostra capacità politica e
amministrativa di gestire un federalismo possibile, pertanto questo
bilancio diventa lo strumento, l'occasione per noi di affermare
questo nostro modello valdostano. Allora è chiaro che il bilancio
diventa, come qualcuno ha sottolineato, fondamentale in momenti di
crisi, per rinforzare le basi della nostra identità. Però
l'elemento centrale è proprio quello di introdurre dei cambiamenti
in modo progressivo, per continuare a dare quelle certezze di
tranquillità e di serenità di vita ai nostri cittadini, perché
negli interventi che avete fatto una delle osservazioni che mi
venivano spontanee era quella che mi davate la sensazione - con una
critica in qualche passaggio anche pessimistica - come di voler
dire che in questa regione tutto sommato rispetto a un contesto
nazionale non si viva bene o ci siano delle problematiche di tipo
grave. Ritengo opportuno suonare dei campanelli di allarme e credo
sia corretto andare a fare delle sottolineature su delle criticità,
ma dobbiamo anche riconoscere che in questa regione fino ad oggi si
è vissuto con un sistema di vita di qualità, con dei servizi di
qualità che garantiscono ai valdostani una differenza rispetto a
una situazione nazionale e internazionale: il modello valdostano ha
retto! Adesso il problema sarà di non essere forse troppo statici,
sarà quello di avere una capacità più dinamica rispetto alle cose
che cambiano, ma questo modello ha retto e trovo profondamente
ingeneroso andare a dire che in questa regione le cose vanno
male.
Quindi credo che vadano respinte le accuse di chi dice che il
modello valdostano per qualche verso è troppo ingerente rispetto al
funzionamento della Regione. C'è stato un periodo in cui anch'io ho
pensato questo, ma vivendo dall'interno la realtà di questa Regione
e conoscendo meglio i dinamismi di questa regione, credo che il
modello valdostano sia proprio questo: sia una capacità della
Regione di essere partecipe in maniera importante all'interno del
tessuto regionale, in un equilibrio fra pubblico e privato. È
chiaro che, poi, sostenere qual è il punto di equilibrio perfetto,
su questo è evidente che non è semplice. Infatti non ero d'accordo
con il collega Chatrian, che qualche tempo fa aveva fatto un
intervento sui giornali dicendo che la Regione era troppo invasiva;
no, non lo ritengo. Anzi, ritengo che questo modello debba vedere
ancora "di più" la Regione essere partecipe e attenta sul
territorio di tutta una serie di interventi e di opportunità che
devono essere create, anche perché è stato richiamato forse proprio
da Louvin che dobbiamo fare attenzione che il profitto che viene
generato in Valle d'Aosta resti in Valle d'Aosta, a vantaggio dei
valdostani.
Dobbiamo fare attenzione a quello che può essere un
"colonialismo" finanziario, dobbiamo garantirci della nostra
capacità di generare da una parte un benessere e che questo
benessere abbia una ricaduta il più possibile al nostro interno.
Credo che il governo delle sole forze regionaliste non possa che
operare in questa direzione e che questo bilancio dia una
profondità intanto storica, perché un bilancio non è mai un momento
fine a se stesso, ma è una continuità di azioni che si riportano
anche da altri bilanci e vanno verso delle altre direzioni, quindi
c'è una continuità storica rispetto a un passato, che non può
essere né negata né ingenerosamente critica perché ha dato dei
frutti. C'è una presa d'atto, una coscienza precisa del momento che
sta vivendo la nostra realtà europea, italiana e regionale, ma c'è
anche un senso di marcia e un percorso politico che è quello di un
federalismo possibile, che va al di là di un federalismo fiscale.
Il federalismo fiscale ha sì una serie di riflessioni su cui
dovremo confrontarci, ma è un aspetto marginale del federalismo, o
meglio, è l'aspetto che forse ci interessa di meno del federalismo.
A noi interessa un federalismo che è quello che richiamava lei, che
erano i suoi attuali valori, ma anche i valori storici del suo
movimento che erano tradizione e progresso.
Quindi credo che sia quello il percorso che dobbiamo traguardare
e sia quello il percorso che questo bilancio cerca di portare
avanti con cambiamento, ma un cambiamento progressivo, che deve
avvenire attraverso fatti comprensibili dalla popolazione, fatti
che la popolazione possa interpretare come segnali e non come
preoccupazioni, rispetto a una situazione complessa e confusa,
rispetto a quello che possono leggere dai giornali. E quindi anche
una stabilità - consentitemi - che deve garantire in una
prospettiva anche temporale la tranquillità di portare avanti un
progetto che non si risolve con questo bilancio e nemmeno si
risolverà con i prossimi due o tre bilanci, perché ci rendiamo
conto come una situazione di questo tipo avrà effetti più
lunghi.
Tutto ciò comporterà anche una capacità di essere più
dialoganti, meno autocentrici, perché il segnale che rilevo come
più importante è che questa regione deve avere una capacità, pur
nel suo modello valdostano che deve tutelare e su cui deve
consolidare le basi, di aprire un rapporto diverso rispetto non
solo allo Stato, ma a tutte le altre forze di minoranza,
linguistiche e non, che esistono non solo in Italia, ma anche nel
resto d'Europa e con cui sarebbe opportuno cominciare a costruire
un percorso. Io dico: perché no? La Valle d'Aosta potrebbe essere
la sede di un parlamento delle minoranze europee o delle minoranze
italiane, in cui andare a creare con continuità una piattaforma che
permetta alla nostra regione, che ha storia e cultura da vendere su
questo terreno, insieme ad altri, di essere portavoce dei
cambiamenti reali che questa Europa e questa Italia devono fare per
andare verso un federalismo possibile.
Ecco che allora è un bilancio che mantiene le sue potenzialità:
c'è un 3 percento di crescita ed è un segnale positivo che va
rilevato. Non è un segnale su cui dobbiamo crogiolarci, ma credo
che ci siano delle certezze che derivano dalla propria
consapevolezza di autonomia, dalla propria volontà di gestire
questa autonomia, che non ci devono mettere in contrapposizione con
le altre regioni: siamo consapevoli che diventa difficile per chi
ha poche risorse dare delle risposte e della tranquillità sociale
alle proprie popolazioni, per cui non vogliamo essere in
contrapposizione con le altre regioni. Però crediamo che il nostro
sia un modello di cui farsi forti e quindi questo modello
politicamente lo vogliamo trasportare all'interno del nostro
bilancio. Un bilancio che - tornando al mio discorso iniziale -
vuol essere un bilancio di una partecipazione diretta dei
valdostani alla vita culturale, sociale ed economica di questa
regione.
Evidentemente - come è stato sottolineato da lei, quando
all'inizio parlava della mamma - l'auspicio è che tutti i
valdostani, possano beneficiare di questa visione del modello
valdostano; questo è un impegno ed è quello che dicevo prima. Ma
credo che una mamma, come l'ha definita lei, in quanto già per
definizione di mamma, non può essere disattenta, ma nel suo cuore
l'amore non può che essere uguale per tutti i figli ed è questo
l'auspicio che all'inizio facevo.
Sostanzialmente credo che non si possa che sottolineare il buon
lavoro che è stato fatto e, nel contempo, anche apprezzare gli
interventi che voi avete finora svolto, perché sono stati
interventi corretti, che ho apprezzato per molte idee che sono
state portate e anche per suggerimenti che possono essere tenuti da
conto. Non credo che sia dividendoci noi all'interno di quest'aula
che possiamo rendere un servizio alla nostra regione, non credo che
sia necessario arrivare a uno scontro sulle politiche di fondo di
questa Regione. Il confronto e il dialogo possono essere utili.
Ho apprezzato anche alcuni intervento come quello dell'amico
Massimo, quando facevano riferimento a delle aperture che ci devono
essere dallo Stato rispetto alla nostra Regione, perché non può
essere solo questa Regione che si confronta con lo Stato, ma è
anche lo Stato che deve prendere consapevolezza della nostra
Regione e dei suoi obiettivi. Mi riservo un ulteriore intervento
nella fase successiva. Grazie.
Président
- Je vous informe qu'ont été déposés les
amendements pour ce qui est du point 9, le projet de loi n° 14:
nous avons un amendement de l'Assesseur Marguerettaz, 11
amendements Vallée d'Aoste Vive-Renouveau, 3 amendements Vallée
d'Aoste Vive-Renouveau avec le Parti Démocratique et 6 amendements
Parti Démocratique.
Pour ce qui est de l'objet n° 10, projet de loi n° 15, nous
avons: 3 amendements Vallée d'Aoste Vive-Renouveau, 1 amendement
Vallée d'Aoste Vive-Renouveau avec Parti Démocratique.
Les amendements seront distribués dès qu'ils auront l'avis du
dirigeant responsable du budget: je pense que cela arrivera au
commencement des travaux de l'après-midi.
La parole au Conseiller Zucchi.
Zucchi (PdL)
- Grazie, Presidente. A differenza del mio
collega Lattanzi, mi accingo a discutere il bilancio per la prima
volta in quest'aula. In analoghe circostanze mi sono visto nel
Comune di Aosta dove, anche lì, per dieci anni sono stato e ho
avuto l'occasione di analizzare a fondo il bilancio della città
capoluogo. Qui come lì ho notato che ci si trova di fronte a un
bilancio blindato, ingessato dall'enormità delle spese correnti che
si sono succedute negli anni e che rendono difficile le possibili
soluzioni per gli interventi strutturali in conto capitale. Lì
amavo dire - mi sento di dirlo qui per la prima volta - che si
trattava, per fare un esempio, come di una macchina obsoleta che
consumava molto senza fare tanta strada, e anche in questo caso di
fronte alla enormità delle spese correnti non possiamo dire che
altrettanto, evidenziando le misure dimensionate in misura maggiore
rispetto al comune capoluogo.
Vede, Presidente, all'inizio di questa legislatura le abbiamo
concesso un credito che è in fase di chiusura, almeno dal punto di
vista terminale, facendo un atto di fiducia che andasse nel senso
di una certa discontinuità. Era proprio nel senso della
discontinuità che avevamo dato questo segnale, sperando che le
vicissitudini del passato non si ripetessero nel futuro, anche e a
maggior ragione con gli avvenimenti che sono accaduti dopo e che
tutti a varie riprese hanno ricordato, riferendosi alla crisi
mondiale che non ha lasciato immune la Valle d'Aosta. In questo
senso ci preoccupa non poco il continuo accenno al discorso della
continuità, che è cominciato dalla relazione del Presidente Rosset
e, a seguire, dalle relazioni degli assessori, perché bisogna dirci
chiaramente che siamo molto preoccupati che si vada nel segno della
continuità. Se dobbiamo andare nel segno della continuità, infatti,
ci rendiamo conto che andiamo nel senso sbagliato e credo che anche
voi che siete nei banchi della giunta... Mi rivolgo anche all'ex
Presidente Caveri, che in questo momento non c'è, collega con il
quale ho avuto anche aspri scontri prima di arrivare in quest'aula
che poi si sono rivelati mitigati dal punto di vista della
conoscenza personale; quindi nulla di personale nei confronti di
coloro che hanno preceduto questa legislatura. Mi riferisco anche a
coloro che sono dall'altra parte della barricata, sempre
all'opposizione, ma che hanno avuto negli anni delle responsabilità
di governo a varie riprese. Dicevo, dobbiamo avere un'onestà
intellettuale nel dire che nel passato queste grandi risorse di un
periodo che si suol dire di "vacche grasse", non sono state ben
utilizzate (almeno non tutte). Bisogna avere il coraggio di dirlo:
gli esempi non li cito, li conoscete bene anche voi, sono lì a
testimoniarlo.
Quindi, Presidente e Colleghi, è proprio nel segno della
discontinuità che speravamo che ci fosse un segnale diverso,
segnale che non è venuto. Beninteso non possiamo pretendere che una
macchina che consuma tanto possa diventare subito una Euro 4 o 5,
cioè diventare moderna; ci rendiamo conto che le situazioni che si
sono perpetrate in questi ultimi vent'anni non possono essere
cancellate con un colpo di spugna. Ci sono delle attività che
possono essere fatte gradualmente e che devono essere fatte, a
maggior ragione in questo periodo di grande crisi, qualcuno ha
detto non tanto di recessione quanto di potenziale depressione, che
incombe su tutti noi.
Allora come fare per dare una inversione di rotta a questo
bilancio, per dare delle risposte ai nostri cittadini, che oggi più
che mai si sentono in difficoltà e che stanno - soprattutto in
riferimento a coloro che sono portatori di partita IVA - soffrendo
le pene dell'inferno? Dobbiamo dare un esempio noi per primi,
quindi voglio affrontare in questa sede un argomento che non è
stato citato, per chiarire il nostro pensiero su quello che è stato
da tutti tanto declamato nei mesi scorsi, attinente al discorso dei
costi della politica. Vorrei essere molto chiaro su questo punto:
come si può fare per cercare di diminuire queste spese e dare
risposte maggiori ai nostri cittadini, e per dare sia un esempio
sia risposte concrete? Non certo facendo una opera populistica,
strumentale e demagogica, che vede in noi 35 i soggetti unici del
costo della politica.
Credo che se vogliamo affrontare questo discorso del costo della
politica dobbiamo dare una risposta seria. In Italia come in Valle
d'Aosta ci sono enormi sprechi, sono fra coloro che a livello
italiano sostengono che i patti devono essere rispettati e chi si
presenta in campagna elettorale sostenendo che è necessario abolire
le province, poi lo deve fare. In questo caso sono io stesso
critico della parte politica che rappresento: credo che a livello
nazionale si debba andare in una direzione di mantenimento degli
impegni, che vanno nell'ottica della riduzione delle grandi spese,
riferite a questi carrozzoni enormi come le province. Quindi è
sulle grandi cifre (sono stati calcolati 19 miliardi di euro) che
bisognerebbe agire, non soltanto sulle cose piccole, ma sulle cose
grandi. Cose grandi da cui la nostra Regione non è certo immune,
perché se vogliamo parlare di fare delle riforme strutturali e
affrontare seriamente per dare l'esempio ai nostri concittadini, in
questo momento difficile sul contenimento delle spese politiche,
sono tanti gli esempi che posso fare.
Alcuni esempi sono definiti dall'enormità dei Comuni. Bisogna
avere il coraggio di dirlo: quanto ci costano i Comuni? Enormità
dei Comuni che abbiamo sul nostro territorio: fino a che punto è
lecito mantenerli in questa situazione? Sono 73 Comuni più Aosta,
ci sono delle valli come la Valle d'Ayas, Challand, Brusson e
sarebbe forse più utile e di esempio... Non ho detto soltanto il
caso della Valle d'Ayas, perché il Presidente è della Valle d'Ayas;
potrei citare Gressoney che è ancora peggio!
Ma per fare un esempio, i costi della politica passano anche
attraverso - se vogliamo affrontare questo tema in maniera seria e
non soltanto in maniera demagogica dicendo che dobbiamo ridurre del
2 percento o del 10 percento l'emolumento dei consiglieri regionali
- delle iniziative che sono più incisive. Penso, oltre al discorso
dei Comuni, ad altri discorsi che sono legati a quella miriade di
incarichi che sono conferiti nelle numerose società partecipate e
controllate dalla Regione, per cui a non tutti è noto quali sono i
loro emolumenti. Ci sono dei premi di produzione che anche in
questo momento di crisi urlano vendetta, dalla casa da gioco ad
altre società controllate e partecipate dalla Regione: questi
riflettori non si accendono mai, ma sarebbe curioso vedere quali
sono gli emolumenti di questi signori che alla fine dell'anno fanno
ricapitalizzare a piè di lista le perdite che generano con il loro
agire.
Questi come altri esempi, che mi fanno sentire di non parlare su
un discorso della continuità, sono esempi che vanno nella direzione
della sobrietà, del risparmio, dell'esempio. Non è il caso,
francamente, in questo contesto di andare a comprare una sede a
Parigi: forse anche 2,5 milioni nell'acquisto di una sede a Parigi,
che sono frutto di un'iniziativa oltre tutto molto controversa che
va in contrasto alle leggi dello Stato (la legge finanziaria non
del governo Berlusconi, ma del governo Prodi), non sono opportuni
né dal punto di vista legislativo né dal punto di vista
dell'opportunità. Infatti noi dobbiamo sempre avere in mente che di
fronte abbiamo i nostri cittadini, che sono in questo momento più
che mai preoccupati. La Valle d'Aosta - lo hanno ricordato coloro
che sono intervenuti prima - ha sicuramente garantito negli anni un
benessere diffuso, ma credo che a tutti voi non passi inosservato
che anche qui ci sono fasce crescenti di povertà, a cui deve essere
rivolta la nostra attenzione. Penso, Assessore Lanièce, anche al
settore di sua competenza, penso al settore dell'accesso alle
microcomunità, dove molto è stato fatto, ma con la situazione
attuale molto resta da fare, e deve essere fatto con uno spirito di
attenzione nei confronti di quei soggetti (sempre di più) che si
trovano in forte difficoltà nell'affrontare delle spese riferite a
dei servizi che non possono non considerarsi essenziali.
Parto proprio da questo punto parlando del bilancio, per dire
che di fronte a un esempio nella riduzione dei costi dovremmo
riservare e dare ancora più risorse a quei settori dei nostri
cittadini già in difficoltà prima, che ora sono ancor più in
difficoltà, per passare poi a un altro argomento di origine
produttiva, dove i soldi che sono destinati, soprattutto rapportati
ad altre regioni di indole turistica come la nostra, non sono
sufficienti. Penso alle iniziative nel settore turistico, dove le
risorse impiegate sono insufficienti, ma sono legate alla rigidità
di bilancio a cui accennavo prima, che rendono la nostra regione
deficitaria nella competizione con le altre regioni, prima fra
tutte il Trentino Alto Adige, e altre regioni dell'arco alpino.
Non credo che sia necessario utilizzare tutti i minuti che sono
destinati per gli interventi, perché ognuno in questa fase si
assume la responsabilità - la maggioranza da un lato e
l'opposizione dall'altro - di esercitare il proprio ruolo: noi
siamo consapevoli di esercitare il nostro come voi eserciterete il
vostro. Non abbiamo presentato degli emendamenti in consapevolezza
di questo nostro ruolo e facendo le premesse che abbiamo fatto, per
cui ci attendiamo, esaurito questo rito del bilancio, da parte
dell'esecutivo una attenzione sui problemi che abbiamo posto prima
di questa seduta di bilancio, che proporremo dopo, sperando che le
buone idee non siano viste a seconda della parte politica da cui
provengono, ma siano considerate in quanto tali, a cominciare dal
momento essenziale su cui tutti noi dobbiamo porre la nostra
attenzione, cioè la crisi in atto che riguarda i nostri
concittadini. Questo perché ci sia non solo nelle parole, ma anche
nei fatti la possibilità di recepire concretamente le proposte che
porteremo a questo tavolo, nella speranza che queste vengano
accolte senza i giochini e i riti del teatrino della politica, e in
questo senso guardiamo con fiducia pensando anche che se ci deve
essere un nuovo corso in questa legislatura, si metta in opera dal
4 dicembre in poi e sperando anche che ci sia veramente un segnale
di discontinuità in questo senso.
Signor Presidente, non abbiamo presentato degli emendamenti,
perché non ci piace fare la politica delle contrapposizioni, né ci
piace fare le omelie tanto per recitare un rito che di per sé può
essere considerato asfittico. Guarderemo i fatti a cominciare dal 5
dicembre, aspettandoci che lei mantenga il suo impegno nel
coinvolgere tutto il Consiglio, o quanto meno i consiglieri che
hanno delle buone idee da proporre, a cominciare da questo momento
della crisi.
Président
- La parole à la Conseillère Secrétaire Emily
Rini.
Rini (UV)
- Merci, M. le Président. Six mois seulement
sont écoulés à partir du jour où les valdôtains nous ont donné leur
confiance. Confiance accordée sur la base d'un projet administratif
soumis à leur attention et pour lequel nous travaillerons tous
ensemble au cours de la législature.
Le programme électoral a été fidèlement repris dans le programme
du gouvernement approuvé au moment où le Conseil de la Vallée a
accordé la confiance à cet exécutif. Pendant ces jours nous sommes
là pour évaluer si ce document de programmation très important
reflète les propositions faites à cette assemblée et avant tout et
surtout faites aux citoyens.
Je suis quand même certaine que ce document centre les objectifs
et qu'ils vont dans la bonne direction, selon les souhaits de toute
la communauté valdôtaine. Je crois qu'à partir des dispositions
prévues dans ce premier budget, les valdôtains pourront avoir des
réponses positives à leurs problématiques et avoir la possibilité
de croissance et de développement, même si - comme on l'a déjà dit
plusieurs fois aujourd'hui - nous sommes dans une période de crise
économique internationale, qui touche malheureusement notre
communauté aussi. Une communauté qui a toujours su surmonter tous
les défis même les plus difficiles, avec persévérance, fierté,
dignité et surtout avec beaucoup de travail. Certes, il n'y a pas
de baguette magique, il ne faut pas penser de pouvoir réaliser dans
une période de six mois tout ce qui a été prévu dans un programme
de 5 ans, c'est sûr ça, mais c'est sûr aussi que dans ce document
nous trouvons les bases qui nous donnent la certitude de sa
réalisation.
Siamo di fronte a un documento contabile programmatorio che,
partendo da una quantificazione prudente e realistica delle risorse
disponibili, le indirizza quanto più possibile verso settori
economici che possono creare ricchezza, risparmiando sulle spese
comprimibili a favore di quelle di investimento. Non possiamo non
evidenziare, come d'altronde è già stato fatto da alcuni colleghi,
la volontà di questo governo di trasferire agli Enti locali le
risorse sufficienti ed in aumento rispetto agli anni precedenti, in
modo che gli stessi possano garantire tutti i servizi diretti ai
cittadini, nell'ottica di assicurare sempre maggiore autonomia agli
enti stessi e far sì che questi possano agevolmente predisporre i
propri bilanci. Come d'altronde non possiamo non evidenziare
l'aumento delle risorse da destinare alle politiche sociali, alla
sicurezza sociale, alla sanità, all'istruzione, alle attività
culturali e scientifiche. Quasi il 12 percento del bilancio che
stiamo esaminando è destinato all'istruzione e alla cultura per un
importo pari a quasi 200 milioni di euro. Per quanto riguarda la
valorizzazione dei beni culturali, dopo anni di investimento per la
tutela e il restauro dei beni stessi e dei diversi siti di alto
interesse culturale, ora finalmente si sta passando alla fruizione
degli stessi con la conseguente riapertura di diversi castelli ed
altri siti storici, così da poter potenziare l'importante settore
del turismo culturale.
Dopo queste considerazioni di carattere generale, vorrei
soffermarmi proprio su questa ultima tematica, quella del turismo,
un settore che ritengo vitale per la nostra regione. La nostra
valle è sempre stata una regione a vocazione turistica e credo che
in questo bilancio ci sia una grande attenzione a questo settore,
in modo diretto e in modo indiretto; mi spiego meglio. Modo
indiretto in quanto ritengo che gli ingenti investimenti compiuti
in settori quali l'agricoltura, il commercio, la cultura, lo sport,
l'ambiente e il territorio concorrano a proporre un'immagine
migliore alla nostra bella Valle d'Aosta e che possano far sì che
un numero maggiore di turisti ci venga a far visita. Per quanto
riguarda le iniziative di marketing e le iniziative a carattere
promozionale previste, esse garantiranno la definizione di un piano
di marketing strategico turistico mirato a tracciare le linee
strategiche di lungo respiro, basate sull'identificazione dei trend
del mercato internazionale del turismo, dei mercati potenziali con
le loro peculiarità e dei club di prodotto della regione, per
definire un modello di sviluppo sostenibile. Garantiranno inoltre
un presidio internazionale a fiere e azioni di visibilità su media
tradizionali e web, la realizzazione di iniziative di co-marketing
strategico, l'intensificazione di manifestazioni, di spettacoli ed
eventi di richiamo e di natura internazionale. Ancora,
l'organizzazione di eventi in piazza e nelle principali città
target, coinvolgendo in maniera fattiva i consorzi, la
rivisitazione e/o sostituzione della segnaletica stradale turistica
in autostrada ed in altre, garantiranno altresì interventi a
sostegno di organizzazioni turistiche locali, come le AIAT e i
consorzi.
Vorrei spendere ancora due parole sulle tematiche legate allo
sport. Sicuramente il ruolo dello sport è fondamentale all'interno
della società, poiché da sempre è il fulcro di crescita delle nuove
generazioni e attrazione per tutta la popolazione. Il bilancio
sottolinea come il governo regionale aveva mantenuto l'impegno che
aveva preso proprio sulle tematiche che riguardano lo sport. Gli
stanziamenti per le infrastrutture e attività e manifestazioni
sportive garantiranno il finanziamento di eventi e di iniziative
sportive di interesse turistico promozionale e ad enti privati che
organizzino manifestazioni o spedizioni anche extraeuropee;
garantiranno inoltre l'attuazione di interventi nel settore dello
sport, il potenziamento del patrimonio alpinistico ed
escursionistico, adeguamenti e concorso nelle spese di gestione di
infrastrutture ricreativo-sportive regionali; garantiranno inoltre
sostegno alla realizzazione di infrastrutture e contributi alla
programmazione, attuazione e manutenzione di iniziative per la
pratica del golf. Certamente poi si porrà il problema del
mantenimento delle suddette infrastrutture e degli impianti
sportivi; in merito a ciò in futuro dovrà esserci maggiore sinergia
e collaborazione fra la Regione, gli Enti locali e le società di
gestione.
In conclusione, ritengo che in un momento di crisi generale come
quello che stiamo attraversando da questo bilancio, che giudico
realistico, serio (sottolineo serio), prudente ed equilibrato, i
cittadini potranno trovare risposte esaustive e che la nostra Valle
potrà affrontare e superare questo delicato momento storico.
Président
- La parole au Conseiller Bieler.
Bieler (UV)
- Un saluto ai Colleghi e un augurio di buon
lavoro a tutti. Il bilancio di previsione per il prossimo anno e
per i successivi credo sia rispondente alle necessità dei
valdostani e anche alle necessità del nostro territorio, che mi sta
particolarmente a cuore. Perciò mi soffermo un attimo sugli
stanziamenti previsti per il dipartimento delle risorse naturali
del corpo forestale.
In particolare per il settore della sentieristica, l'intervento
per la valorizzazione e il recupero del patrimonio storico,
architettonico e agro-silvo-pastorale della Conca di Cheney nel
comune di Valtournenche, ritengo che sia uno stanziamento
importante per la valorizzazione dei posti belli che abbiamo nelle
nostre valli; di posti come Cheney, che penso tutti quanti
conosciate ne abbiamo in tutte le valli, ma talvolta sono talmente
belli che diventa difficile andarli a ristrutturare. Al momento la
legge regionale 4/2003 sta lavorando per questo posto
particolarmente bello. Vi è allo stato attuale con
l'Amministrazione regionale una ipotesi di accordo di programma con
l'Amministrazione comunale per la sistemazione di detto posto.
Vi sono poi interventi per la gestione e la valorizzazione della
rete sentieristica ed escursionistica: in particolare mi riferisco
alla valorizzazione e conservazione del percorso naturalistico del
Ru Courthoud, che parte nell'alta Valle di Ayas e va fino alla
collina di Saint-Vincent. Credo che lo stanziamento di 500.000 euro
sia a testimoniare quanto riteniamo importanti questi interventi,
anche per le ricadute sul lato turistico quando saranno terminati.
Abbiamo un primo lotto per un importo pari a 945.000 euro per il
triennio 2007-2009.
Sempre per quanto riguarda la sentieristica, a sostegno del
piano di sviluppo rurale vi sono dei contributi agli enti pubblici
e ai consorzi di miglioramento fondiario per interventi di recupero
e ripristino delle infrastrutture e della viabilità interna e di
collegamento fra i villaggi: anche qui 500.000 euro mi pare siano
un importante investimento. Vi sono poi i contributi agli enti
pubblici e ai privati per gli interventi di riqualificazione della
rete sentieristica ed escursionistica; qui abbiamo uno stanziamento
importante di 700.000 euro.
Ciò che trovo sia ancora più importante, perché è anche
un'attività sociale, sono gli interventi per il miglioramento dei
sentieri e delle alte vie, mediante i cantieri forestali gestiti in
amministrazione diretta. Forse è perché fin da ragazzino
frequentavo queste squadre che lavoravano sui sentieri che sono
rimasto affezionato a loro, ma penso che diano un servizio là dove
con i macchinari non si può arrivare. Invece con le nostre squadre
riusciamo a rimettere a posto, a risistemare i sentieri o
costruirne dei nuovi, che poi hanno una importante valenza
turistica nella stagione estiva. Ma non solo, perché questi
sentieri permettono, come nella mia valle, di rendere agevole il
lavoro a chi sta in alpeggio per più di tre mesi. Mi raccontava
l'alpigiano che, in accordo con il capo squadra, aveva fatto notare
dove vi erano degli scalini troppo alti per il mulo, degli alberi
in cui le sacche toccavano, o dei massi che impedivano la salita e
la discesa in modo agevole.
Un altro importante settore è quello delle sistemazioni montane.
I contributi per gli interventi di sistemazione idraulico-forestale
ai Comuni e ai consorzi di miglioramento fondiario hanno avuto uno
stanziamento di 400.000 euro; non voglio riferirmi a ciò che è
stato detto prima, ma penso che certi interventi non sono sempre
volti a cementificare o a rendere brutta la nostra valle. Questi
lavori vengono fatti con delle terre armate e intervenendo con
delle briglie che non deturpano la nostra bella valle. Anche qui
abbiamo la realizzazione in amministrazione diretta e abbiamo una
somma ingente di 2,9 milioni di euro, per cui mi pare che si debba
riconoscere come ci sia una grande responsabilità da parte del
governo verso le risorse naturali.
Per quanto riguarda il settore della flora, della fauna, della
caccia e della pesca, direi che il programma faunistico è ciò che
serve per la gestione del patrimonio degli animali selvatici. Io
che sono cacciatore so quanto sia importante la mano dell'uomo, per
non far sì che quello che è un patrimonio possa diventare qualcosa
di difficile da gestire. Qui vorrei inserirmi con l'attività
venatoria, i censimenti, i piani di controllo; in sostanza non si
deve pensare alla caccia come a un qualcosa o ai cacciatori come a
qualcuno che va solo a prendere gli animali senza curarsi di ciò
che sta facendo, solo per puro divertimento. Ormai il cacciatore
non è più quello di una volta: si va a caccia sentendo la necessità
di selezionare gli animali e penso che potrebbe essere in futuro
anche una fonte di reddito, come avviene in Austria o nei paesi
germanofoni. A mio modo di vedere, filmare un esemplare di
stambecco durante il passaggio a miglior vita non è così importante
come potrebbe essere il suo prelievo, per far sì che in inverni
come quello che sembra si stia profilando per il prossimo anno,
magari vada a togliere l'erba e la fonte di nutrizione per animali
più giovani.
Ci sono in questo settore interventi per il recupero e il
ripristino ambientale, l'insediamento e la cura del verde pubblico:
c'è qui uno stanziamento di 916.000 euro addirittura; abbiamo la
sistemazione del castello di Sarre, per il quale l'anno prossimo
non abbiamo nulla, ma per gli anni successivi abbiamo 1,47 milioni
di euro. Abbiamo il restauro e il ripristino del parco del castello
di Aymavilles, previsto per la sistemazione del verde adiacente al
castello. Abbiamo attività di manutenzione delle aree verdi,
abbiamo manutenzione e ristrutturazione delle casermette forestali
per un importo di 850.000 euro.
Per il settore delle aree protette, importanti contributi
vengono dall'Amministrazione regionale per la fondazione Grand
Paradis: avremo 300.00 euro per il 2009; abbiamo importanti somme
anche per l'area naturale del Mont Mars, 100.000 euro, e del Mont
Avic. Si sistemerà l'area verde del Marais di Morgex, su Morgex e
La Salle; c'è un intervento importante per il museo regionale di
scienze naturali di Saint-Pierre; l'attività di ripristino e
pulizia delle aree naturali del castel Savoia; ci sono contributi
importanti anche per i giardini alpini Saussurea e Chanousia.
Ora aggiungo il settore delle foreste. Non so se ora c'è, ma con
il collega Louvin forse abbiamo lo stesso pensiero: anche io
ritengo che il settore delle foreste sia un settore
importantissimo. Infatti non è perché lo ritengo io, ma perché lo
ritengono i dirigenti regionali, in accordo con il governo, che per
quanto riguarda la viabilità forestale ci sarà per il 2009 uno
stanziamento di 1,4 milioni di euro ed è in atto una
predisposizione di legge che disciplina gli aiuti regionali in
materia di foreste a favore dei proprietari, sia in forma
individuale che associata, interventi di selvicoltura,
imboschimenti, pianificazione e infrastrutture forestali per 1,2
milioni di euro. Secondo me sono importanti.
Si sta predisponendo un disegno di legge per gli interventi in
materia di termovalorizzatore collegato al settore dell'utilizzo
delle biomasse legnose, del teleriscaldamento con l'obiettivo di
incrementare la redditività del materiale legnoso e l'utilizzo di
fonti rinnovabili per la produzione di energia, fondi globali per
300.000 euro. Quindi mi fa piacere che abbiamo lo stesso punto di
vista che si ritrova nel governo.
Ci sono attività di selvicoltura, tagli fitosanitari, cure
colturali, mediante i cantieri forestali gestiti in amministrazione
diretta.
Sempre dal nostro punto di vista - forse ho interpretato male io
- sempre il collega Louvin prima diceva che c'è un ipersfruttamento
delle acque. Ritengo che avere un depressore in fondo a un
acquedotto non crei nessun problema, anzi, c'è dappertutto: abbiamo
il beneficio di avere la pressione diminuita e la produzione di
energia elettrica, quindi senza alcun mutamento delle qualità
dell'acqua.
Per concludere solo due parole sul corpo forestale. Abbiamo la
fortuna di avere un corpo forestale regionale che ci è invidiato da
tutte le altre regioni. È stato lungimirante chi ha voluto che il
corpo forestale diventasse regionale. Abbiamo 132 unità che
dovranno a pieno regime arrivare a 160, quindi ci sono ancora dei
posti liberi per i giovani: si sta studiando come fare il bando di
concorso, si sta pensando se farlo con il titolo di studio per la
terza media o per la media superiore. Comunque c'è anche qui un
importante contributo e attenzione per l'attività di tutto il corpo
forestale.
Sono stato a leggere le cose che mi sono più balzate agli occhi;
non è stato un intervento a parlare di Morgan Stanley o di chissà
cosa, ma penso che sia importantissimo il contributo, il bilancio
che è dato al dipartimento risorse naturali da parte del governo.
Grazie.
Président
- Je crois qu'avec ça nous pouvons conclure ici
les travaux de la matinée. Le Conseil est convoqué à 15 heures
30.
La séance est levée.
---
La séance se termine à 12 heures 53.
