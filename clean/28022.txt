Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 238 del 30 ottobre 1970 - Resoconto
OGGETTO N. 238/70 - Disegno di legge regionale concernente:
"Concessione di contributi ai Comuni nelle spese per la redazione
degli strumenti urbanistici".
Milanesio
(P.S.I.)
- Sarò abbastanza stringato
nella relazione e sono pronto comunque a rispondere alle
osservazioni e agli interventi che verranno fatti certamente alla
mia relazione.
Ebbene, si tratta di un provvedimento in gestazione da parecchio
tempo e che ha richiesto alcune opportune messe a punto su
osservazioni della Commissione finanze e affari generali.
Qual è lo scopo che l'Amministrazione regionale si prefigge con
questo provvedimento? È quello di mettere in condizioni le
Amministrazioni comunali, che per oggetto della legge 6 agosto
1967, n. 765, detta altrimenti legge ponte, devono finalmente
preparare e approvare piani regolatori o piani di fabbricazione,
cioè devono dotarsi di uno strumento urbanistico.
La situazione che si è creata nella Regione non è delle più
edificanti, cioè la situazione urbanistica generale versa in uno
stato di disagio e di confusione.
L'Amministrazione regionale, in forza della legge regionale del
1960, legge che è stata mutilata in alcune sue parti, ha tentato di
operare sul piano urbanistico regionale senza grossi successi e
senza grosse iniziative. È necessario, tra l'altro, il piano
urbanistico regionale, così com'era previsto dalla stessa legge, i
piani regolatori comunali dovevano inserirsi e devono inserirsi in
questo quadro organico come tante tessere di un mosaico. È pronta,
da parte del mio Assessorato e della Direzione regionale
dell'urbanistica, una soluzione e una deliberazione che verrà
proposta alla Giunta dopo aver consultato le forze che compongono
la maggioranza della Regione e, quindi, a brevissima scadenza,
l'Amministrazione regionale darà l'incarico o comunque predisporrà
quelle iniziative per addivenire finalmente al piano urbanistico
regionale.
Nel frattempo però, noi non possiamo arrestare la pianificazione
territoriale comunale che è già in atto da diverso tempo e, anzi,
dobbiamo, in qualche modo, incoraggiarla e incentivarla. Il tutto,
evidentemente, con il più rigido rispetto dello spirito, della
lettera della legge ponte e, soprattutto, del buon senso,
direi.
In questo punto risultano approvati dall'autorità regionale due
piani regolatori, quello del Comune di Aosta e quello del Comune di
Saint Vincent il quale, tra l'altro, è oggetto di un ricorso fatto
dal Comune di Saint Vincent in ordine al tipo di approvazione
esercitata dalla Regione, giudicato autoritario nei metodi.
La verità è che i nostri Comuni non amano darci degli strumenti
urbanistici e oggi la giustificazione che adducono è essenzialmente
di ordine economico, cioè dicono: "ma noi ci daremmo anche un piano
regolatore però costa così tanto, speriamo che la Regione
contribuisca, intervenga in una qualche misura e, certamente, ci
daremo questi strumenti urbanistici".
È una specie di alibi che viene ancora usato da diverse
Amministrazioni comunali che, invece, sottintende una resistenza,
direi fisiologica, alla pianificazione territoriale a livello
comunale.
Occorre, però, se vogliamo fare un discorso democratico, che
questa pianificazione non sia solo una pianificazione territoriale
che parte dalla Regione, deve anche scaturire in qualche modo, in
qualche misura, dai Comuni, anche se la Regione, a mio avviso, è il
solo ente che può riassumere in sé una vera autorità urbanistica e
ha la possibilità di coordinare le iniziative che vengono da parte
dei Comuni e moderarle anche nel loro ammontare e nelle loro
previsioni.
Il disegno di legge che viene qui presentato è stato su proposta
della Commissione finanze e affari generali, proposta accolta dalla
Giunta, emendata nel testo originario per cui l'allegato
all'oggetto n. 37 dovrebbe essere rivisto nella sua formulazione,
nella forma che io vi leggerò.
Articolo 1 - L'articolo 1 è dunque: La Giunta regionale è
autorizzata a concedere ai Comuni della Valle d'Aosta contributi
nelle spese per la redazione di strumenti urbanistici previsti
dalle leggi vigenti. Le deliberazioni di concessione di contributo
saranno assunte in seguito a richiesta del Comune conseguente ad
apposita deliberazione del Consiglio comunale.
Articolo 2 - La Giunta regionale provvederà, con suo atto
deliberativo, a determinare in via preliminare, ai fini della
presente legge, i limiti nei quali le richieste dei Comuni potranno
essere ammesse a contributo.
Articolo 3 - Il contributo regionale potrà coprire fino al 70%
della spesa riconosciuta ammissibile, ai sensi dell'articolo 2.
Articolo 4 - La Giunta regionale provvederà, con sua
deliberazione, a determinare per ciascun Comune la spesa
ammissibile al contributo, stabilendo nel contempo, in via di
massima, la misura del relativo contributo regionale. La
liquidazione del contributo stesso verrà deliberata dalla Giunta
regionale secondo le modalità sopraelencate: a) 40% all'atto
dell'adozione dello strumento urbanistico da parte del Comune; b)
60% all'atto della definitiva approvazione dello strumento
urbanistico da parte dell'Amministrazione regionale.
Articolo 5 - Le spese derivanti dall'approvazione della presente
legge, previste e autorizzate fino a un importo massimo di lire 70
milioni all'anno, saranno finanziate con imputazione nell'apposito
stanziamento del capitolo di spesa 857 del bilancio preventivo
della Regione per l'anno 1970 e i corrispondenti capitoli di spesa
dei bilanci preventivi della Regione per i successivi anni.
L'articolo 6 è il solito articolo e cioè: la presente legge sarà
inserita nella Raccolta ufficiale delle leggi e dei regolamenti
della Regione della Valle d'Aosta e sarà pubblicata ecc. ecc.
Ecco, in questo modo si è espressa la Commissione finanze e
affari generali, in questo modo la Giunta ha concordato. Questo è
il disegno di legge che viene presentato alla discussione al
Consiglio e all'approvazione.
È inutile che sottolinei come questo disegno di legge è
importante, può consentire ai Comuni di regolarizzare anche certe
posizioni economiche che già sono in atto con i progettisti e,
comunque, questa legge è in grado di far cadere quella che si può
definire l'ultimo alibi alla mancata pianificazione
territoriale.
Altre iniziative si impongono e ho annunciato che, previa
consultazione delle forze che compongono l'attuale maggioranza,
verrà presentata un'iniziativa per la redazione del piano
urbanistico regionale, così come previsto dalla legge del '60 e
così come necessario, tra l'altro, ai fini di una equilibrata e
armonica regolamentazione del territorio e degli insediamenti e
anche in collegamento con il piano di sviluppo che è allo studio,
che è in fase avanzata e che dovrà avere, come necessario compendio
territoriale, questo piano urbanistico.
Io sono a disposizione dei Consiglieri per rispondere a
richieste, delucidazioni e informazioni.
Montesano (P.S.D.I.)
- Prima di aprire la discussione io
desidero sgombrare il terreno da un equivoco involontario che è
quello della lettura da parte dell'Assessore di un disegno di legge
che è stato modificato e quindi il testo è quello che noi abbiamo.
Milanesio, forse tu hai letto quello che era da modificare e allora
io vorrei precisare questo, che il testo da votare è quello inviato
in allegato ai Consiglieri, non so se sono preciso, Milanesio.
Questo mi viene fatto presente anche dalla Segreteria.
Milanesio
(P.S.I.)
- È accaduto questo, noi
abbiamo mandato, la Giunta ha mandato all'esame della Commissione
competente un certo progetto di legge, no, la Commissione
competente ha fatto delle osservazioni e la Giunta regionale ha
fatto proprie queste osservazioni, rinviando il disegno di legge
che era stato esaminato dalla Commissione approvato dalla
Commissione, in testo diverso, che è quello che ho letto io,
rinviandolo all'esame della Commissione, la quale Commissione,
poiché l'aveva già esaminato, ecco, e quindi è modificato,
modificato rispetto al testo originario che venne presentato in
Consiglio e che è qui agli atti, io, infatti, ho letto il testo
emendato dalla Commissione e fatto proprio dalla Giunta.
Montesano (P.S.D.I.)
- No, no, tu hai letto il testo
prima degli emendamenti, ecco perciò siamo...
Caveri
(U.V.)
- ...
(
non si sente)
...
Domando che il Segretario, quando voteremo la legge, legga
il testo, in modo che sappiamo quello che votiamo, che magari non
succeda che crediamo di votare una legge e poi abbiamo votato per
un'altra.
Montesano (P.S.D.I.)
- Appunto perciò io vorrei chiarire
questo, io proporrei che si legga, sono sei articoli, si legga la
legge, facciamo leggere al Segretario, la parola su questa
pregiudiziale soltanto perché ci sono anche altri che hanno chiesto
prima di lei di parlare. Vice Presidente Fosson, vuole entrare nel
merito, no? Allora la parola al Vice Presidente Fosson.
Fosson
(U.V.)
- Come allegati abbiamo due leggi,
uno il vecchio testo, secondo, almeno d'accordo di leggere il testo
e uno con il parere della Commissione.
Montesano (P.S.D.I.)
- Sì, è quello lì che non è lo
stesso che è stato letto, allora incarichiamo il Segretario di
leggere il testo che è allegato al parere della Commissione.
Andrione
(U.V.)
- Il Consiglio regionale ha
approvato, il Presidente della Giunta regionale promulga la
seguente legge:
Articolo 1 - È autorizzato l'intervento finanziario della
Regione nelle spese...
(voci) ...
per la redazione di
strumenti urbanistici dei Comuni della Valle d'Aosta, l'intervento
finanziario della Regione si attua mediante la concessione ai
Comuni di contributi nella misura non superiore al 70% delle spese
di cui si tratta, riconosciuta ammissibile ai sensi dei successivi
articoli.
Articolo 2 - Ai fini dell'applicazione della presente legga la
Giunta regionale approverà, in via preliminare, i limiti massimi
delle spese ammissibili a contributo per gli strumenti urbanistici
relativi alle varie categorie di Comuni.
Articolo 3 - I contributi previsti dalla presente legge saranno
concessi e liquidati con deliberazione della Giunta regionale su
proposta dell'Assessore al Turismo.
Articolo 4 - Decidendo sulle domande di concessioni e contributi
deliberati pervenute dei Comuni, la Giunta regionale determina per
ciascun Comune la spesa ammissibile a contributo, approvando in via
di massima la misura del relativo contributo regionale previsto. La
liquidazione dei contributi ai Comuni sarà approvata con
deliberazione della Giunta regionale, alle seguenti condizioni:
a) liquidazione di un primo acconto pari al 40% del contributo,
ad avvenuta adozione dello strumento urbanistico da parte dei
Comuni, con provvedimento deliberativo adottato ai sensi di
legge;
b) liquidazione della somma a saldo pari al 60% del contributo
all'atto della definitiva approvazione dello strumento urbanistico
comunale da parte dell'Amministrazione regionale.
Articolo 5 - Le spese derivanti dall'applicazione della presente
legge previste e autorizzate fino a un importo massimo complessivo
di lire 250 mila (cioè 250 milioni), saranno annualmente approvate
e finanziate dalla Giunta regionale entro l'importo annuo massimo
di lire 70 milioni con imputazione all'apposito capitolo di spesa
857 del bilancio preventivo della Regione per l'anno 1970
(Contributi ai Comuni per lo studio e la deliberazione di piani
regolatori... edilizi) e al corrispondente capitolo di spesa dei
bilanci preventivi della Regione per gli anni seguenti.
Montesano (P.S.D.I.)
- Ecco il sesto, non c'è bisogno
di... quindi si apre la discussione su questo testo di legge.
Manganone
(D.C.)
- Signor Presidente, il gruppo
della Democrazia Cristiana ha presentato in data 30 settembre alla
Presidenza del Consiglio, affinché segua l'iter prescritto dal
Regolamento interno per giungere poi in aula per la discussione, un
disegno di legge riguardante modificazioni e norme di attuazione
della legge regionale 28 aprile 1970.
Tutti i gruppi politici presenti in aula hanno sempre propugnato
la presentazione di questa legge.
Questo ora è stato fatto ed è nostra convinzione che tra breve
questa legge sarà approvata dal Consiglio.
Ci saranno certamente delle nuove impostazioni in materia
urbanistica, non solo in campo comunale ma in campo regionale.
E sarà certamente la stesura di un piano regionale a
puntualizzare alcune situazioni che, in questi momenti, non sono
chiare neanche a chi è incaricato o chi sarà incaricato della
redazione degli strumenti urbanistici.
Ci sarà una nuova impostazione a cui dovranno attenersi i
tecnici, i Sindaci, gli Amministratori e quindi io chiedo che il
disegno di legge, concernente la concessione di contributi ai
Comuni della Valle d'Aosta per la redazione degli strumenti
urbanistici, venga rinviato e discusso nella medesima seduta in cui
sarà esaminata la nuova legge urbanistica regionale, anche perché
il testo di legge letto testé dall'Assessore Milanesio non è
assolutamente uguale al nostro che abbiamo ricevuto con gli atti
del Consiglio e chiedo la votazione segreta a nome del gruppo della
Democrazia Cristiana.
Milanesio
(P.S.I.)
- In via preliminare sulla
proposta di rinvio, evidentemente, io devo dire che il testo che ha
letto il Consigliere Andrione, Segretario del Consiglio, è il testo
che hanno ricevuto tutti i Consiglieri...
(voci) ...
in
allegato e difatti quello che ha letto il Consigliere Andrione e,
giustamente, il Presidente del Consiglio ha chiesto che il
Consigliere Andrione leggesse il testo della legge, è quello che è
arrivato in allegato ai Consiglieri ed è quello su cui io chiedo
che il Consiglio si esprima. La proposta di rinvio che il
Consigliere Manganone ha avanzato, io ritengo non sia proponibile
nella fattispecie, qui non si tratta, con questo provvedimento, di
dare una normativa urbanistica, normativa che, tra l'altro, potrà
essere data solo attraverso una eventuale rielaborazione del testo
del disegno di legge urbanistica ma, soprattutto, potrà essere data
con la redazione concreta del piano urbanistico regionale. Si
tratta di dare delle provvidenze di carattere economico ai Comuni,
da consentirgli di esercitare concretamente la pianificazione
territoriale, cioè di avere i mezzi per poter esercitare questa
pianificazione territoriale.
Ora, di questa legge se ne è discusso da parecchio tempo e se ne
sono fatti portatori diversi gruppi in questo stesso Consiglio e
solo per il complesso iter che questa legge ha dovuto subire, per
le varie discussioni e per gli approfondimenti che erano giusti e
che era necessario dare, che arriva oggi in questo Consiglio.
Del resto c'è anche una mozione e mi pare sottoscritta da alcuni
Consiglieri del Partito Comunista e da Tonino, mi pare anche, nella
quale si sollecitava questo provvedimento.
Provvedimento che venne in altri casi, in altri tempi, ritenuto
utile e opportuno e sollecitato anche dai Consiglieri della
Democrazia Cristiana.
Quindi, io ritengo che il Consiglio regionale possa discutere e
decidere in merito a questo provvedimento e io insisto affinché la
discussione avvenga e si arrivi alla votazione.
In quanto poi alla votazione segreta, per carità, noi l'abbiamo
sempre detto, noi non abbiamo paura dei voti segreti quindi, se si
vorrà votare segretamente, si voti anche segretamente...
(voci)
Mappelli
(D.C.)
- Io non desidero polemizzare,
vorrei soltanto puntualizzare alcune cose che l'Assessore Milanesio
testé avrebbe detto, cioè per quanto riguarda la legge urbanistica,
l'Assessore Milanesio ebbe a dire che è allo studio, da parte degli
uffici del suo Assessorato, una pronta soluzione con piano
urbanistico regionale. Tra l'altro, ebbe a dire che porterà questo
allo studio e a conoscenza per una valutazione ai gruppi che
compongono l'attuale maggioranza alla Regione, consiliare.
Ora, vi è ancora un'altra fase che non è sfuggita a nessuno
quando dice che, per quanto riguarda questo problema, si cercherà
di mantenere lo spirito alla lettera della legge ponte.
Ci sono delle affermazioni che veramente c'è da rabbrividire,
innanzitutto io ritengo che un problema come l'urbanistica non si
può e non si deve parlare di maggioranza perché è un problema che
tocca gli interessi di tutta la collettività della Valle d'Aosta,
secondo, appunto perché lo spirito di questa legge ponte non ci
piace, è una ragione di più che noi dobbiamo discuterne...
(voci) ...
ma guarda, ecco questa è la democrazia, perché
appunto quando una cosa non va anche in famiglia, si ha il coraggio
democraticamente di dire che non va bene.
E assieme si ridiscute e si cerca la soluzione migliore, mentre
in altre località o così o così ugualmente, questa è la differenza,
amico Germano.
Dunque, a ogni modo, Germano, io desidero ribadire questo mio
concetto, sappiate che sulla questione urbanistica, e l'amico
Milanesio che era in Giunta ha già sentito quello che poteva essere
il mio punto di vista, del partito e degli uomini che sono
rappresentati in questa sede, visto che è un problema delicato, un
problema che investe il futuro di tutta la Valle d'Aosta, pertanto
non venga qui l'amico, l'Assessore Milanesio a parlare di spirito
alla lettera della legge ponte e tanto meno di maggioranza in
questa sede, perché qui sarà oggetto di discussione, tanto è vero
che, per quanto ci riguarda, a suo tempo è stata presentata una
legge, su questo noi dovremo discuterne.
Ecco, questo è quanto io desidero puntualizzare.
Manganoni
(P.C.I.)
- Questa legge avrebbe dovuto
essere varata circa due anni fa. Mi ricordo che il Presidente
Bionaz si era impegnato da quei banchi, nell'autunno del '68, di
presentare questa legge nei primi mesi del '69, adesso siamo alla
fine del '70.
Questi erano degli impegni presi solennemente dal Presidente
della Giunta, della quale Giunta, Mappelli e Manganone facevano
parte.
Ora, sfogliatevi i verbali. Ora, ora a me dispiace...
(voci)
...
a me dispiace che si siano perduti ben due anni e vi
ricorderò che, in questi due anni, il nostro gruppo, con Tonino, ha
presentato ben tre mozioni per sollecitare la presentazione in
Consiglio di questa legge. In data 28 febbraio del '69, 30 agosto
'70, che è l'ultimo, e 30 gennaio del '70. Ma noi presentavamo
queste mozioni per sollecitare la legge, non allo scopo solamente
di poter accusare la Giunta, no, ma ci rendevamo conto dei danni
gravi che la non presentazione di questa legge procurava
all'economia di tutta la Valle d'Aosta.
Primo, all'attività edilizia perché se non vi sono dei piani
regolatori o dei piani di fabbricazione, dei regolamenti edilizi
con piani di fabbricazione, noi sappiano che in molte zone fuori
dal centro abitato non si costruisce.
Secondo luogo, danni gravi al turismo, io non ve li elenco per
non stancarvi ma, in molti Comuni, gente di Torino, di Milano, noi
sappiamo che oggi la gente deve scappare dalle città perché nelle
città si soffoca, non si vive più e, chi ha le possibilità, si
costruisce la casetta in campagna, possibilmente in montagna, no, e
questa è un'aspirazione giusta, legittima, perché noi che viviamo
non in una città ma in una cittadina come Aosta, e bene sappiamo
che quando possiamo andarcene in campagna, siamo ben lieti.
Ora, molte di queste persone volevano acquistare degli
appezzamenti di terreno per costruirsi la villetta, la casetta, in
molti Comuni della Valle, dove sloggiare al venerdì sera e passarsi
il sabato e la domenica qui.
Non possiamo perché? Perché quel terreno sarà zona verde o sarà
zona fabbricabile! Non c'è il regolamento edilizio con piano di
fabbricazione o il piano regolatore e, naturalmente, quelli non
vanno a rischiare ad acquistare dei terreni che domani possono
essere vincolati, primo, e che intanto non possono costruire.
Ora, perché questi piani regolatori non vanno avanti? Le ragioni
sono diverse ma ce n'è una che è la principale ed è il fatto che i
Comuni non hanno i fondi per pagarsi i piani regolatori. Questa non
è una novità, noi tutti sappiamo la situazione finanziaria ed
economica dei Comuni. E allora non possono sollecitare il tecnico
perché il tecnico dice: "datemi i soldi". E allora tutto rimane lì.
Quindi, noi abbiamo già causato il ritardo nella presentazione di
questa legge, ripeto, dei danni gravi. Vogliamo creare altri
ritardi? Altri rinvii? Causare altri gravi danni all'economia della
Valle d'Aosta? E allora è inutile che noi qui incominciamo,
continuiamo a parlare che bisogna incrementare le varie attività
economiche, commerciali, ecc. quando poi queste attività le
sabotiamo facendo il possibile di non mandare avanti questa legge
che è già presentata con due anni di ritardo.
Pertanto, vi dico, anch'io avrò qualche cosa da chiedere su
questa legge, non è detto che noi dobbiamo dire sì, la approviamo,
senza discuterla, discutiamola, c'è qualche cosa da rivedere,
giusto, ne discuta il Consiglio, però non si facciano delle
proposte di rinviare ulteriormente perché questo denota
l'intenzione di sabotare lo sviluppo economico e turistico della
Valle.
Questa è la realtà.
(voci)
Montesano (P.S.D.I.)
- Consigliere Ramera?
Ramera (D.C.)
- No, guardi Signor Presidente, dopo quanto
è stato richiesto sul Regolamento ho detto che io interrompo quando
mi fa comodo, dato che qui non si sono volute accettare determinate
regole di disciplina nella discussione, io faccio come al
Parlamento e rispondo e interrompo quando mi fa comodo. Questo
proprio perché non è stata voluta una disciplina di
discussione.
(voci)
Caveri
(U.V.)
- ... il quale dimostra ancora una
volta di essere disciplinato perché io ho aspettato che finisse il
Consigliere Ramera per prendere a mia volta la parola.
Je dirai seulement deux mots pour dire que je partage pleinement
l'opinion qui a été exprimée par l'Assesseur Milanesio;
effectivement la requête de renvoi de la part du Conseiller
Manganone n'est pas fondée parce que la loi dont au numéro 37 de
l'ordre du jour n'a rien à que faire avec la loi d'urbanisme,
d'autre part nous savons que c'est urgent que cette loi soit
approuvée et, par conséquent, je demande que, après la discussion,
on passe à la votation de cette loi.
Germano (P.C.I.)
- Io non avrei molto da dire, farei solo
una considerazione, ci sono diversi tipi di opposizione, noi
facciamo l'opposizione non cercando di bloccare le iniziative,
cercando di migliorarle, cercando di farle diventare più
costruttive, più utili per la popolazione.
La posizione che ha assunto il Gruppo democristiano, e l'ha
preannunciata questa mattina nel chiedere che questa legge venisse
discussa al pomeriggio, è una posizione proprio solo disturbatrice.
Nessuno impedisce che la vostra legge urbanistica sia discussa,
nessuno lo impedisce. Questo è un provvedimento che serve a
sbloccare la situazione dei Comuni, la situazione dell'edilizia.
Nessuno vuole che domani, nel piano regionale, si facciano delle
cose che non vanno bene, terremo conto di tutto e noi ci
proponiamo, per parte nostra, di proporre delle questioni, ma
bloccare, no. Questa è la posizione che non è utile alla Valle
d'Aosta, non è utile ai cittadini, agli abitanti della Valle
d'Aosta, è dannosa, come è dannosa la posizione, quando eravate al
Governo, di non voler risolvere questo. Di continuare a rinviarlo,
Manganoni l'ha detto, sono tre mozioni che noi abbiamo presentato
perché c'era questo pericolo, questa situazione nei Comuni e adesso
che dal Governo siete passati all'opposizione, continuate. Io vi
inviterei a riflettere ma la vostra legge urbanistica l'abbiamo
anche esaminata, ci sono anche delle cose interessanti, siamo
pronti a discutere e presentarne delle altre. Però questo non ha
niente a che fare con questo. Se voi dite che ha a che fare con
questo, allora il disegno è chiaro, voi volete fermare, voi volete
fermare e non l'hai dimostrato prima, io mi auguro che tu lo
dimostri adesso e, anzi, smetto subito di parlare per sentire le
tue spiegazioni.
Pollicini (D.P.)
- Fino ad alcuni mesi fa eravamo nel
gruppo della Democrazia Cristiana, benissimo, Mappelli e lo
sapevamo, ci siamo accorti solo troppo tardi, benissimo e avevamo
il massimo rispetto come ce l'ho adesso per il gruppo della
Democrazia Cristiana, come ce l'ho adesso ma, da qualche intervento
di Mappelli, mi sembra l'armata Brancaleone. Scusate ma è
un'impressione, mi auguro che sia sbagliata, vi confesso però che,
seriamente, ho il massimo rispetto del gruppo della Democrazia
Cristiana.
Questa posizione mi sembra, mi spiace che manchi Tonino,
tipicamente psiuppina o da manifesto all'ingrosso. Perché se noi
leggiamo qui il parere della Commissione Affari Generali, la quale
dice esattamente che: "alla presenza di tutti i suoi componenti",
quindi anche del rappresentante della Democrazia Cristiana, "ha
preso in esame ed espresso unanime parere favorevole all'inoltro in
aula consiliare e all'approvazione del disegno di legge stesso
concordato con la Giunta regionale".
Quindi, una Commissione in cui è rappresentata anche la
Democrazia Cristiana ci dà il parere favorevole in senso unanime...
si viene in aula e si butta all'aria tutto. Ecco perché parlavo di
armata Brancaleone o di posizione psiuppina o da manifesto, cioè
fare l'opposizione per l'opposizione.
Noi sappiamo, ed è indubbio, che in tutti i Comuni vi è
praticamente il caos edilizio, questo è uno strumento per finire
quel caos edilizio e dare un po' di ordine alle costruzioni
edilizie, allo sviluppo edilizio dei nostri Comuni.
Ora, non mi pare che questo intervento così, di bloccare questa
legge, possa favorire lo sblocco, appunto, di quello che può essere
il caos edilizio.
Io dico, c'è una legge urbanistica in presentazione,
evidentemente sarà discussa, siamo tutti d'accordo che debba essere
discussa, siamo tutti d'accordo. Però non vediamo quale
contraddizione ci possa essere tra una legge urbanistica e questo
primo provvedimento che comincia comunque a creare gli strumenti
per dare un po' di ordine allo sviluppo edilizio e turistico nei
nostri Comuni.
Ecco perché non capisco questa posizione.
Tonino (P.S.I.U.P.)
- Dunque, a parte il fatto, io
ritengo che si avrebbe dovuto avere prima uno strumento urbanistico
regionale che sarebbe servito quale strumento indicativo ai Comuni
perché, così com'è oggi, capiterà senz'altro che un Comune adotta
un piano regolatore magari in netto contrasto con il piano
regionale e così essere bocciato dall'esecutivo con le spese del
Comune che dovrà sostenere per la presentazione di un progetto,
mentre invece, se esistesse uno strumento urbanistico generale, ciò
che non si è fatto e qui la causa non è di questa Giunta ma delle
Giunte precedenti, i Comuni avrebbero molto più facile... il Comune
stesso di uno strumento grosso modo... e con lo strumento
regionale.
Ma, allo stato attuale, non essendo più possibile attendere
oltre per disciplinare una materia così tanto importante, tra
l'altro quasi obbligata per delle istruzioni dalla legge ponte, ben
venga questa proposta di legge per i contributi ai Comuni, se si
vuole andare avanti. Tale problema è stato più volte sollecitato, e
mi pare anche dal medesimo Consigliere democristiano Manganone, per
cui mi stupisco che oggi il Consigliere Manganone prenda questa
posizione, anche se è stata detta posizione psiuppina. Io vorrei
dire a questo proposito al Consigliere Pollicini che la posizione
psiuppina al Parlamento per il decretone è stata molto chiara e non
ha, e non aveva solo questo compito cui tu alludevi poco fa.
Quindi, su questo punto, punto e basta.
Quindi, io sono d'accordo sulla proposta di questo provvedimento
e sono pure anche d'accordo e convinto sulla necessità di riunire
tutti i Sindaci della Valle per illustrare la portata del
provvedimento. I Consiglieri, anzi, oltre a riunire tutti i
Sindaci, sarebbe anche necessario riunire anche i tecnici che si
pensa siano preposti per la stesura di strumenti, di modo che i
Sindaci non si trovino di nuovo a dover fare ricorso ai tecnici ed
i tecnici medesimi siano informati già in quella sede delle
intenzioni a cui è giunta la Commissione Affari Generali, dandone
mandato al Presidente della Giunta.
Il raffronto che ha voluto fare il Consigliere Pollicini,
appunto, ho già detto prima, è un raffronto che non ha radici,
direi senza testa, in quanto lei sa benissimo e, se ha assistito a
"Tribuna politica" ieri sera, sa benissimo cosa voleva dire la
posizione dello PSIUP al decretone. È stata ampiamente illustrata
dal compagno che ha tenuto ieri sera a "Tribuna politica",
quindi.
Savioz
(P.C.I.)
- Io vorrei ancora aspettare una
feccia e ritornare su quanto è stato detto a suo tempo in questo
Consiglio da parte del sottoscritto. Sulla necessità di avere una
legge per quanto concerne l'ordinamento urbanistico dei Comuni
della Valle d'Aosta, mai nessun gruppo l'ha messa in dubbio. Ho
sempre sentito in questo Consiglio che tutti erano d'accordo perché
questo fosse fatto.
È indubbio che, per fare una cosa veramente fatta bene, e
ribadisco quanto ho avuto occasione di dire in altre sedute, prima
di tutto bisognava e bisognerebbe fare il piano regionale di
urbanistica.
Perché, e mi ripeto, non si può pensare di fare un'opera fatta
bene se non si procede per ordine e se non si procede a fare prima
le fondamenta della casa anziché il primo piano.
Sulla questione della necessità, come dicevo, tutti riconosciamo
il bisogno immediato, il più presto possibile, di arrivare al
dunque. Abbiamo perso molto tempo e questo molto tempo perso non va
indirizzato al Consiglio regionale ma va indirizzato alla
situazione generale della Valle d'Aosta, perché io ho avuto
occasione di dire in questo consesso, e mi ripeto ancora, che i
piani regolatori sono degli oggetti ostici a tutti i Consigli
comunali della Valle d'Aosta.
Ho percorso un periodo di sei anni interessandomi di piani
regolatori, fin dal 1959, e ne ho trovato allo studio già altri
imbastiti dagli Assessori che mi avevano preceduto, ma mi sono
sempre trovato di fronte al muro dell'opposizione dei Sindaci, dei
cittadini, dei Consiglieri, di tutti indistintamente, questa è la
realtà. È la verità cruda, nuda, che, purtroppo, non fa piacere
dirla ma è la realtà.
E allora questa realtà dei Consigli comunali si ripercuote e si
ripercuoteva nell'ambito del Consiglio regionale.
Quante volte i Sindaci sono venuti, durante la nostra
amministrazione, a lamentare il fatto che l'Assessore al Turismo
insisteva perché il piano regolatore venisse portato in Consiglio
approvato, e quante volte non è successo che, per interferenze, i
piani regolatori non sono andati a buon fine malgrado lo studio
definitivo, deliberato, ecc. ecc.
Quindi, Signori, non c'è da stupirsi se ci troviamo di fronte a
posizioni anche nell'ambito del Consiglio regionale.
Abbiamo perso troppo tempo, questa è la realtà, questa è la
verità e i danni ci sono stati e ci sono ancora perché molti
Amministratori, nel tempo, si sono rimangiati le unghie e io ho
trovato dei Sindaci che mi hanno detto, dopo, dopo, quando è venuta
fuori la legge ponte: "Ah, Signor Savioz, se avessimo accettato le
sue condizioni, se avessimo accettato quello che lei diceva, lei
effettivamente aveva previsto certe cose". Certo che le avevo
previste perché ero nell'ambito della materia e sapevo benissimo
che non potevo continuare di quel passo in una situazione così
disastrosa.
Quello che però a me oggi, francamente, mi stupisce un po' e
vorrei che l'amico Manganone non ce l'abbia a male, non se l'abbia
a male. Io parlo con molta sincerità, deve, ho letto attentamente
questa pagina di verbale, non è molto ma io ho letto qui che "la
Commissione, presenti tutti i suoi componenti, ha preso in esame
ecc. ecc. all'unanimità, delibera, decide di portare in Consiglio
regionale...".
Ora io, quando ho detto questo, ho detto vivaddio, finalmente
abbiamo fatto un passo determinante in avanti. Non è quello che io
voglio, intendiamoci bene, perché io sono ancora sempre sul terreno
che prima ci vorrebbe il piano regionale e poi vengano tutti gli
altri. Ma, ad ogni buon conto, non appartengo alla categoria di
coloro che vogliono tutto, appartengo alla categoria di quelli che
si rendono conto che si va avanti passo a passo con delle
difficoltà e che bisogna sapere anche cedere su determinati
problemi, purché qualcosa di buono si faccia.
Quindi io dico: "finalmente", finalmente si ha un qualche cosa
nelle mani per incominciare a fare un lavoro utile per la nostra
Regione, ebbene, mi sia concesso, permettetemi di manifestare il
mio stupore nel sentire ancora in questo Consiglio qualche settore
che si permette di chiedere che tutto questo venga rinviato e venga
rimandato.
Io ripeto, pur non essendo d'accordo sul sistema di procedura e
pur ribadendo ancora una volta che sarebbe necessario avere il
piano regionale prima di avere i piani particolari dei Comuni,
ebbene Signori, io mi dichiaro d'accordo subito, io sottoscrivo
senz'altro questa legge perché possa andare avanti e perché si
incominci finalmente a fare un qualche cosa in questa nostra
Valle.
Andrione
(U.V.)
- A mio avviso, condividendo molte
delle cose che sono state dette adesso da Savioz, non mi sembra che
l'argomento possa prestarsi a una discussione di natura politica.
In realtà, è una questione che è diventata ormai una questione
puramente amministrativa e che, in una maniera o nell'altra, il
Consiglio deve risolvere.
È vero quello che Manganone e Savioz hanno detto prima e cioè
che questa legge, così com'è presentata, ha un ritardo di almeno
tre anni e che avrebbe dovuto essere presentata prima che i Comuni
predisponessero per i vari piani regolatori comunali, cioè questa
legge doveva essere una delle condizioni di base sulla quale i
Comuni si sarebbero dovuti fondare per fare i piani regolatori
comunali.
Ed è anche vero che il piano regolatore regionale è l'unica via
seria per poter finalmente programmare in Valle d'Aosta una
pianificazione dell'urbanismo che non... in tanti settori
differenti uno dall'altro i differenti compartimenti della Valle
d'Aosta, per cui il piano regolatore di Pont Bozet potrebbe essere
completamente avulso da quello di Bard e da quello di Hône oppure,
quello di Brissogne, non tenere conto del piano regolatore di
Pollein o di quello di Saint Marcel.
Il piano regolatore regionale, però, è ancora da prevedere,
mentre il problema dei piani regolatori comunali è un problema
attuale immediato che, in una maniera o nell'altra, il Consiglio
regionale deve affrontare perché, se non affrontato, sarebbe
risolto fuori da quest'aula in altra maniera ma, certamente, non si
può continuare a ignorare il fatto che 74 Comuni, la totalità dei
Comuni valdostani, hanno affidato degli incarichi e hanno ormai un
piano regolatore o in fase di approvazione o in fase di
progettazione o addirittura in fase di esame della Giunta
regionale.
Per cui, il problema della discussione odierna non è il problema
di come dovrebbe essere fatto o avremmo dovuto agire come Consiglio
regionale per fare le cose bene in un passato più o meno remoto, ma
è il problema di affrontare o di risolvere una situazione attuale,
una situazione che esiste, per cui questa legge ha per lo meno il
coraggio di chiamare pane al pane e quindi di affrontare il
problema reale e di cercare il  primo passo per risolverlo,
per nostro conto, io qui parlo per la mia parte politica e credo
anche per un certo senso di responsabilità, il fatto di voler
abbinare questo problema a una soluzione globale, regionale, dei
problemi dell'urbanesimo, rischierebbe soltanto di portare questa
grossa palla al piede, di portarsela dietro senza averle dato una
soluzione, quando dovremo prima o poi affrontare il piano
regolatore regionale.
Noi abbiamo interesse a liberarcene prima perché potremo
affrontare più liberamente, in condizioni spirituali e tecniche
migliori, quello che è il problema di fondo, l'urbanesimo in Valle
d'Aosta e credo che sia il problema di fondo di qualsiasi discorso
di programmazione e cioè la sistemazione, l'assetto territoriale,
la pianificazione in Valle d'Aosta per quanto riguarda il
territorio.
Manganone
(D.C.)
- ... dalle dichiarazioni
dell'Assessore Milanesio.
Milanesio è arrivato in aula e ci ha letto un testo di legge
completamente diverso da quello che noi Consiglieri abbiamo
ricevuto, completamente diverso.
Si parla del parere unanime della Commissione Affari Generali,
Finanze, Programmazione, Urbanistica... ebbene, io vi dico che
questo parere è stato espresso due giorni prima della presentazione
della legge urbanistica agli uffici della Presidenza.
Questa relazione non è veritiera perché qua io leggo queste
parole: la Commissione ha preso in esame e ha espresso unanime
parere favorevole all'inoltro in aula consiliare e,
all'approvazione del disegno di legge stesso nel seguente nuovo
testo della Giunta, di indire una riunione di tutti i Sindaci della
Valle d'Aosta allo scopo di illustrare loro la portata del disegno
di legge in questione, di consigliare ai medesimi di includere
nelle deliberazioni, con cui saranno affidati gli incarichi per la
redazione degli strumenti urbanistici comunali, una clausola con la
quale i tecnici incaricati accettino di essere attribuiti nella
sola misura del 40% nel caso che la Regione non approvi tali
strumenti urbanistici, ecc.
Quindi, leggendo questa relazione, pare che nessun tecnico fino
alla data del 29 settembre sia stato incaricato di redigere dei
piani regolatori o dei regolamenti edilizi. Questa è la verità, noi
tutti sappiamo che tutti i Comuni hanno nominato il tecnico per la
redazione di questi piani o di questi regolamenti urbanistici,
saranno redatti secondo questi piani o regolamenti urbanistici,
saranno redatti secondo gli standard della legge urbanistica, della
legge ponte.
Cosa prevede tra questi standard, vediamo che noi dobbiamo
mantenere una distanza di 30 metri dalle nostre strade regionali,
dobbiamo mantenere una distanza di 20 metri dalle strade comunali,
dovremo mantenere 60 metri dall'autostrada.
Quindi io dico che sarebbe bene prima approvare la legge
urbanistica dove dà le indicazioni a cui i tecnici devono
sottostare e poi varare la legge per il finanziamento del piano
regolatore perché sennò spenderemo inutilmente dei soldi, avremo
dei piani regolatori che, certamente, non saranno accettati dalle
Amministrazioni comunali.
Manganoni quando dice: "gli operai hanno bisogno della villetta
per il weekend", tutti gli abitanti in città hanno bisogno della
villetta per il weekend, ma come possiamo dare loro la casetta se
predisponiamo questi strumenti urbanistici in base alla legge
ponte? Ma io le dico, Consigliere Manganoni, lei conosce Ivery,
ebbene, a Ivery ci vogliono 95 mila metri quadri di terreno per
costruire la casetta. Dove le facciamo? E qui io vi parlo di un
piano regolatore che è stato vagliato dal Consiglio comunale di
Pont Saint Martin, 95 mila metri quadri a Ivery. Vogliamo dunque
noi, in questa riunione dei Sindaci, in questa riunione a cui
Tonino ha detto di invitare anche i tecnici, dare loro le
indicazioni? Vorrà il Presidente di Giunta dare le indicazioni per
la redazione di questi strumenti urbanistici perché sappiano che,
per legge, devono mantenere gli standard della legge urbanistica e
sono dieci metri di distanza fra costruzione e costruzione, i
20-30, i 60 metri. I coefficienti di costruzione e all'interno e
all'esterno dei centri abitati, quindi la nostra proposta di rinvio
non è sabotaggio, assolutamente no. Perché mi ricordo, in un
intervento che ha fatto il Consigliere Germano il 2 agosto del '68
in merito a una mozione che avevamo presentato con il collega
Chamonin, ha detto che era necessaria una legge urbanistica. Ora
c'è una legge urbanistica, Germano, si tratta di portarla subito in
aula, È questione di qualche giorno, io penso, perché, perché già
nel mese di gennaio, l'Assessore Milanesio, aveva portato in Giunta
una determinata delibera in cui si diceva "la Giunta regionale - vi
leggo la data, la data è del 20 gennaio 1970 -" la Giunta regionale
dà mandato all'Assessore al Turismo di approfondire i problemi... e
di presentare proposte in merito: a) determinazione degli obiettivi
e del contenuto del piano regolatore urbanistico per la tutela del
paesaggio, connessioni con la programmazione degli interventi; 2)
interpretazione delle indicazioni contenute nella citata legge
urbanistica e per la tutela del paesaggio 28 aprile 1970, n. 3 - ed
era nostra. "Le norme legislative da promuovere in relazione ai
contenuti del piano urbanistico regionale. Ricerche da
intraprendere anche in accordo con gli ordini proposti la
programmazione economica. Modalità e tempi di redazione al piano
urbanistico regionale. Formazione di un organo regionale di
pianificazione e di dialogo con le Amministrazioni comunali". Presa
d'atto della Giunta regionale del 28 gennaio 1970.
Quindi, io penso che l'Assessore Milanesio abbia tutti gli
elementi per poter emendare la legge urbanistica che il gruppo
della Democrazia Cristiana ha presentato alla Presidenza del
Consiglio per la discussione.
Quindi, io adesso non intervengo più, mi riservo di intervenire
in seguito.
Balestri (P.S.I.)
- D'accordo su questa legge, è un primo
passo per affrontare il problema scabroso che da tanti anni se ne
parla.
Però, secondo me, questa legge è monca, è monca in questo senso:
che abbiamo avuto un'esperienza, abbiamo visto quei centri abitati,
quello che è successo, le lotte che ci sono state perché fossero i
più estesi possibile.
Ora, stiamo attenti perché se non gli diamo delle indicazioni, e
le indicazioni verbali fino a quanto fino a ora successo non sono
servite a niente, noi vedremo dei piani regolatori che avranno
un'estensione tale, si parla già di certi piccoli centri che
prevedono 20 mila abitanti, altri che ne prevedono 20 mila
abitanti, la Valle d'Aosta, secondo quello che dovrebbe venire dai
piani regolatori, dovrebbe prevedere un 3 milioni e mezzo di
abitanti, a quel che si fa i conti e che si dice, insomma.
Quindi, ora la Commissione Finanze e Programmazione, per
fortuna, ha già stabilito questi limiti, un 40% e 60%
all'approvazione del Consiglio regionale. Però il 40%, molto
probabilmente, se si fanno le cose come si deve, perderemo molti di
questi 40% perché certamente verranno presentati dei piani
regolatovi di un'estensione tale che, se andremo a fare dei conti
in quelle che sono le infrastrutture, a un certo momento vedremo
che ci vorranno centinaia di miliardi per la Valle d'Aosta per fare
le infrastrutture adeguate a quelli che saranno i piani
regolatori.
Quindi, in questo momento, i piani regolatori saranno già una
gran cosa perché, se non altro, delimiteranno, faranno delle cose
più razionali di come sono andate avanti le costruzioni fino a
oggi, però stiamoci attenti, diamo delle indicazioni precise ai
Comuni, perché altrimenti, al momento buono, ci troveremo con dei
piani regolatori talmente vasti che, forse, saranno al di sopra
delle nostre possibilità.
Mappelli
(D.C.)
- Nel mio precedente intervento si
vede che non mi ero espresso troppo bene, visto che qualche
Consigliere non aveva capito che stavo parlando sul futuro di
quanto l'Assessore Milanesio pensava di attuare o di sottoporre per
quanto riguardava il piano urbanistico.
Dunque non entrai, anche se pure in parte, in merito all'oggetto
direttamente in discussione, anche perché mi sembra che l'amico
Manganone sia stato abbastanza chiaro in questo senso.
Il Consigliere Pollicini si è permesso di fare di una erba un
fascio e di dare a questa sparuta schiera, e così siamo rimasti in
base ai suoi giudizi, ma io dico meglio pochi buoni, e farne così
un nuovo Régiment di Brancaleone, direbbe lui, intanto quando lui
dice che ha rispetto per la Democrazia Cristiana, ritengo che non
vorrei fare dei giudizi, ritengo che sei come il coccodrillo, solo
dopo, solo dopo hai del rispetto, un po' troppo tardi, Consigliere
Pollicini e, d'altra parte, ti dirò con estrema franchezza, ed è la
prima volta che lo dico e in pubblico e in privato, non l'ho mai
detto né in pubblico né in privato, però oggi lo voglio dire qui,
guarda, ti dirò con estrema franchezza che questa piccola schiera
non avrà più delle pugnalate alla schiena, non ne avremo più di
pugnalate alla schiena. Pertanto, prima di esprimere dei giudizi,
amico Pollicini, sia sul nostro partito e, modestamente, sulle
nostre persone, è meglio che tu ti soffermi un momentino allo
specchio perché potresti chiederti perché sei seduto su quella
sedia. E non ho finito, devo dirlo perché questa notte sennò non
dormo, non dormo, non dormo, esatto anche perché... tu ritieni che
sia onesto appartenga a un gruppo di Brancaleone gente come il
sottoscritto, quando tu, nell'ufficio del Presidente Bordon,
proponevi di lasciare l'Assessorato con un'onorevole uscita di
3-400 mila lire al mese? E no, caro Pollicini, sono rimasto al mio
posto, malgrado le tue brillanti offerte. E oggi è una, e ogni
giorno e ogni volta per cui mi avrai qualche cosa da dire, mi
troverai sempre su questa posizione. Dunque, ricordati che il
Brancaleone alle posizioni psiuppine e dunque quelle delle palline
nere e tutto quello che viene dopo, ai Brancaleoni appartiene gente
come te che, purtroppo, eravamo assieme, ma cosa vuoi, delle mogli
infedeli al mondo ce ne sono tante.
(voci)
Montesano (P.S.D.I.)
- Prima di dare la parola
all'Assessore Milanesio per la chiusura, la parola al Consigliere
Pollicini.
Pollicini (D.P.)
- Soffro d'insonnia anche io.
Presidente, ecco, voglio solo dire che i tentativi di un maldestro
cavaliere disarcionato di confondere la tribuna, perché solo per la
tribuna egli parla, non convincono neppure più l'ultimo suo
abituale cliente che aveva quando era a cavallo. E questa notte
anche io, come te, dormirò sonni tranquilli.
Chamonin
(M.A.V.)
- Devo concordare su alcune
affermazioni fatte sia dal Consigliere Manganone che dal
Consigliere Savioz che, in seguito, dal Consigliere Balestri.
Soprattutto vorrei che l'Assessore al Turismo volesse veramente
vedere con i Sindaci dei Comuni interessati, di dare attuazione a
quanto detto qui nell'allegato, nella decisione della Commissione
consiliare e cioè di voler concordare con la Regione gli strumenti
urbanistici di cui si tratta, prima di sottoporre all'esame
dell'approvazione dei competenti organi comunali. Perché,
purtroppo, come ha ricordato il Consigliere Manganone, i piani
regolatori, attualmente, sono legati agli schemi e agli indici e ai
vincoli previsti dalla legge ponte e quelli, almeno quelli che ho
avuto l'occasione di vedere io, sono stati redatti in base a questi
schemi, a questi indici e a questi vincoli.
Ora, non possiamo non pensare che all'articolazione della legge
ponte per la fissazione di questi indici e di questi vincoli.
Evidentemente che i Sindaci preoccupati, direi anche
giustamente, di poter dare, giustamente, visto nell'ambito
comunale, di poter dare la massima disponibilità di costruzione ai
loro amministrati, hanno fissato degli indici che, anche se
contenuti o abbastanza contenuti, hanno portato a delle cubature
mostruose, le quali cubature portano un numero determinato di
previsti abitanti e per questi previsti abitanti, una tale quantità
di servizi con dei costi talmente onerosi da chiedersi se veramente
quei piani regolatori, così come stilati e stabiliti e, purtroppo,
già in parte adottati, potranno avere un qualche giorno una qualche
rispondenza.
Io so di un Comune non distante da Aosta, nel quale non si è
esagerato, il Comune non ha esagerato nella determinazione degli
indici, perché il massimo ha dato un metro cubo, un metro quadro
sulla fascia centrale, questo però ha portato questo Comune ad
avere delle previsioni, Comune che attualmente ha 2000 abitanti,
delle previsioni di 22 mila abitanti con delle infrastrutture del
costo di 12 miliardi.
Ora, io è su questo che vorrei pregare l'Assessore e la Giunta
di volere riflettere e di volere veramente vedere con questi
Comuni, con quelli con i quali si è ancora in tempo a fare qualche
cosa perché, come dico, purtroppo alcuni piani regolatori, anche se
non ancora approvati dall'autorità tutoria, sono però già stati
regolarmente adottati da Comuni. Ora, io non vorrei che veramente
questo fosse fatto da parte dell'Assessore e dall'Amministrazione
regionale, perché, se no, ci troveremmo davanti a dei piani
regolatori pagati profumatamente cari e che, in effetti, non
avrebbero nessuna possibilità di rispondenza pratica e di essere
approvati, evidentemente.
Bordon (D.C.)
- Bordon non vuol dire molte cose, ha
promesso al Consigliere Pollicini di non parlare dell'armata
Brancaleone e ha promesso di neanche esprimere quali sono i suoi
pensieri, i suoi giudizi sulla sua armata, tanto più che Bordon
pensa che anche oggi non dovremo più percorrere la strada a
braccetto, ma io penso che, affiancati, la dovremmo ancora
percorrere, nell'interesse della Valle e allora, sorpasso da questo
primo argomento e quello che è stato detto, da una parte e
dall'altra, mi sembra che sia venuto fuori in un momento di foga e
io penso che poi, in fondo in fondo, si può ritrattare anche certe
accuse che sono venute fuori.
E allora si fa quel che si può, però io volevo solo precisare
una cosa, perché sono state fatte alcune affermazioni su questa
unanimità della Commissione.
Ora, la pietra dello scandalo dovrei proprio essere io, che ho
l'onore di partecipare a questa prima Commissione, Commissione
Affari Generali, Finanze, Urbanistica e chi più ne ha, più ne
metta, presieduta con saggezza e competenza dal Consigliere Caveri,
quindi noi, in questa Commissione, siamo arrivati e abbiamo
esaminato attentamente questo problema; questa è la verità, perché
ci stavamo avviando su un sentiero di guerra qui dentro: non
proprio il caso, sono le 18 ormai e qui portiamo avanti un discorso
su questo argomento con molta tranquillità, perché mi sembra che
sia il sistema migliore.
Ora, che cosa è accaduto? Non è vero che vi sia stata
un'incongruenza fra quello che è stato detto in Commissione e che
ne è venuto fuori. Anzi, quello che è stato detto in Commissione è
stato detto..., è stato poi una conseguenza per la legge
urbanistica. Noi ci siamo presentati in Commissione e abbiamo avuto
le nostre perplessità, abbiamo discusso lungamente con tutti i
commissari e ognuno ha detto la sua; abbiamo visto anche delle cose
che ci hanno stupiti, degli incarichi come sono venuti fuori
attraverso i Comuni, che io non sto qui a citare perché non è
proprio il caso. Abbiamo visto, per esempio, dei Comuni dove si
prevedono delle popolazioni che, secondo me, sono pazzesche.
Quindi delle impostazioni che, in fondo in fondo, proiettate nel
futuro; i Comuni che hanno oggi 1500 abitanti, in certe vallate
laterali, prevedono 15, 18, 20 mila abitanti. Insomma tutto un
complesso di studi, io non sono un tecnico, che però ci aveva
lasciati perplessi.
E siamo ritornati una seconda volta in Commissione e, come
vedete, c'è stata una modifica: non più venti, sessanta e venti, ma
quaranta e sessanta, perché questo era il discorso che avevamo
fatto, un discorso che ci eravamo detti: se noi diamo il venti per
cento, poi diamo il 60% che fa l'80, arrivati a un certo momento,
quando si tratterà di applicare questi piani regolatori, i Comuni
certamente, come è accaduto per il passato e l'amico Savioz, tutti
quelli che sono stati Assessori al Turismo sanno che difficoltà si
incontrino per fare applicare un piano regolatore, a un certo
momento, questi architetti, questi studiosi avranno avuto il 70-80%
della quota, l'altro 20% non ce l'hanno più e non potremo più
vedere di modificare determinate impostazioni finanziarie a questi
architetti.
Però, che cosa è accaduto? Abbiamo, ci siamo messi tutti insieme
a suggerire questa impostazione, che vedo condivisa da voi tutti,
di fare una riunione di Sindaci, spiegare loro tutto quello che c'è
da spiegare. Però, indubbiamente perché lo abbiamo detto
all'unanimità? Ma è chiaro, proprio per quello che è stato detto
qui dentro e non si può più andare avanti così, perché se no, a un
certo momento, diceva Manganoni giustamente un momento prima, ci
troveremo con delle gravi difficoltà.
Però che cosa è accaduto? Che parlandone poi successivamente con
il nostro gruppo, questa discussione che era avvenuta il 28,
illustrata da me il giorno 30 o 29, ha trovato una giusta
osservazione. È stato detto: "ma come volete portare avanti i piani
regolatori quando ancora non c'è una legge urbanistica regionale?".
Questa osservazione, fatta dai miei amici, io l'ho condivisa in
pieno e che cosa ho risposto? "Ma dico, ma finché non è presentata
una legge, noi non possiamo mica rimanere con le mani in mano".
Ecco allora questa giusta impostazione di presentare
immediatamente questa legge regionale e di chiedere oggi se c'era
la possibilità di rinvio di questa per avere quella lì prima,
perché il rinvio di questa non penso che voglia dire di tanti mesi,
può anche essere solo di quindici giorni, venti giorni, un mese al
massimo, perché il fatto che sia necessaria una legge regionale
urbanistica prima, è condiviso da Savioz, è condiviso da Tonino, mi
sembra, da tante altre persone, da Chamonin; quindi da gente che,
forse, ha studiato il problema più profondo di quanto l'ho studiato
io.
Quindi, questa nostra domanda si capisce se si vuole fare della
democrazia, se si vuole fare delle discussioni per fare delle
battaglie oratorie qui dentro, per farci ammirare più o meno dalla
galleria, questo è un altro discorso. Ma, in fondo, noi non abbiamo
fatto niente di straordinario, noi non abbiamo voluto boicottare
niente. Noi siamo arrivati qui dentro dicendo: "Signori, noi
avevamo prima allo studio questa storia dei piani regolatori; è
stato presentato un progetto di legge per la legge regionale
urbanistica, noi vi chiediamo se fosse possibile applicare, o
meglio, studiare quella là prima di questa". Questo è tutto il
discorso che noi abbiamo fatto.
Quindi tutto il resto che ne è venuto fuori, è venuto fuori
perché qualche volta si vuole stuzzicare o si vuole fare della
politica, come giustamente diceva l'amico Andrione, quando non è
necessario, perché qui non era proprio il caso di fare della
politica.
Quindi, io penso che, brevemente, riassumendo e chiedendovi
scusa di questa chiacchierata già forse troppo lunga, l'essenziale
era questo, siamo tutti d'accordo che sarebbe bene prima avere la
legge regionale urbanistica, prima di fare questa, se siamo tutti
d'accordo, chiediamo il rinvio e andiamo, intanto in 15 giorni si
riuniranno le Commissioni e quello che c'è da fare e chi non è
d'accordo voterà contro, non c'è mica da preoccuparsi per niente,
ognuno si assumerà le sue responsabilità, siamo qui per questo.
Milanesio
(P.S.I.)
- A questo punto della
discussione direi che è interessante poter intervenire proprio
perché ci sono da dire tante cose perché ci sono, a mio avviso,
almeno da parte di alcuni Consiglieri, le idee un po' confuse.
Io devo ringraziare i Consiglieri che sono intervenuti portando
un contributo a questa discussione e sono stati, ad esempio,
Manganoni, Caveri, Tonino, Savioz, sono stati il Consigliere
Andrione, Balestri, Chamonin, io non credo però che sia stato
portato un contributo all'elaborazione di una eventuale futura
legge urbanistica regionale, un contributo per lo meno fattivo da
parte dei Consiglieri Bordon, Mappelli e Manganone.
Io non parlo dell'armata Brancaleone, non voglio evidentemente
fare dell'umorismo, anche se così spiritoso, simpatico, non voglio
introdurmi in una polemica che non mi riguarda e dalla quale voglio
essere estraneo, alla quale voglio essere estraneo almeno sotto
questo profilo. Devo dire, però, che le idee permangono confuse in
un certo settore di questo Consiglio.
Quando si parla di distanze, quando si parla di regolamentazione
urbanistica, quando si innalzano alti lai perché i piani regolatori
non sono stati fatti o perché la legge urbanistica regionale non è
soddisfacente, ci si dimentica certamente tutto quello che, quando
si arrivava a discutere la delimitazione dei centri abitati, è
successo nella Giunta. Io invito Bordon, invito Mappelli, invito
Manganone a ricordarsi le simpatiche discussioni che avevamo quando
io dicevo che la legge va applicata correttamente perché lo scopo
di questa legge è di costringere i Comuni a fare la pianificazione
territoriale, quindi rispettiamo la legge nella delimitazione dei
centri abitati, voi eravate quelli che credevate che i centri
abitati erano come... in piemunteis as dis "la maia bernarda", no,
cioè è come qualcosa di molto elastico che si poteva allargare,
allargare fino a comprendere, praticamente, tutto il Comune, in
questo modo qui si eludeva la legge ponte, consentitemelo, non si
arrivava a incentivare nessuna pianificazione territoriale perché,
quando un Comune aveva tutto il suo territorio compreso il centro
abitato, che aveva quindi l'1,5 su tutto il Comune spalmato come si
può spalmare il burro su una fetta di pane, era chiaro che
l'incentivo della pianificazione cadeva e molti Comuni oggi non
hanno nessun interesse a fare il piano regolatore perché quello che
gli consente la delimitazione dei centri abitati è molto più di un
brutto piano regolatore con grosse cubature.
Voglio ricordarvi che il Comune di Ayas, per esempio, ha la
possibilità di insediare teoricamente oltre 70 mila abitanti,
grazie al centro abitato che è stato approvato.
Ora, dico quindi, quando si viene a predicare qui in Consiglio,
bisogna relazionare anche bene nelle altre sedi, un po' meno
ufficiali, un po' meno esposte al pubblico e quindi, quando io ho
visto presentare, da parte della Democrazia Cristiana, questo
disegno di legge che, tra l'altro, ha anche degli aspetti positivi,
io mi sono un po' stupito e mi sono chiesto di chi era
l'elaborazione di questo disegno di legge, certamente non del
Cavalier Bran, perché qualche anno fa era venuto a sostenerci la
teoria che bisognava stabilire la franchigia di 700 metri cubi, che
era una teoria aberrante, mostruosa, sotto il profilo urbanistico e
sotto il profilo edilizio, ed era stata fatta proprio da Manganone,
ad esempio, e mi stupisco di questo fatto, e da tanti altri.
Ora dico, è chiaro che, io invito se non altro le forze
politiche a un minimo di coerenza urbanistica, quello che hanno
sempre sostenuto lo sostengano in questa sede, non che adesso che
si è all'opposizione si fa un gioco diverso; insomma, qui si fa
troppo il gioco delle parti, mi pare. Prima, quando si è al
Governo, ci si comporta in un certo modo, ora si va all'opposizione
e subito tac, ci si comporta in un altro e, improvvisamente, si
diventa i sanculotti della pianificazione territoriale. Perché
prima, insomma, eravate un Régiment des Socques della
pianificazione territoriale, adesso siete i sanculotti della
pianificazione territoriale.
Io questo capovolgimento di fronte, francamente, non lo
capisco.
Comunque prendo atto con piacere, caso mai. Devo dire che certe
distanze previste dalla legge ponte e certe limitazioni valgono in
assenza di piani regolatori perché la legge ponte tende a stabilire
un regime transitorio che viene superato dall'approvazione di un
piano regolatore, per cui tutte le tue perplessità, caro Manganone,
sono inutili, gli standard, quelli sì che la legge ponte prescrive
ma quelli sono una conquista di civiltà, quegli standard
urbanistici, cioè tanto verde per abitanti, un certo livello di
infrastrutture, questa è una conquista della civiltà, è una delle
poche cose belle che abbia fatto il Governo di centro sinistra. È
una delle poche cose.
Ora dico, noi vogliamo batterci per rivedere in senso negativo
determinate conquiste che poi avrebbero dovuto essere fatte con una
legge ponte perché, se si faceva una legge con tutti i requisiti
che voleva avere un carattere di organicità, probabilmente non
passava al Parlamento, come non sono passate tante altre
iniziative.
Ora vogliamo attaccare da destra la legislazione nazionale, caso
mai attacchiamo da sinistra ma non attacchiamola certamente da
destra.
Quindi, mi pare che nella legge ponte ci sono degli spunti che
costringono i Comuni alla pianificazione. Qui si è lavorato per
eludere questi aspetti della legge ponte, per impedire che i Comuni
facessero della pianificazione o, per lo meno, si è voluto che i
Comuni non fossero incentivati a pianificare.
Perché, in questo momento, noi troviamo che la resistenza, che
ho già detto prima, fisiologica dei nostri Comuni e dobbiamo
capirlo questo, non è che i nostri Amministratori siano tutti
conservatori, siamo tutti retrogradi. È che in Valle d'Aosta la
proprietà del suolo è un fenomeno di massa, a differenza delle
altre regioni d'Italia, dove sono pochi che detengono le proprietà
dei suoli. I nostri contadini sono proprietari di suoli e quindi,
evidentemente, sono più interessati degli altri alla redazione dei
piani regolatori. Ed è per questo che c'è una certa resistenza alla
pianificazione, direi fisiologica, quasi naturale, però noi
dobbiamo convincerli attraverso l'educazione, attraverso l'azione
politica, a superare queste remore perché, se vogliamo fare del
turismo, lo faremo solo rispettando il paesaggio, lo faremo solo
consentendo un'edificazione ordinata e non prendendoci in giro, per
cui quando c'è da fare la delimitazione del centro abitato, lo si
delimita il più possibile, quando c'è da discutere in Consiglio su
una misura economica che la Regione intende adottare, la si vuole
legare a una legge urbanistica che ha anche i suoi aspetti positivi
ma che, in fondo, una legge urbanistica ce l'abbiamo già noi. E
questa legge urbanistica è un meccanismo che non siamo mai riusciti
a portare avanti e che dobbiamo portare avanti e dò regione a
Savioz quando parla di incomprensioni e quando dice: bisogna fare
il piano urbanistico regionale, anche Andrione, specialmente, ha
ricordato questo aspetto. È chiaro che il piano urbanistico
regionale è il quadro generale in cui questi Comuni inseriscono
questa pianificazione.
Ma oggi la pianificazione comunale è già avanzata, è
incominciata due anni fa e quindi non possiamo mica negare questa
realtà, noi dobbiamo intervenire per correggerla e per mettere in
atto quei provvedimenti, quelle iniziative che la Regione ha come
obbligo istituzionale e, come direi, come dovere politico e
civile.
Tu hai letto, Manganone, la presa d'atto che io portai alla
Giunta regionale di cui tu facevi parte, ora, in questa presa
d'atto, io avevo innanzitutto, tu hai dimenticato la fase delle
premesse, che era la più qualificante, mi farebbe piacere che
qualcuno ogni tanto se la rileggesse per ricordarsela, avevo
denunciato, in questa presa d'atto, una certa situazione che si
stava verificando in Valle d'Aosta, dove non c'erano strumenti
urbanistici esistenti, dove c'era una tendenza al gigantismo che,
fa ricordato Balestri giustamente e Chamonin, dove i Comuni, quando
si danno uno strumento urbanistico, se lo danno più in dovere
possibile, cioè fanno un piano regolatore che non regolamenta
niente perché è chiaro, e qui io non voglio dare la colpa
essenzialmente ai progettisti, chi lo approva è il Consiglio
comunale... i progettisti sono anche sollecitati a fare certi piani
regolatori, altrimenti non vengono approvati.
Ora, se si fanno dei piani regolatori abnormi e noi abbiamo
fatto delle previsioni in base a questo e abbiamo accertato che, se
continuavano le tendenze in atto al gigantismo, si ipotizzava una
Valle d'Aosta di due milioni e mezzo di abitanti, il che era
aberrante con i fini che questa Giunta si propone sia sulla difesa,
sotto il profilo della difesa del patrimonio etnico, culturale,
linguistico e anche dell'equilibrio che ci deve essere tra
cittadini-natura e cittadini-ambiente.
Quindi, noi abbiamo detto di no, nelle premesse, in quella
deliberazione, a questo tipo di pianificazione, abbiamo detto che i
Comuni dovevano continuare a pianificare, abbiamo detto, e io lo
voglio leggere, tu l'hai letto ma, a mio avviso, hai dato
un'interpretazione diversa, interpretazione delle indicazioni
contenute nella citata legge regionale urbanistica, cioè quelle del
'60 e per la tutela del paesaggio e norme legislative da promuovere
in relazione ai contenuti del piano urbanistico regionale.
Ho detto, in apertura di seduta, che avrei sottoposto l'esame,
in primo luogo, mi pare doveroso, della maggioranza che regge
questa Giunta, avrei sottoposto in prima istanza all'approvazione
della maggioranza che regge questa Giunta i contenuti di questo
piano urbanistico regionale, dopo di che si può discutere di
procedure, di metodi e di nuova legge urbanistica regionale, la
quale deve nascere come esperienza intimamente collegata al piano
urbanistico regionale, una legge non può avere un contenuto
astratto, deve applicarsi a delle situazioni concrete, altrimenti
le leggi regionali a cosa servono, ci sono le leggi dello Stato che
sono già così generali, così... vanno bene allora quelle, questa
misura non è in contraddizione con la vostra proposta di legge
perché la vostra proposta di legge si articola anche sui piani
regolatori comunali. E, quindi, Signori, questa pianificazione è
iniziata da due anni, zoppicante è iniziata, è iniziata con dei
fraintendimenti, però mi pare che la vostra opposizione in questo
momento sia di tipo, direi, politico, però, badiamo bene, non di
alta politica, di tattica politica, di piccolo cabotaggio politico
perché sì, sì, perché si è voluto dare a certe voci, a certe
parole, a certi movimenti di corridoio, da parte vostra, una certa
interpretazione, per cui questo discorso, fatto da voi in questo
momento, poteva avere un certo significato e invece no, vi dico io,
perché le forze politiche che reggono questa maggioranza, e altre
forze politiche che sono in questo Consiglio, hanno la testa sul
collo. Sanno gli obiettivi che vogliono raggiungere e li vogliono
raggiungere in qualche modo.
Ora, io difendo con un certo calore questo disegno di legge, pur
conoscendo tutti i limiti di questo disegno di legge che sono
stati, direi con intelligenza, sottolineati da diversi Consiglieri
che sono intervenuti, i quali hanno detto che si trattava di una
misura economica, che l'obiettivo che noi ci poniamo è il piano
urbanistico regionale e quindi, contemporaneamente a questo,
l'approvazione di una nuova legge urbanistica regionale. Ma noi
dobbiamo anche suscitare la pianificazione dal basso, cioè la
pianificazione da parte dei Comuni, non possiamo imporre tutto
dall'alto a questi Comuni.
Quindi, questa esperienza che dall'alto si va maturando, a
livello comunale è importante, anche se è un'esperienza
contradditoria, anche se è un'esperienza che vedrà il Consiglio
regionale magari respingere tanti di questi piani regolatori
perché, non dimentichiamo che, in base alla legge del '60, poiché
non c'è il piano urbanistico approvato, i singoli piani comunali
che vengono portati all'approvazione del Consiglio, devono essere
discussi dal Consiglio oppure dalla Commissione Finanze, Affari
generali e la delega verrà data alla Giunta per l'approvazione o
per, diciamo così, la ripulsa o per le osservazioni a questi piani,
quindi, ad esempio, non si sottrae al Consiglio nessuna delle sue
prerogative, nessuno dei suoi poteri, questo modo di procedere mi
pare corretto.
Avevamo fatto, inizialmente, delle proposte a seguito di
osservazioni giuste sul meccanismo economico e sono state, dalla
Giunta, accolte pienamente perché è vero, esiste una tendenza dei
Comuni al gigantismo; se avessimo dato il 20% alla consegna
dell'incarico, il 40% all'adozione e ci fossimo riservati, oppure
il 20, il 30 e il 50, mi pare che fosse così, il 60% della prima
fase, è chiaro che non avremmo più avuto quella molla economica
che, invece, deve agire soprattutto nell'ultima fase, che è quella
dell'approvazione e che, a mio avviso, deve essere riservata
interamente alla Regione, perché si tratta di decidere il futuro
del nostro territorio, il futuro dei nostri Comuni.
Io vi chiedo scusa se sono stato un po' passionale in questa
risposta ma certe cose le dovevo dire perché non si può, ripeto,
predicare bene e poi razzolare male in certi settori e in certi
campi; tu, Mappelli, hai detto in una parola, hai detto, hai
sintetizzato e hai simbolizzato la posizione del tuo partito in
questo momento, hai detto: la legge ponte non ci piace, non ti
piace proprio per quel tanto di innovativo che c'è, in quel tanto
di giusto, in quel tanto di conquista di civiltà che c'è in questa
legge, non per il resto ed è proprio su questo che non siamo
d'accordo.
Pedrini
(P.L.I.)
- Signor Presidente, Signori
Consiglieri, io prendo atto del tono, come ha affermato
l'Assessore, passionale con cui egli ha esordito su questo
argomento e posso anche comprenderlo perché io stesso, direi, quasi
normalmente come lui e, su questo argomento, pur avendo delle linee
abbastanza chiare, avevamo pensato di sentire in effetti come si
sarebbe svolta la discussione e di prendere alla fine quelle
decisioni che meglio questa discussione avrebbe illustrato. Ho
imparato, comunque, parecchie cose; ho imparato che i D.C. sono dei
retrogradi e quindi, come tali, così li ha definiti l'Assessore
Milanesio, io prendo atto solo delle parole e quindi,
effettivamente, io non so se la vostra o la sua proposta è la
migliore. Io prendo atto esclusivamente delle parole, mentre invece
prendo atto che su di me pesano altre accuse, dico su di me come
minoranza, perché noi abbiamo la testa sul collo, solo la
maggioranza attuale ha la testa sul collo, gli altri non ce
l'hanno.
Questo mi stupisce assai, anche quando l'Assessore si permette
di dire che detto progetto va portato solo e solamente alla
maggioranza, negando - e queste sono le sue parole - in prima
istanza, ma anche in prima istanza, ma lo si fa ma non lo si dice,
Assessore e caro amico Milanesio! Perché, evidentemente, anche se
tu lo vuoi fare, lo puoi evidentemente fare, con il dovuto rispetto
a questa maggioranza, a questa minoranza, per cui, in questo
momento, prendo la parola mentre invece avrei taciuto! Questo è il
fatto, secondo me, che è grave, qua noi siamo solo e solamente dei
numeri perché quando tu, in prima istanza mi porti quella
discussione e prendete determinati atteggiamenti, mi vuoi dire dopo
in quest'aula che cosa cambiamo? Ma assolutamente niente perché,
quando la maggioranza ha già deciso, noi dalla nostra parte
possiamo fare qualsiasi discussione, possiamo portare degli
emendamenti di primo piano, possiamo veramente dare un contributo
positivo a questa legge ma, evidentemente, noi non saremo mai presi
in considerazione perché non abbiamo la testa sul collo e non
facciamo parte della maggioranza. È con estrema amarezza che dico
questo, con estrema amarezza che, in una discussione di questa
importanza, in cui veramente noi pensiamo che si vede il futuro di
tutta la Valle, in una industria talmente importante e mai
abbastanza ancora oggi capita come quella del turismo e quindi, di
conseguenza, sviluppo urbanistico con tutte le sue conseguenze
annesse e connesse, è evidente che almeno su questo piano noi
dovevamo essere, dobbiamo essere informati. E, un'altra cosa non
concordo, non concordo quando mi si dice: "ma tanto voi dovete
stare tranquilli, non c'è una legge urbanistica regionale e allora
cosa succede? Tutti i piani regolatori saranno portati in
Consiglio" e fin qua io mi ero già quasi sollevato, ho detto: va
bene, secondo istanza li vedremo anche noi, invece no, l'Assessore
Milanesio si è immediatamente ricorretto e ha detto, a meno che non
si pensi di portarlo in Commissione e di dare la delega alla
Giunta, chiuso, finito e buonanotte al secchio, noi piglieremo solo
e solamente...
(voci) ...
è la realtà di fatto, ma queste non
sono parole nostre, sono parole dette da un responsabile di questa
Giunta.
Ora, giunti a questo punto, io voglio denunciare all'opinione
pubblica la gravità di queste parole, la gravità di questo
comportamento perché, evidentemente, questa Giunta si regge solo e
solamente con i voti del - lo definì molto bene il Presidente ombra
Caveri - ma con i voti esclusivamente, e questo è il fatto più
importante, del Partito Comunista.
E allora, allora, a un certo punto, bisogna avere il coraggio e,
caro Germano, è che purtroppo il discorso arriva fino a questo ma è
evidente, lo so che ti fa male, lo so che ti dispiace, lo so che
non volete che si arrivi a scoprire gli altarini, ma la realtà di
fatto è questa, che, a un dato punto, voi fate parte della
maggioranza e, come tali, voi decidere come sempre e come avete
fatto nella scuola perché questa è la realtà di fatto, va bene, voi
avete esclusivamente, siete arrivati ad avere, evidentemente, la
padronanza di questa Giunta.
È un fatto politico che esula, come dici bene tu e ti do
ragione, dal fatto urbanistico ma esula sotto un profilo
eminentemente tecnico, non politico, è questo il fatto grave che io
qua voglio e desidero denunciare, nient'altro.
La legge sulla scuola ha dato una dimostrazione ben chiara, ha
detto bene Mappelli prima, la legge sulla scuola è passata con 15
voti e, evidentemente, con gli altri voti di chi, lascio a voi
giudicare, perché si sa da dove sono venuti, da dove sono venute le
astensioni, e allora, e allora sarebbe bene, a un dato punto, dire:
"Signori, questa Giunta è retta con l'appoggio dei Comunisti" ma
dirlo chiaro e forte, almeno sappiamo come stanno le cose,
nient'altro.
Manganoni
(P.C.I.)
- Non voglio continuare a
citare dati e ad argomentare sulla necessità che questa legge passi
e presto, però mi limito a fare una precisazione a Pedrini.
Dice Pedrini che questa Giunta si regge sul voto del Partito
Comunista, io vorrei fargli questa precisazione, noi comunisti, da
quando sediamo in Consiglio e siamo quasi, salvo un periodo di
sette anni, sempre stati all'opposizione, non abbiamo mai, non
siamo mai partiti dal principio che bisogna sempre votare contro
quello che propone la Giunta.
Noi ci siamo sempre comportati coerentemente e Pedrini non si
ricorda, si sfogli i verbali, quando la Giunta propone al Consiglio
degli argomenti o delle leggi che noi giudichiamo utili alla
collettività valdostana, noi diciamo alla Giunta: "fate bene e
votiamo a favore". Questo l'abbiamo fatto sempre.
Quando la Giunta propone in Consiglio argomenti, leggi, ecc.,
che noi giudichiamo negativi o, per lo meno, non positivi ai fini
degli interessi della collettività, noi votiamo contro.
E voglio citare un esempio recentissimo di questa mattina, la
questione della concessione delle acque di Courmayeur, noi abbiamo
detto "è una questione scabrosa, delicata, va esaminata e
proponiamo il rinvio alla Commissione", questo per dimostrare che
noi non siamo qui a lustrare nessuna Giunta. Perché il punto di
vista, il parere nostro era questo, era un problema talmente
delicato che vedeva il conflitto del Comune di Pré-Saint-Didier e
di Courmayeur da una parte e il Comune di Aosta dall'altra, e
quindi è giusto che la Regione approfondisca il problema, esamini
prima di pronunciarsi.
Quindi, non è che noi ci offendiamo, ce l'abbiamo a male perché
dici che noi appoggiamo o non appoggiamo, noi abbiamo sempre
appoggiato, sempre, le proposte che giudichiamo costruttive, se non
altro questo dimostra una cosa, che noi non siamo all'opposizione
per demolire, all'opposizione per l'opposizione, ma noi facciamo
una opposizione costruttiva e coerente come abbiamo sempre
dichiarato in tutte le circostanze e specialmente all'inizio di
ogni legislatura e questo ne è ancora un esempio.
Pollicini (D.P.)
- Io sfido il Consigliere mio vicino di
banco Pedrini a dimostrare che una sola legge, dico una sola legge
sia passata con i voti determinanti che uscissero al di fuori
dell'area della maggioranza formata da DP, dall'Union Valdôtaine,
dal Partito Socialista e dal MAV.
Quindi la maggioranza non è mai venuta meno fino a questo
momento, sfido il Consigliere Pedrini a dimostrare il contrario,
dimostrarlo, però...
(voce di Pedrini) ...
che quindici
voti.... ma dove sono, se è passata con 23 voti e gli altri voti
sono opera dello Spirito Santo, sono.
Pedrini
(P.L.I.)
- Da dove sono venuti?
Pollicini (D.P.)
- Tu lo dici, io dico che sono della
maggioranza, io dico che sono della maggioranza.
Pedrini
(P.L.I.)
- Grazie della conferma.
Chantel
(P.S.I.)
- Io, però, vorrei ricordare una
cosa, qui si è citata la legge regionale urbanistica per la tutela
del paesaggio in Valle d'Aosta 28 aprile 1960, n. 3 e si è
dimenticato, probabilmente, di precisare una cosa a scanso di
discussioni future.
Con questa legge i piani regolatori comunali entrano in vigore
alla data delle deliberazioni della Giunta regionale che li approva
e che dovranno essere assunte entro un anno dall'adozione dei piani
da parte dei Consigli comunali.
Perciò in Consiglio, per la stessa legge, vero, vengono
esclusivamente portati i piani regolatori che potranno essere
approvati ed entrare in vigore anche prima dell'approvazione del
piano regolatore regionale, con le deliberazioni del Consiglio
regionale.
Questa è stata l'unica norma transitoria, l'articolo 18, per cui
in Consiglio è stato portato il piano regolatore di Aosta come
norma transitoria, perciò questo per chiarire che, comunque, per la
legge attuale, i piani regolatori devono e possono solo essere
approvati dalla Giunta.
Perciò chi ha detto, al contrario, qui che vogliono che i piani
regolatori siano discussi, portati, ecc. ecc. in Consiglio in base
a questa legge qui, non credo che possa essere una cosa possibile,
portare si può portare tutto, però attenendosi alla legge, quella
che è stata votata e che è tuttora valevole, ci troviamo qui,
pagina 461, norme della Regione codice vecchio perché tra non molto
ne avrete uno nuovo, forse con degli indici più precisi e fatto
meglio, vero, c'è l'articolo 11 che, nel suo secondo capoverso,
precisa effettivamente questa posizione giuridica.
Germano (P.C.I.)
- Sarò brevissimo perché anche io
desidero arrivare alla votazione però non posso tacere di fronte a
quello che ha detto Pedrini e anche a quello che ha detto
Pollicini, polemizzo con tutti e due.
È chiaro che quello che ha detto Pedrini è voler appiccicare un
francobollo che non c'entra niente col testo, parliamo di
urbanistica, ci sono posizioni diverse, ognuno sostiene la sua e
lui conclude col vedere la maggioranza.
È un po' come quello che ha la fissa, la fissa, è un po' la
questione della fissa, Pedrini, questione della fissa. Quando si
ragiona così, mi diceva l'Onorevole Caveri, si va a finire nello
schematismo astratto ed è schematismo astratto perché l'idea fissa
di Pedrini è quella di vedere una maggioranza di diciotto, dove in
questi diciotto ci siano due che sono del PLI. Questo è il suo
sogno e allora, per questo sogno, mette dentro scuola, urbanistica,
i problemi non gli interessano.
Per noi la situazione è diversa, a noi interessano i problemi,
questa è la nostra opposizione e non ci preoccupiamo di vedere il
diciotto o il diciassette o il quindici o il ventitré.
Ci preoccupiamo di dire la nostra posizione sui problemi ma non
lo diciamo perché vogliamo bene a questa maggioranza, lo diciamo
perché noi portiamo avanti un disegno alternativo a questa
maggioranza, alternativo. Secondo noi questa maggioranza deve
essere cambiata e, quindi, quando diciamo questo "siamo
opposizione", perché vogliamo cambiarla questa maggioranza,
vogliamo che ci sia una maggioranza più avanzata e lavoriamo per
questo...
(voce) ...
ma anche se è necessario, può anche
essere non necessario, non ha importanza, noi non facciamo lo
schematismo astratto che fai tu, che fai quei calcoli lì che sono
basati su quei numeri lì e che poi è all'obiettivo anche
dell'Assessore, noi non ce l'abbiamo quel problema lì, noi abbiamo
il problema di un disegno politico che vogliamo condurre avanti
seriamente sui problemi, nell'interesse della popolazione e per far
crescere una maggioranza più avanzata a sinistra.
Spiacente ma noi lavoriamo per questo.
Dujany
(D.P.)
- Mi pare, brevemente, opportuno
intervenire su questo argomento che è un argomento che,
apparentemente, aveva l'aspetto di un argomento pacifico e
tranquillo, in quanto la Commissione unanimemente aveva approvato
questi provvedimenti di concessione e di contributi nelle spese di
redazione negli strumenti urbanistici a favore dei Comuni.
Naturalmente, da qui ha preso l'avvio una serie di considerazioni
di carattere che si allontanano dalla realtà del problema per fare
una serie di affermazioni di carattere politico che qualche volta
potrei definire in definizioni pericolose e avventate, perché il
problema che è stato affrontato è di una estrema serietà e propone
temi di estrema difficoltà che porrà a ogni elemento del Consiglio
elementi di riflessione nell'interesse nella nostra
popolazione.
Respingo l'osservazione fatta dai Consiglieri Pedrini e
Mappelli, in merito alle maggioranze, non aggiungo oltre perché è
chiaro che la nostra maggioranza è quella che è e continua a essere
quella che è stata definita alla costituzione della Giunta.
Per quanto riguarda il problema concreto, è un provvedimento
transitorio che tende a portare avanti, se pur in un modo
pragmatista, la redazione dei piani regolatori da parte dei Comuni;
se non diamo questi strumenti finanziari ai Comuni, i Comuni si
troveranno nell'impossibilità di fare qualcosa. Qualcuno dice:
"portiamo avanti prima la legge regionale e poi, successivamente,
faremo i piani regolatori"; qui è il solito sistema di anteporre
naturalmente una soluzione generale che può avere anche dei lati
positivi, che però, sul piano pratico, vorrebbe dire fermare il
tutto.
Ora, io dico, ci troviamo di fronte a una proposta approvata
unanimemente in Commissione, si tratta di affrontare un problema
reale, si tratta di fare un primo passo concreto davanti a una
realtà intricata ed estremamente difficile, in prospettiva,
naturalmente, di una soluzione regionale più ampia, che ci possa
essere eseguita dalla realtà che ci viene offerta attraverso questo
studio e attraverso le difficoltà che incontreranno i Comuni e
Amministrazioni comunali, Amministrazione regionale e tecnici nella
realizzazione di questi piani regolatori.
È vero che, in questo momento, i piani regolatori dovranno
essere fatti in base a una legge nazionale, la cosiddetta "legge
ponte", è vero che esiste anche una legge regionale del 1960,
ancora in molte parti è in vigore, è vero che esiste la necessità
di adattare questa legge nazionale ad alcuni elementi che,
naturalmente, saranno suggeriti dalla necessità della nostra
situazione locale e ambientale.
È altrettanto vero che la legge che è stata presentata e che non
è ancora stata discussa, prevede anche lei i piani regolatori,
quindi lo strumento di fondo è sempre lo stesso, si tratta di
inquadrare questi piani regolatori su delle visuali, direi, di
metodo e su alcuni dettagli diversi rispetto alla legge
nazionale.
Questi problemi li studieremo, mano a mano che, naturalmente, la
realtà ce li proporrà e a mano a mano che le difficoltà,
naturalmente, ce li suggeriranno.
Quindi, io penso che sia opportuno chiedere al Consiglio di
voler approvare questo primo provvedimento che è una volontà di
incominciare a camminare su questa strada e vorrei pregare il
Consiglio di non polemizzare e di non farla corta su questo
argomento.
È un argomento estremamente difficile. Signori Consiglieri
democristiani, io apprezzo molto lo sforzo che avete fatto nel
presentare questo progetto di legge, io, però, vorrei che voi lo
presentaste a tutte le Amministrazioni comunali, a tutti i
cittadini, all'esame loro, ai loro suggerimenti e alle loro
osservazioni.
Guardate che ci vorrà la forza di volontà di tutto il Consiglio
regionale unanime, se vogliamo fare qualcosa di valido, perché
anche questa legge è una legge che pone dei limiti, è una legge che
pone delle restrizioni, come qualunque legge urbanistica le propone
e, quindi, sono problemi che pongono naturalmente dei grossi...,
delle grosse responsabilità al Consiglio regionale.
Manganone
(D.C.)
- Mantengo la mia proposta di
rinvio perché sono convinto che redigere dei piani urbanistici
secondo gli standard della legge ponte significa spendere del
denaro e spenderlo molto male.
Montesano (P.S.D.I.)
- Allora si mette ai voti la
proposta di rinvio espressa dal Consigliere Manganone...
(sì,
qualsiasi proposta) ...
quindi metto ai voti la proposta del
Consigliere Manganone a nome della Democrazia Cristiana per il
rinvio dell'esame della discussione dell'approvazione del progetto
di legge.
Chi vota a favore alzi la mano...
(voce) ...
va bene...
(voci) ...
no, no, faccia l'intervento, lo dica, io considero
che la proposta del rinvio può essere fatta se c'è, dei pareri
contrari possono anche. Prima di tutto io non avevo sentito che il
Consigliere Manganone aveva chiesto, su questa votazione, la
votazione segreta, lo conferma? Senz'altro, no, è per il fatto che
non usa il microfono e allora non si sente qui.
E allora si proceda alla votazione a scrutinio segreto della
proposta Manganone.
Si vota... chi accoglie... c'è la pallina bianca e la pallina
nera, chi accoglie la proposta Manganone vota pallina bianca, chi
la respinge vota pallina nera, chiaro?
Il mio voto sarà di astensione.
Risultato della votazione: presenti 34, votanti 33, maggioranza
17, favorevoli 9, contrari 24. Il Consiglio respinge.
Allora si passa alla dichiarazione di voto. Chi fa la
dichiarazione di voto? Allora permettete che ne faccia una io, come
Presidente, cioè non come Presidente, come Consigliere.
Io ravviso nel provvedimento che è stato proposto dalla Giunta
regionale, un provvedimento esclusivamente amministrativo, non do
al provvedimento stesso alcun significato politico ma il
significato di voler regolamentare e, soprattutto, sanare una
situazione che si è venuta a determinare, situazione di disagio
nell'ambito dei Comuni. Con questa mia dichiarazione aggiungo che
la necessità urgente di esame da parte della Commissione Affari
Generali, Finanze, Urbanistica della legge presentata dal
Consigliere Manganone, la quale legge è stata presentata alla
Presidenza del Consiglio il 30 settembre, con la relazione
aggiuntiva il 5 di ottobre, è stata inviata alla Commissione Affari
Generali, Urbanistica il 12 di ottobre e, quindi, premesse queste
date, io sollecito da parte mia personale e dai Consiglieri che ne
hanno interesse, affinché venga portato al Consiglio uno strumento
urbanistico che disciplini la materia per l'avvenire, ripetendo che
il provvedimento presentato per me non ha un significato politico
ma soltanto una espressione anche di sanatoria per le spese che i
Comuni hanno dovuto affrontare nella elaborazione degli strumenti
urbanistici. Dichiaro di essere a favore della legge.
Pedrini
(P.L.I.)
- ...se, per cortesia, mi poteva
ripetere l'esito della votazione...
Montesano (P.S.D.I.)
- L'esito della votazione è:
presenti 34, votanti 33, astenuti 1 che è il sottoscritto,
maggioranza 17, favorevoli 9, contrari 24. Quindi 24 più 9 fa 33.
Quindi il Consiglio respinge.
Pedrini
(P.L.I.)
- Volevo soltanto prendere atto
di questa votazione a confronto delle parole che io ho detto prima,
nient'altro...
(voci)
Dujany
(D.P.)
- Io vorrei chiedere che, se qui si
vogliono verificare le maggioranze, per cortesia, non chiedete i
voti segreti. Abbiatene il coraggio di affrontarle le realtà...
(voci)
Montesano (P.S.D.I.)
- Allora si vota la legge,
naturalmente si entra nella discussione nel merito degli
articoli.
Articolo 1. Interventi? Chi approva alzi la mano, un attimo,
siamo in votazione, quindi io prego di fare silenzio. Contrari?
Astenuti? Allora hanno preso nota della votazione? Il Consiglio
approva con cinque astensioni.
Articolo 2. Chi approva alzi la mano, quando nessuno mi chiede
la parola io faccio la votazione, quindi sono felice di dare la
parola, parli.
Manganoni
(P.C.I.)
- Dunque, ai fini
dell'applicazione della presente legge, la Giunta regionale
approverà in via preliminare i limiti massimi delle spese
ammissibili a contributo per differenze urbanistiche relative, in
via preliminare intendiamo quando? Quando viene dato l'incarico?
(voce) ...
appunto perché gli incarichi sono dati tutti.
Allora io mi chiedevo cosa significava questo "in via
preliminare".
Milanesio
(P.S.I.)
- Via preliminare significa che
l'Amministrazione regionale ha già per suo conto fatto dei conteggi
in base alla popolazione attuale dei Comuni, alle classi dei Comuni
per quello che deve essere il costo della parcella che il
progettista deve presentare. Per cui noi riconosciamo contributi
del 70% sulla parcella tipo che noi precostituiamo all'inizio, non
so se mi spiego. Quindi questo evita che si possano fare delle
discrezionalità nei confronti dei Comuni, per cui se c'è un
progettista più caro, che chiede più soldi, la Regione non glieli
riconosce, questo è il discorso, cioè la Regione stabilisce a
priori, e abbiamo già studiato questo meccanismo, ne avevo già
parlato in precedenza, per cui ci sarà un tipo di riconoscimento di
parcella per certe parcellazioni che sono previste dall'ordine e
che sono precostituite dalla Regione con un conteggio, conteggio
che abbiamo già fatto per arrivare a determinare il tipo di
contributo che la Regione deve stanziare e che abbiamo detto qui,
di 250 milioni complessivi e 70 milioni all'anno.
Questo calcolo, e io posso spiegare brevemente a Manganoni com'è
stato fatto, è stato fatto applicando le tariffe in vigore, in
vigore in forza di una circolare ministeriale e adeguandole alla
realtà dei singoli Comuni per cui, a esempio, per il Comune di
Châtillon, per cui è previsto un piano di fabbricazione, il costo,
dunque, non dovrebbe superare il... aspettate, è un'altra cartella,
a ogni modo c'è un conteggio che io voglio, eccolo qua, c'è un
conteggio che è stato fatto, non è che posso avere tutti gli atti
qui a disposizione, è un conteggio che è stato fatto Comune per
Comune, in base a questa... a queste disposizioni e  questo è
il costo che la Regione riconosce. Quindi, se ci sono costi
superiori, la Regione non li riconosce e quindi dà il 70% su questa
ipotesi. Faccio l'esempio, dicevo prima di Châtillon, Châtillon
piano di fabbricazione, popolazione 3965 abitanti, popolazione
all'11 aprile 1968, 4040 possiamo riconoscere un contributo del 70%
su 3.435.000 lire come importo massimo della parcella. Non so...
facciamo un esempio di Issime, Issime cade nella stessa classe di
Châtillon perché ha una maggiore estensione territoriale. Arriviamo
alla stessa cifra, faccio l'esempio, che so io, del piano di
fabbricazione di Bionaz, Comune di Bionaz: 1.624.000, noi
riconosciamo contributi su questa entità; è stato fatto un
conteggio, direi meccanico, applicando le tariffe in vigore ed è su
queste cifre che la Regione riconosce i contributi, non sulle
parcelle che verranno presentate.
Manganoni
(P.C.I.)
- Le avete concordate con
l'ordine dei tecnici, queste? Con l'ordine dei geometri,
architetti, ingegneri?
(voci) ...
Ah! Avete concordato? Se
avete concordato, chiuso. Se è concordato con l'ordine allora non
ci sono obiezioni.
Montesano (P.S.D.I.)
- Altri interventi?
Manganoni
(P.C.I.)
- Allora sarebbe bene che i
Sindaci dei rispettivi Comuni ne siano informati di questo, per
evitare che voi date un contributo su un piano valutato tre
milioni, però la parcella, mettiamo l'ipotesi, ammonta a tre
milioni e mezzo e che poi il Comune paghi la differenza, tutto a
carico suo, mi spiego? Se invece un Comune ha queste informazioni,
dicendo che il piano regolatore di fabbricazione che vogliamo del
tuo Comune, secondo i calcoli concordati con l'ordine dei tecnici,
ammonta a lire x, allora il Comune dirà lire x e non una lira di
più.
Questo che io raccomanderei, di informare i Comuni.
Montesano (P.S.D.I.)
- Nessun altro intervento? Allora
Consigliere Chabod.
Chabod
(D.C.)
- Vorrei chiedere all'Assessore
Milanesio se si può avere qualche conteggio, passando in ufficio,
poi. Si possono avere?
Montesano (P.S.D.I.)
- Passiamo alla votazione. Io prego
i Signori Consiglieri di non uscire ed entrare quando ci sono le
votazioni.
Articolo 2. Chi approva alzi la mano. Contrari? Astenuti? Il
Consiglio approva con sette astensioni.
Articolo 3. Interventi? Chi approva alzi la mano. Contrari?
Astenuti? Il Consiglio approva.
Articolo 4. Chi approva alzi la mano. Manganoni?
Manganoni
(P.C.I.)
- Determina per ciascun Comune
la spesa ammissibile a contributo con quei criteri che...
Montesano (P.S.D.I.)
- Chi approva alzi la mano.
Contrari? Astenuti? Il Consiglio approva.
Articolo 5. Chi approva alzi la mano. Contrari? Astenuti? Il
Consiglio approva.
Articolo 6. Chi approva alzi la mano. Contrari? Astenuti? Il
Consiglio approva.
Si passa alla votazione a scrutinio segreto.
Risultato della votazione: presenti 34, votanti 27, maggioranza
18, favorevoli 26, contrari 1, astenuti 7. Il Consiglio
approva.
Si passa all'esame del numero 38 dell'ordine del giorno.
