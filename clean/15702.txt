Classificazione
ORDINE PUBBLICO - FORZE ARMATE
Pubblica sicurezza


Resoconto integrale del dibattito dell'aula
Oggetto del Consiglio n. 2005 del 26 giugno 1996 - Resoconto
SEDUTA ANTIMERIDIANA DEL 26 GIUGNO 1996
OGGETTO N. 2005/X Discussione della risoluzione in materia di
regolamentazione della prostituzione in luogo pubblico.
Risoluzione Il Consiglio regionale della Valle d'Aosta
Premesso che la legge 20 febbraio 1958, n. 75 "Abolizione della
regolamentazione della prostituzione e lotta contro lo sfruttamento
della prostituzione altrui", cosiddetta legge Merlin, abolendo la
regolamentazione della prostituzione ha di fatto tollerato
l'esercizio del meretricio;
Considerato che l'esercizio della prostituzione in luogo
pubblico, lungo le vie e le strade, crea notevoli problemi per la
sicurezza della circolazione stradale, per l'ordine pubblico, per
l'igiene, nonché situazioni di dubbia moralità;
Visto i problemi morali, igienici, di circolazione e di ordine
pubblico derivanti dalla presenza e dall'attività di prostitute
sulla S.S. 26 ed i conseguenti disagi lamentati dalla popolazione
dei Comuni interessati e dagli utenti della predetta strada;
Preso atto che i ripetuti interventi delle Forze dell'Ordine
volti a debellare il fenomeno su sollecitazione del Presidente
della Giunta regionale nella sua veste di Prefetto, delle
Amministrazioni comunali e delle popolazioni interessate non hanno
prodotto i risultati sperati, in quanto la carente normativa in
materia di prostituzione non ha permesso, agli agenti ed al
militari impegnati nelle operazioni, di contestare alcun reato alle
prostitute ed ai loro avventori, se non quello di atti osceni
contemplato dall'articolo 527 del Codice penale, procedendo ad
attuare provvedimenti quali il sequestro delle autovetture e la
segnalazione a domicilio dei titolari delle targhe del veicoli
coinvolti, che non hanno tuttavia contribuito a risolvere
significativamente il problema;
Rilevata, per quanto sopra, la necessità di addivenire ad una
modifica della legislazione statale in materia di prostituzione,
che renda illegale l'esercizio libero del meretricio in luogo
pubblico e che consenta, di conseguenza, un'efficace azione
preventiva e repressiva delle Forze dell'Ordine nei confronti del
fenomeno, a tutela e garanzia della pubblica morale, dell'ordine e
della quiete pubblici, dell'igiene, della sicurezza della
circolazione stradale;
Ritenuto opportuno richiedere in tal senso un adeguato ed
urgente intervento normativo del Governo e del Parlamento, affinché
le collettività ed i cittadini che soffrono dei disagi derivanti
dalla presenza e dall'attività di prostitute nei pressi delle loro
abitazioni possano trovare un valido supporto nell'azione delle
Forze dell'Ordine;
Sollecita
il Governo e il Parlamento della Repubblica perché si adoperino
con urgenza nel senso di una revisione della normativa in materia
di prostituzione, vietando l'esercizio del meretricio in luogo
pubblico;
Decide
di trasmettere la presente risoluzione al Presidente del
Consiglio dei Ministri, al Presidente del Senato della Repubblica,
al Presidente della Camera del Deputati, ai Gruppi parlamentari del
Senato della Repubblica e della Camera del Deputati, ai
Parlamentari della Regione.
Presidente Ha chiesto la parola il Presidente della Giunta,
Viérin Dino.
Viérin D. (UV) Cette proposition de résolution en matière de
réglementation de la prostitution dans les lieux publics répond à
un engagement que nous avions pris à la suite de la motion
présentée le 12 décembre 1995 par les conseillers Linty et Tibaldi
du groupe de la Ligue du Nord, motion qui soulignait les
inconvénients que doivent supporter les populations suite à
l'exercice de la prostitution sur la route nationale 26, les
problèmes d'hygiène, de circulation et d'ordre public.
La motion prenait également en compte la nécessité d'adopter des
mesures susceptibles de garantir des conditions de vie acceptables
pour les habitants du périmètre touché par ce phénomène, et c'est à
ce niveau que l'action du Gouvernement avait été sollicitée.
La motion avait été retirée suite aux engagements que nous
avions pris pour étudier les mesures qui pouvaient être envisagées
pour répondre à ce problème spécifique.
Nous avons à cet égard entrepris une double action: d'une part,
nous avons sollicité les forces de l'ordre pour qu'elles
interviennent de manière plus incisive dans les zones concernées,
et d'autre part, le cabinet de la Présidence a étudié la
possibilité d'une intervention sur la législation nationale en
matière de prostitution.
En ce qui concerne le premier point, force nous est de constater
que les interventions répétées des forces de l'ordre, visant à
réduire ce phénomène, sont loin d'avoir produit les résultats
escomptés. En effet, et c'est une constatation, les carences de la
législation nationale en matière de prostitution n'ont pas permis
aux agents et aux militaires engagés dans ces opérations d'imputer
le moindre délit aux prostituées ou à leurs clients, exception
faite de ceux prévus par l'article 527 du code pénal, qui vise les
actes obscènes dans un lieu public.
Quant aux autres mesures mises en oeuvre, à savoir la mise sous
séquestre des automobiles et la communication des faits au domicile
des propriétaires des véhicules incriminés, repéré à partir des
plaques d'immatriculation, n'ont pas permis non plus de résorber
définitivement ce phénomène, bien qu'elles en aient enrayé les
effets négatifs.
Pour ce qui est de la possibilité d'une intervention directe sur
la législation nationale en matière de prostitution, - c'est le
deuxième volet de notre action - elle aurait pu prendre la forme
d'une proposition de loi sur l'initiative du Conseil régional, qui
viserait à rendre illégal l'exercice de la prostitution dans les
lieux publics.
La question présente toutefois des aspects problématiques et
difficiles à résoudre. En effet, il semble inopportun d'engager une
procédure d'intégration ou de modification directe de la loi n°
75/58, dite loi Merlin, portant abolition de la réglementation de
la prostitution et lutte contre l'exploitation de la prostitution
par les tiers, sur la base d'un projet de loi nationale, proposé
par le Conseil régional; la matière en question étant à la fois
délicate et générale, elle devrait faire l'objet d'une intervention
parlementaire, qui examine le problème dans sa globalité, tandis
que notre volonté et notre engagement allaient et vont dans une
direction spécifique, limitée, d'un problème d'ordre général.
Il est vrai qu'une proposition de loi formulée par le Conseil
n'aurait pas exclu mais, bien au contraire, favorisé l'ouverture
d'un débat parlementaire; toutefois, l'indication d'une solution
légale, quelle qu'elle soit, aurait impliqué une prise de position
en faveur de l'un ou de l'autre des différents projets - tout
dernièrement nous en avons repéré une dizaine qui sont déposés au
Parlement, en plus de ceux qui ont été déposés lors de la
précédente législature - ainsi qu'une intervention du Conseil
régional en matière pénale, du fait qu'il aurait fallu prévoir et
l'interdiction de la prostitution dans les lieux publics, et
l'application de sanctions aux contrevenants, chose délicate et qui
touche d'autres aspects liés à la défense des droits civiques.
Sur la base de ce raisonnement et pour tenir un engagement que
nous avions pris, tout en nous rendant compte qu'il s'agit d'une
intervention limitée et qui prend en compte simplement un aspect
spécifique de ce problème, riche d'implications d'ordre social et
général et qui touche également à des problèmes liés par exemple à
l'immigration et, donc, au contrôle de ce phénomène, nous avons
voulu solliciter, et nous avons pris contact avec M. Linty à cet
égard, l'attention du Conseil régional en présentant cette
résolution, de façon que la solution définitive de ce problème, sur
la base de toutes les considérations qui seront faites, soit
attribuée au Parlement, au Gouvernement. Nous voulons reporter ce
problème spécifique, lors de ce débat et de cette présentation d'un
projet de loi, dans un contexte global, pour que l'on puisse
évaluer toutes les conséquences d'une réglementation de ce
phénomène.
Le problème, par ailleurs, est un problème d'actualité, qui a
repris de l'élan au cours de ces derniers jours; à cet égard
différentes propositions ont été formulées: je veux rappeler
l'intervention du syndic de Brescia, M. Martinazzoli, et toutes les
réactions qui en sont suivies. Je sais que différentes villes
italiennes ont des projets à l'étude ou en cours de réalisation
pour affronter ce phénomène, et que même au niveau communautaire
sont prévues des interventions spécifiques alliant la nécessité
d'intervenir pour faire face à un phénomène d'ordre social, aux
différents problèmes liés et à l'émigration et à l'hygiène, aux
mesures d'ordre public, mais aussi à la nécessité de réglementer ce
phénomène et, donc, de donner une réponse d'ordre général.
Sur la base de ce raisonnement, et vu qu'il n'y a pas, en ce qui
concerne l'aspect de l'intervention des forces de l'ordre, si nous
voulons les solliciter à intervenir pour répondre à des exigences
des citoyens, d'autre solution à ce problème que celle de rendre
passible de sanction l'exercice de la prostitution, nous avons donc
opté pour un examen de la question par une résolution du Conseil,
résolution qui sollicite l'action du Gouvernement et du Parlement,
afin qu'ils engagent dans les plus brefs délais une révision de la
législation en la matière, introduisant l'interdiction de la
prostitution dans les lieux publics.
C'est donc sur la base de ces considérations que cette
proposition de résolution vous a été présentée. C'est une
proposition, dont l'objectif est celui, tout d'abord, de répondre à
un engagement que nous avions pris: deuxièmement de répondre d'une
façon limitée peut-être, mais concrète à une sollicitation qui nous
vient des communautés concernées et, enfin, de solliciter sur ce
thème, à partir de cet aspect spécifique, un débat plus large et
l'intervention du Parlement, compte tenu de tous ces problèmes et
de toutes leurs retombées, afin de parvenir au vote d'une nouvelle
- parce que je pense que tout le monde partage cette indication, il
y a des points d'arrivée qui sont différents - réglementation de ce
phénomène, étant donné que la réglementation actuelle ne répond
absolument plus aux exigences sociales et d'ordre général de notre
société.
Président La discussion est ouverte. M. Chiarello a demandé la
parole.
Chiarello (RC) Bella illustrazione, Presidente! Sono i termini
che poi non sono come dice lei... non è scritto qui che si apra una
discussione in Parlamento, è scritto di vietare l'esercizio del
meretricio in luogo pubblico! Quindi non è aperta la discussione, è
aperta e chiusa, cioè si apre chiudendola così!
Mi sento un po' vergognoso, essendo uomo: si arriva a condannare
sempre e solo le prostitute, in nessun passo di questa risoluzione
si chiede di condannare gli utenti.
É vero, Presidente, che in campo nazionale e nelle varie città
ci sono proposte diverse, anche perché la prostituzione è diversa,
c'è lo sfruttamento, e nessuno qui chiede di condannare gli
sfruttatori, di fare più attenzione agli sfruttatori condannandone
almeno una volta qualcuno; nessuno dice in questa risoluzione di
vedere di creare dei luoghi che qualcuno ha chiamato "i giardini
dell'amore". In campo nazionale si stanno discutendo varie
possibilità perché sono convinto che chi ha l'esercizio della
prostituzione sotto casa è in difficoltà, ma il problema non lo
risolviamo votando una risoluzione di questo tipo. Non dico che non
si debba far niente e che tutto va bene così; voglio dire che con
questa risoluzione condanniamo solo le prostitute, la parte più
debole di questo discorso, e le più deboli sono le prostitute che
vengono sfruttate.
A Venezia c'è stato un convegno dove le prostitute hanno
addirittura proposto di potersi riunire in cooperative, cioè ci
sono varie proposte, ma questa non è una proposta, anzi penso che
questa sia la peggior proposta che abbia letto in questi ultimi
tempi, perché introdurrebbe la prostituzione abusiva. E quando poi
è abusiva, avremo ugualmente il fenomeno della prostituzione, però
le prostitute potranno essere messe in galera e noi così avremmo
risolto il problema, perché al protettore non gliene frega niente
se viene messa in galera la prostituta, ma noi ci saremmo lavati la
coscienza!
Ritenevo che potevamo anche noi dare il nostro contributo,
magari andando a vedere come si può limitare - preferisco non dire
risolvere - questo problema; devo dire che in questo caso mi
aspettavo che la Consulta femminile desse la sua opinione, invece
non ho visto nessun comunicato da parte di questa Consulta. Quando
diciamo che la Consulta femminile deve fare il suo lavoro, almeno
in questo campo rientrava fra i suoi compiti dire cosa ne pensava
di questo settore.
Non voterò mai una risoluzione che chiede di vietare; se mi si
chiede di discutere, sono disponibile.
Presidente Ha chiesto la parola il Consigliere Squarzino
Secondina.
Squarzino (VA) Intanto ringrazio Chiarello quando nella parte
iniziale del suo intervento ha affrontato il problema dei clienti,
questo mi solleva dal fatto di riprendere qui tutto il discorso già
fatto a suo tempo in questa sede.
Il problema della prostituzione, ha ricordato prima il
Presidente, è un problema attuale, è un problema che fa discutere
perché è molto complesso in quanto coinvolge sensibilità diverse e
soggetti anche diversi. Si parla di prostitute, ma fra di esse
bisogna distinguere fra le prostitute che lo fanno per libera
scelta e quelle invece che sono in una situazione di schiavitù.
Ancora ieri sera, se qualcuno ha avuto modo di seguire una
trasmissione televisiva in cui si affrontava questo problema e si
confrontavano fra loro il Ministro Livia Turco, Don Benzi, Vattimo,
e altre donne uscite da questa situazione di sfruttamento, ha
potuto rendersi conto che oggi non si può più parlare solo di
prostitute, ma bisogna distinguere fra le prostitute che fanno
questo mestiere per libera scelta - poi ciascuno può essere
d'accordo o meno con questo tipo di professione - e quelle che
invece lo fanno in situazione di schiavitù.
Se affrontiamo il problema nel suo complesso, bisogna tenere
presenti tutti questi elementi: le prostitute, i clienti su cui non
voglio ritornare, a questo proposito sui giornali sono state
pubblicate tutta una serie di classifiche di categorie: chi sono i
clienti, che tipo di prestazione vogliono, perché scelgono donne di
una nazionalità piuttosto che di un'altra. C'è il problema delle
persone che vivono lungo le strade dove avviene la prostituzione,
c'è il grosso problema del racket ed è il problema delle
organizzazioni che hanno in mano la tratta delle donne, e c'è un
problema anche di carattere sanitario; a questo proposito tutti
sappiamo, e in V Commissione è stato ricordato, quando abbiamo
affrontato il problema dell'AIDS, che uno dei canali privilegiati
di diffusione dell'infezione per l'HIV è proprio la
prostituzione.
É un problema complesso, che richiede soluzioni complesse,
soluzioni che tengano conto di tutti questi vari elementi.
Ricordava prima il Presidente che a livello europeo ci sono
almeno da 5-6 anni delle proposte di sperimentazione di azioni nei
confronti delle prostitute, soprattutto nella logica del minor
danno e nell'ottica di prevenire questa infezione da HIV e per
garantire un sesso sicuro, perché questo ha delle ricadute sulle
famiglie. Quindi è un problema grosso, che a livello europeo viene
preso in considerazione.
Dicevo prima che ci sono dei progetti sperimentali che sono
attuati anche in Italia, a Venezia: il Comune di Venezia si è
trovato alcuni anni fa con gli stessi problemi che abbiamo noi,
cioè la popolazione era contraria al disordine e al disagio di
alcune zone, luoghi principali del cosiddetto "mercato del sesso";
hanno fatto comitati, hanno cominciato a chiudere le vie, però
questo tipo di intervento non ha cambiato nulla. Allora il Comune
di Venezia ha scelto una risposta più articolata che
contemporaneamente porta avanti tre obiettivi, che sono quelli che
ricordavo prima: da una parte, modificare i comportamenti a rischio
di chi esercita la prostituzione, dall'altra ridurre il disturbo
alla quiete pubblica e i conflitti con la cittadinanza, ed infine
portare aiuto a chi cerca di uscire dallo sfruttamento. Quindi c'è
un progetto articolato, finanziato tra l'altro all'interno di
progetti della CEE, che va in questa logica. Quindi, si stanno
sperimentando delle risposte articolate su più piani ad un problema
così complesso.
Nel momento in cui si riconosce che questo è un problema
complesso e grosso per la nostra comunità e si dice che non
possiamo affrontarlo e risolverlo, mi chiedo dov'è scritto che
anche noi non possiamo pensare di attivare quei progetti integrati
tipo quello del Comune di Venezia. É una domanda che faccio; è una
possibilità che abbiamo, possiamo benissimo decidere che questo è
un grosso problema e che vogliamo intervenire in modo integrato, e
allora prepariamo anche dei progetti obiettivi in questo senso.
Chiusa la parentesi!
Se la nostra scelta è quella di affrontare solo un aspetto del
problema, in questo caso va scelto qual è il problema prioritario.
La priorità oggi in Europa, e l'hanno dichiarato pochi giorni fa a
Vienna in una conferenza dell'Unione Europea i 15 Ministri degli
interni e della giustizia dei Paesi europei, è il traffico delle
donne; il problema grosso non è la prostituzione, ma è la
condizione di schiavitù in cui sono tenute le donne. Allora, non si
tratta di chiedersi cosa fare nei confronti della prostituzione; i
miei colleghi uomini mi dicevano scherzando: "Da quando uomo è
uomo, da quando donna è donna, questo mestiere c'è, cosa vuoi
risolvere?" Ma nessuno vuol risolvere questo problema, si vuole
solo che nell'affrontare questo problema oggi, non dico 20-30 anni
fa, venga identificato il problema prioritario! Il problema
prioritario è quello dello sfruttamento delle donne immigrate.
Si calcola che il 60 percento della popolazione delle prostitute
è immigrata ed è in una situazione di illegalità; allora pensare di
usare la repressione contro chi è in una situazione di illegalità,
significa ricondurre sempre di più queste donne ad una situazione
di ulteriore illegalità. Il problema è colpire i veri responsabili,
quindi prima di tutto il racket, e ripeto che in questa conferenza
che si è tenuta a Vienna il 10 e 11 giugno si sono indicati alcuni
orientamenti adottati a livello europeo, orientamenti che i singoli
Stati cercheranno di attuare. Ed ho verificato presso il Ministero
degli affari sociali la volontà della Ministra di attuare questi
orientamenti, che sono: si deve anzitutto riconoscere e rispettare
la dignità umana delle prostitute, che sono delle persone, in
secondo luogo si deve aiutare queste donne ad uscire dalla
situazione di schiavitù in cui sono; a Vienna si è detto che questo
tipo di prostituzione è la forma attuale della schiavitù delle
donne.
Come aiutarle? Si prospettano alcuni orientamenti. A questo
riguardo il documento è molto lungo quindi non mi metterò a leggere
e a tradurlo dall'inglese, ma le tre grandi linee sono:
intraprendere una grande opera d'informazione e presa di coscienza
a tutti i livelli, chiedendo ai Governi di fare di questa opera una
delle linee portanti di governo; prevedere nei confronti delle
donne che hanno il coraggio di denunciare gli sfruttatori delle
forme particolari di legislazione, che consentano di rimanere
ancora nel Paese fintanto che l'iter processuale non è concluso,
quindi si guarda alla prostituzione nell'ottica di aiutare queste
donne ad uscirne fuori e si cerca di predisporre degli strumenti
legislativi che vanno in questo senso - è quello che la Ministra
chiama "legislazione premiale" -; fare un'opera per inserire di
nuovo nella vita sociale queste persone in questi Paesi o nei Paesi
d'origine, questo è un problema che va affrontato all'interno delle
politiche d'immigrazione.
Mi sembra che da questo emerga un tipo di ottica diverso da
quello presente nella risoluzione, che va nella direzione di
cogliere l'elemento prioritario che è la lotta contro la schiavitù
delle donne, mentre su tutti gli altri aspetti si può discutere;
questo è invece oggi l'elemento prioritario e se vogliamo come
Consiglio prendere posizione, a mio avviso, dovremmo indicare
questo come elemento prioritario. Dovremo, per prima cosa
impegnarci come Regione a preparare un progetto integrato per
questa situazione di Chambave; e in secondo luogo, chiedere al
Governo, attraverso i nostri Parlamentari, che attui nel nostro
Paese gli orientamenti delineati a livello europeo, in particolare
un impegno forte per reprimere il racket e il traffico che è la
forma moderna di schiavitù.
Pertanto chiedo che venga ritirata la risoluzione perché, da una
parte, non dà il quadro più complesso del problema e non indica
delle soluzioni articolate, dall'altra indica una soluzione che non
tocca l'elemento prioritario che oggi è invece in discussione.
Presidente Ha chiesto la parola il Consigliere Linty.
Linty (LNPIAP) Sono contento e soddisfatto perché la Giunta ha
predisposto questa risoluzione, che mi pare un primo passo
concreto, ed ho un piccolo rammarico, quello di non essere riuscito
a far arrivare la risoluzione in aula per il tramite della V
Commissione consiliare, della quale faccio parte. Proprio perché
questi sono problemi importanti e complessi, mi chiedo come mai la
Presidente della V Commissione non abbia provveduto a presentare
una risoluzione a questo Consiglio con questi dispositivi, e come
mai, visto che questa risoluzione ci è arrivata dieci giorni fa
all'ordine del giorno, si viene oggi a dire che non è sufficiente
questa risoluzione per eliminare il problema della prostituzione.
Ma questo lo sappiamo tutti: non è con una risoluzione di un
Consiglio regionale che si può debellare un fenomeno qual è quello
degli effetti del meretricio sulla statale 26.
Credo comunque che l'atto importante di questa risoluzione sia
riferito alla nostra comunità, perché bisognerebbe andare dagli
abitanti di Verrayes - e consiglio i colleghi a farlo - a spiegar
loro che il problema grosso non è la prostituzione ma è il racket.
Andiamo pure a dir loro: il problema non è della prostituzione, non
è dei preservativi usati che dovete andare a raccogliere prima che
i vostri figli vadano a prendere l'autobus, non è quello, il
problema è del racket; quindi noi adesso approviamo una
risoluzione, chiediamo all'INTERPOL e ai servizi europei di
controllo del racket di debellare il racket, perché lo dice il
Consiglio regionale della Valle d'Aosta.
Credo che il Consiglio regionale debba prendere posizione
proprio per salvaguardare la popolazione, che ormai da troppi anni
è costretta ad assistere impassibile, anche se i rappresentanti
degli enti locali si sono fatti sentire, al manifestarsi di un
problema grande che è quello di una non-legge, in quanto oggi, in
Italia, non esiste una legge né che vieta né che rende legale la
prostituzione. Di conseguenza la prostituzione - si dice - viene
tollerata perché non esiste una legge che dice che è illegale, e
viceversa.
Mi rendo conto che tutte le problematiche sollevate dai
precedenti interventi sono in parte condivisibili, perché è un
problema molto vasto, però ho paura a sposarle in pieno per un
motivo molto semplice ed è che i problemi molto vasti e molto
articolati bisogna prima discuterli e studiarli. Noi, unica nazione
in Europa, siamo rimasti fuori dal Trattato di Schengen e il fatto
di non avere una legge che regolamenti la prostituzione, quindi che
dia velocità e spazio di azione anche ai racket che sfruttano la
prostituzione, è un dato che va a convalidare la scelta dell'Europa
di tenerci fuori dal Trattato di Schengen. Non è più il momento di
fare grandi simposi o discussioni sul problema della prostituzione,
ma è arrivato il momento di prendere delle iniziative concrete e mi
pare che questa risoluzione rientri in quest'ottica, anche se nel
nostro piccolo di più non si può fare.
É stato contestato, ma secondo me è importante quanto viene
comunicato, cioè vietare l'esercizio del meretricio in luogo
pubblico; questo è importantissimo, qui si parla di Europa e a me
dispiace che questi simposi si svolgano in Austria, che fra l'altro
si è già dotata di una legge sulla prostituzione, così come la
Germania, i Paesi Bassi e la Danimarca, e non si fanno non dico a
Verrayes perché non so se ci sono le strutture, ma ad esempio al
quartiere S. Salvario di Torino dove ci sono queste esigenze,
perché poi la gente deve sentire di cosa si parla. Se continuano
invece a propinargli "aria fritta", questi un giorno si
"incavolano" e fanno bene, e non si può dare loro torto!
Quindi è un problema da affrontare subito. Approfitto di questo
intervento per dire anche come la penso non solo per quanto
riguarda il vietare, ma anche per quel che riguarda il
regolarizzare, conscio del fatto che non esiste dottrina, non
esiste cultura che sia in grado di debellare il fenomeno della
prostituzione, perché se non si è riusciti in duemila anni ho
qualche dubbio che nei prossimi secoli questo sia possibile
farlo.
Allora dico: regolarizziamola alla stregua degli Olandesi,
rendiamola con tanto di licenza trimestrale dei comuni; a me
dispiace che quando si affrontano certi discorsi, e lo dissi allora
in V Commissione, ci sia una sorta di tabù, qui c'è un problema
concreto, risolviamolo concretamente, altrimenti se continuiamo a
girarci intorno, a parlare per vent'anni del problema, abbiamo
visto quali sono stati gli effetti della legge Merlin! Non sto
parlando di riaprire le case chiuse, ma propongo di regolarizzare
la loro posizione, in modo che possano essere controllate dal punto
di vista sanitario e - perché no? - anche dal punto di vista
fiscale. Credo che interventi di questo genere anche dal punto di
vista fiscale siano in grado di contenere lo sfruttamento da parte
del racket.
Concludo questo intervento con una battuta, mi sia consentita
dal collega Chiarello...
(... intervento del Consigliere Chiarello, fuori
microfono...)
... questo è un primo passo, non è per lavarsi le mani,
Vittorino, ho detto che è un primo passo, è giusto dare una
risposta alla popolazione di Verrayes, altrimenti qua continuiamo a
parlarne e risposte non ne arrivano! E non vorrei che si passasse
poi dalla cooperative rosse alle cooperative a... luci rosse!
Presidente Ha chiesto la parola il Consigliere Perron.
Perron (UV) Il Presidente della Giunta ha spiegato molto bene la
problematica che questa risoluzione riassume, pertanto il gruppo
dell'Union Valdôtaine accoglie con favore la presentazione di
questa risoluzione.
Direi che finalmente nel limite delle nostre possibilità
mettiamo mano o tentiamo di mettere mano ad un problema che la
nostra comunità, o una parte di essa, vive quotidianamente in un
modo drammatico e preoccupante. Forse chi non vive in zona non lo
sa, ma basta ripercorrere ogni sera il tratto di strada da Nus fino
a Chambave per rendersi conto di cosa significa vivere in quella
zona, per rendersi conto esattamente del dramma che questa
popolazione quotidianamente si trova ad affrontare.
É un problema, quello della prostituzione in generale, che in
questi giorni sta tornando nuovamente alla ribalta, a seguito anche
delle recenti prese di posizione che hanno colorato i titoli dei
giornali, e al quale tante città stanno tentando di dare una
risposta globale. Però credo che in questo dibattito abbiamo perso
un po' di vista lo scopo di questa risoluzione, che è quello di
tentare di dare una risposta ad un problema specifico, e non quello
di tentare di risolvere il problema della prostituzione con questa
risoluzione; è ovvio, nessuno ha questa pretesa.
Noi accogliamo favorevolmente questa risoluzione, che è
concreta, che non è demagogica, che è limitata ad un aspetto del
problema che riassume schematicamente e concretamente alcuni
aspetti di questo grande fenomeno, ed è un problema che necessita
di una risposta di tipo politico, risposta che questa risoluzione
tenta di dare.
É vero, è stato discusso in V Commissione e l'indirizzo che
questa risoluzione chiede mi pare corretto, cioè richiedere in
questo senso un adeguato e urgente intervento normativo del Governo
e sollecitare il Governo e il Parlamento perché si adoperino con
urgenza ad una revisione della materia. Non possiamo certamente
farlo noi, magari potrà essere anche l'occasione per rivedere una
seria e chiara politica sull'immigrazione.
Come dicevo, ne abbiamo parlato in V Commissione e quello che ci
è stato assicurato cos'è? Che il fenomeno è tenuto costantemente
sotto controllo rispettando le leggi dello Stato; altro non si può
fare, il problema è proprio questo. Le leggi dello Stato sono
quelle che sono e purtroppo non permettono degli interventi
legislativi, a meno che non siano fatti dal Governo, o diversamente
praticabili da quello che si fa ora. Finché non vi sarà un preciso
intervento legislativo da parte del Parlamento, non si potranno
ottenere miglioramenti né in Valle d'Aosta né altrove. Ecco perché
mi pare che questa risoluzione vada in una direzione corretta,
quello cioè di chiedere un intervento legislativo in questa
materia.
Se avessimo la possibilità di affrontare questo argomento nella
sua completezza, potremmo qui metterci a disquisire, se riaprire le
case chiuse oppure no, se affrontare tutti gli altri aspetti
connessi al problema: quello sanitario, quello morale, finché se ne
vuole. Qui non possiamo, non siamo chiamati a questo, pertanto mi
limito ad annunciare il voto favorevole del nostro gruppo a questa
risoluzione.
Presidente Ha chiesto la parola il Consigliere Bich.
Bich (APA) Cercherò di essere il più conciso possibile e di
evitare degli sbrodolamenti di tipo retorico e pietistico oppure
argomentazioni di tipo ovvio e banale.
Questo argomento che viene portato in discussione oggi fa
seguito ad una discussione avvenuta qualche mese fa in Consiglio,
dove si erano fissate alcune idee. Per la verità la mozione che
aveva innescato questo dibattito veniva dopo una giornata carica di
tensioni, di lavoro, di conflitti di tipo dialettico e quindi molti
di noi, io per primo per carità, non ho prestato la dovuta
attenzione a quel dibattito tenuto alle ore 21, o giù di lì, sulla
mozione presentata dai Consiglieri della Lega.
Si parlò allora di prostituzione, si parlò di regolamentazione
della prostituzione, si parlò di prostituzione nel senso più
complesso e variegato, eccetera, e ancora oggi vengono ripresi
questi concetti; attenzione, però, perché alcuni colleghi parlano
di prostituzione, ma cominciano a parlare di prostituzione di
colore, ed allora già c'è una definizione e una limitazione del
campo; altri parlano di vizio vecchio quanto il mondo che va in
qualche modo regolamentato e represso, altra banalità per dire che
questi sono gli stessi temi discussi già prima della legge Merlin;
altri ancora fanno emergere il disagio della popolazione di
Verrayes, che poi forse non è difforme dal disagio della
popolazione del quartiere Dora, dove i ragazzi con gli scooter
parlano fino a tarda ora sotto le case e costituiscono una
turbativa della quiete pubblica. Purtroppo il vivere civile ci
porta a situazioni complesse di disagio, di impatto sociale, dove
chi vuol dormire non può dormire, altri che vogliono riunirsi
pacificamente senza andare al bar non possono farlo, altri ancora
che vogliono manifestare i loro peggiori istinti non lo possono più
fare perché è vietato, come si vuol vietare, l'esercizio del libero
meretricio in luogo pubblico. Insomma, ci sono delle limitazioni
che si stanno presentando sul dibattito che centra le problematiche
sociali, che sono molto variegate, molto difficili da definire.
Secondo me quest'ordine del giorno però giunge in un momento in
cui la discussione sulla regolamentazione della prostituzione è
ampia e portata sulla scena politica nazionale: il Sindaco di
Brescia, la rivolta di S. Salvario, e quant'altro mai. Però non
guardiamo la faccia della luna solo dalla parte che si vede,
guardiamola anche dall'altra. Intanto a Verrayes quelli che passano
con le macchine non è che li importiamo dalla Calabria, è gente di
qua, magari di Verrayes stessa; l'utenza di questa prostituzione
non è un'utenza dell'altro mondo, è un'utenza nostra, quindi non va
sottolineato solo il disagio che ha una certa popolazione che vuole
avere la sua tranquillità notturna, va anche sottolineata una
degenerazione di tipo etico e sociale che anche nella nostra
regione è in corso. Non possiamo negare che il bisogno di consumi
va anche in quella direzione e che forse la proposta di
interposizione, di ripulsa di questo tipo di vita che i consumi
edonistici siano quelli dell'abito griffato, della macchina bella e
poi anche della prostituzione magari di colore, deve venire anche
da consessi di una certa rappresentatività.
Allora avrei preferito che il Consiglio regionale oggi
cominciasse quanto meno a lanciare degli indirizzi di tipo etico,
non dico mica religioso, ma etico; cominciamo a condannare questa
forma di disvalore imperante che si getta sulla strada e che ha
intaccato in modo profondo anche la nostra regione. Quindi, secondo
me, va condannata questa forma di usare il corpo come mercimonio,
va condannata come un disvalore della società, ce l'abbiamo anche
noi in casa purtroppo.
Dopo di che si può pensare di dare degli orientamenti. Il primo
orientamento non è quello di tornare al 1957, alla legge Merlin,
dove c'era già una regolamentazione della prostituzione, che erano
delle case chiuse con conseguente marchio della prostituta e
relativo registro di polizia di chi esegue il meretricio. Spero che
nessuno voglia la schedatura della prostituzione, alzi la mano chi
la vuole! Linty, vuoi la schedatura? Allora come fai a chiedere in
quest'ordine del giorno la modifica della legislazione, tale che
renda illegale l'esercizio del libero meretricio in luogo pubblico?
Per fare questo, devi individuare la meretrice, cioè devi
schedarla, non c'è altra via, a meno che tu non le metta un
microchip...
Caro Linty, con quest'ordine del giorno sancisci la schedatura
della meretrice, che non sia meretrice politica perché quelle le
abbiamo già schedate e sappiamo già chi sono, non abbiamo bisogno
di avere altre cose!
Il punto debole di quest'ordine del giorno è proprio quello che
si torna indietro al 1957, non si affrontano i temi generali, non
si affronta il tema etico generale, perché in fondo è una
degenerazione del costume questa di affastellarci sulla nazionale
dalle 21 in poi e fare uso del corpo, delle risorse in questo modo,
un modo possibile, non vietato, però è una degenerazione. La
regolamentazione porta di conseguenza alla schedatura delle
prostitute, e questo è grave perché incide su un diritto soggettivo
e dopo la schedatura delle prostitute abbiamo sempre visto che
consegue la schedatura dei gay, la schedatura dei viados e poi di
altre minoranze, e così via, finendo per instaurare una specie di
stato di Polizia.
Con questo, forse con parole che non volevamo, ma di fatto diamo
il primo via al ritorno di uno stato di Polizia di tipo crispino;
nelle società a cui si riferiva un attimo fa Linty, società
mitteleuropee, abbiamo visto che lo stato di Polizia in passato ha
portato a qualche problemino che abbiamo poi rilevato anche nella
politica.
Quindi facciamo attenzione a fare questi riferimenti, facciamo
attenzione al ritorno a forme di regolamentazione che hanno fatto
vedere tutto il loro aspetto degenerativo e negativo.
Ci sono delle proposte per rivedere al meglio questo fenomeno,
riprenderlo; quanto ha detto la collega Squarzino lo condivido
interamente, soprattutto gli aspetti legati al racket che poi si
esprimono attraverso questa offerta, sono quelli che vanno
realmente repressi e che viceversa non vengono neppure presi in
considerazione da quest'ordine del giorno.
Se vogliamo avere l'unanimità, dobbiamo vederci un attimo nella
Sala preconsiliare per vedere cosa bisogna modificare nell'ordine
del giorno per avere una risoluzione che non sia così ambigua; se
viceversa vogliamo essere tranchants, non si modifica niente, io
personalmente non posso accettarlo in questo senso. Anche se il
disagio della popolazione di Verrayes si può alleviare in modo
preciso, perché chi segue le lucciole va a finire con la macchina
nelle piazzole, per cui basta interporre delle precise barriere di
tipo fisico, in modo tale che non si possa eseguire l'atto di
meretricio.
Sembra che Verrayes sia diventata la "Lourdes" di Aosta, per cui
bisogna che si ristabilisca la sacralità; sotto casa mia girano i
gay come al giardino e nessuno è mai venuto a proporre degli ordini
del giorno di questo tipo, come del resto nella città ci sono
diversi punti dove si spaccia e c'è tanta gente che ha dei problemi
con la prole; Verrayes fa parte a sé perché sono andati in tre
consiglieri regionali a sventolare bandiere, qui si è voluto
accogliere questo messaggio. Se si vuole risanare Verrayes,
chiamiamo Monsignor Milindro che faccia qualche esorcismo... se si
vuole veramente arrivare a questo e far trasferire la prostituzione
in altre zone, basta mettere delle sbarre come dicevo prima, un
martellante controllo di Polizia come è stato attuato in certe vie
di Bolzano, dove hanno preso le targhe e poi hanno mandato ai
proprietari delle autovetture le targhe con le fotografie,
arrivando a forme di repressione culturale e civile inusitate.
Bisogna, secondo me, rivedere alcuni punti della risoluzione, se
si vuole raggiungere un accordo, altrimenti ognuno segue la propria
strada.
Presidente Ha chiesto la parola il Consigliere Marguerettaz.
Marguerettaz (PpVA) Diventa difficile andare alla ricerca di una
qualche originalità dopo tutte le cose che sono state dette.
Intervengo adesso perché sollecitato in modo particolare
dall'ultimo che abbiamo sentito, del quale condivido la sostanza
del contenuto.
Una prima riflessione che va fatta è questa. Affrontiamo questa,
come forse anche altre problematiche in questo Paese civile, e
intendo non la Valle d'Aosta, ma intendo il costume dell'Italia
intera, quando ci accorgiamo che un qualsiasi fenomeno diventa
urtante o spiacevole o comunque di difficile assorbimento dalla
cosiddetta società civile. Tanto per toccare un altro problema,
bisogna risolvere il problema della tossicodipendenza perché i
nostri figli rischiano di bucarsi con le siringhe che ci sono in
giro, oppure perché dà fastidio vedere ragazzi "fatti" in giro per
le strade della città.
Qui ci poniamo lo stesso problema secondo lo stesso taglio, che
è comunque un dato oggettivo: dobbiamo risolvere il problema della
prostituzione perché questo problema dà fastidio per alcuni aspetti
che sono stati elencati prima.
Allora questa è una necessità, ma se è l'unica necessità credo,
come Consigliere regionale e come persona, di dovermi ribellare a
questo; se questa è l'unica necessità non ci sto! Bene ha fatto il
collega Bich a dire che questa è una piaga sociale nel senso che
coinvolge il costume delle persone, che porta al degrado non solo
morale, ma anche di altri aspetti delle persone che hanno a che
fare con questa piaga. Allora qualcosa su questo va detto, non
possiamo dire che è un fatto tecnico, di mera igiene; qualche
riflessione in questo senso va fatta.
Di questa risoluzione ho sottolineato due frasi che mi hanno
colpito. Non sapevo che il titolo della legge Merlin fosse:
"Abolizione della regolamentazione della prostituzione e lotta
contro lo sfruttamento della prostituzione altrui"; ma una prima
riflessione che mi è venuta è questa.
Probabilmente già nel titolo di questa legge c'è una immediata
reazione: che la prima parte del titolo di questa legge sia
realizzata in quattro e quattr'otto, nel senso che si sono chiuse
all'epoca le case di tolleranza. Sulla seconda parte del titolo
forse va fatta una riflessione, cioè la lotta contro lo
sfruttamento della prostituzione altrui è mai stata realizzata
perlomeno in maniera efficace e decisa? Su questo mi fermo nella
riflessione, perché il fenomeno che ha iniziato a preoccupare la
cosiddetta società civile, anche nello specifico riferimento che si
fa alla nostra realtà e quindi alla zona di Verrayes, coinvolge un
tipo di prostituzione che è diverso da quello di quarant'anni fa; è
una prostituzione in stragrande maggioranza di importazione
extracomunitaria e di donne, almeno a sentire il dibattito che si è
svolto in questa trasmissione "Cliché", citato nel suo intervento
dalla collega Squarzino, di donne che per la stragrande maggioranza
dei casi sono costrette a prostituirsi.
Quindi c'è stata un'evoluzione in questa - chiamiamola -
"professione". Una volta si diceva che questa era una libera
professione, oggi c'è da chiedersi se questa è una libera
professione, perché a sentire i racconti di queste ragazze sembra
che esse siano oggetto di un vero e proprio ricatto, un oggetto in
mano a chi le sfrutta. Qui mi riallaccio alla seconda
considerazione che volevo fare, inerente alla seconda frase che ho
sottolineato. Quindi noi con questa risoluzione chiederemmo al
Governo e al Parlamento che si adoperino per rivedere le leggi in
materia, vietando l'esercizio del meretricio in luogo pubblico;
questa frase, come forse già diceva Chiarello, può sottintendere
facilmente la possibilità di riaprire tale esercizio per certi
versi com'era prima del 1958.
Non entro nel merito, ma dico solo che oggi c'è un dibattito
molto ampio, ci sono proposte le più disparate, sentivo quella del
Ministro Turco che dava un taglio completamente diverso, dicendo
che non si tratta di riaprire i "bordelli", si tratta piuttosto di
agire sulle prostitute che vivono in una situazione di indubbia
costrizione, aiutandole affinché vengano sostenute là dove riescono
ad avere la forza e il coraggio di denunciare chi le sfrutta. Poi
si andava ad impostazioni completamente diverse, forse queste
troverebbero anche più il favore della collega Squarzino. C'era un
ospite nella trasmissione che ricordava come avevano risolto il
problema in Inghilterra: anziché vietare la prostituzione è stato
vietato l'abbordaggio, vale a dire il reato non è più il
prostituirsi, il reato è l'andare in luogo pubblico alla ricerca
della prostituta. Probabilmente è un modo discutibile, però è un
altro dato per dire come a fronte del fenomeno le risposte siano
state le più diverse.
Sono d'accordo con la proposta di Bich, nel senso che così come
è stesa questa risoluzione avremmo alcune difficoltà a votarla per
i motivi che ho cercato di esprimere, quindi se nel pomeriggio si
fa un breve incontro fra i Capigruppo e si addiviene a qualche
modifica, questa potrà trovare anche il nostro voto favorevole.
Presidente Ha chiesto la parola il Consigliere Ferraris.
Ferraris (GV-PDS-SV) C'è un autorevole commentatore di fatti
sociali, che dice che non è affatto ovvio che la nostra società sia
unanimemente persuasa che la prostituzione è una piaga morale da
combattere come tale.
Credo che il compito di questo Consiglio non sia quello di
esprimere giudizi di carattere morale, ognuno di noi dà un proprio
giudizio sulla prostituzione e ritengo che tali giudizi siano
legittimi. Quello di cui dobbiamo invece tener conto, pur
ricordando che la risoluzione di cui si parla ha un aspetto
limitato, come sottolineava il Presidente della Giunta
nell'introduzione, è che non ci sia lesione dei diritti
fondamentali della persona, e da questo punto di vista, sulla base
delle cose che già sono state dette da chi mi ha preceduto,
indubbiamente dalla collega Squarzino quando fa presente che c'è un
problema di traffico di donne, c'è un problema di diritti umani che
vengono conculcati, c'è un problema di diritti anche di convivenza
da parte delle popolazioni che devono far fronte a questo fenomeno,
credo che il Consiglio debba esprimere una propria opinione.
Credo che però, vista la complessità del problema e visto il
dibattito che si sta sviluppando a livello nazionale e a livello
europeo - e mi stupisce che la posizione della Lega prenda le parti
più repressive che di questo dibattito vengono avanti, vista la sua
aspirazione a guardare più al nord che al sud dell'Europa - siano
da condividere le cose che sono state dette da chi ritiene che la
risoluzione così come è stata scritta è una risoluzione che tiene
più conto degli effetti del fenomeno, senza cercare di andare
all'origine delle cause, e soprattutto si propongono delle
soluzioni che puntano prevalentemente sul piano della repressione,
per cui qualcuno pensa, e sicuramente non a torto, a dei rischi di
schedatura.
Pertanto mi associo con chi diceva che è necessario fare un
minimo di confronto all'interno di questo Consiglio; non credo che
il problema sia quello di ritirare la mozione, perché sarebbe un
modo per non far niente, per eludere il problema, ma credo che la
risoluzione vada approvata dal Consiglio, però con delle
modificazioni. Per fare questo è necessario che ci si veda, come
diceva precedentemente Marguerettaz, alla ripresa dei lavori per
vedere di trovare una soluzione comune, che tenga conto dei diritti
inalienabili delle persone, di questioni che possono essere risolte
per quanto riguarda i problemi legati alle popolazioni locali e di
questioni di approfondimento dello studio del fenomeno. Stiamo
discutendo di questo fenomeno avendo pochi dati, se si è passati da
Chambave si sa qualcosa, ma se di lì non si passa i dati sono più
frammentati.
Con questo concludo, chiedendo alla ripresa dei lavori di
vederci per trovare una soluzione unitaria sul documento.
Presidente Ha chiesto la parola il Consigliere Linty.
Linty (LNPIAP) Le premesse fatte dal Consigliere Bich al suo
intervento, quando si riproponeva di non parlare di argomenti
retorici e banali, si siano infrante nel discorso fatto: come si
può paragonare un motorino che fa rumore sotto al quartiere Dora al
problema della prostituzione di Verrayes? Mi chiedo qual è il filo
logico che lega queste cose, quando per le molestie notturne e la
turbativa della pubblica quiete esistono dei precisi articoli del
Codice penale che li reprimono, mentre per la prostituzione non
esiste alcun articolo che metta in grado le Forze dell'ordine di
ripristinare l'abitabilità e la civiltà in determinate zone.
Il problema non è quello di rimuovere il problema da Verrayes
perché poi si sposti a Courmayeur piuttosto che a
Pont-Saint-Martin, piuttosto che a Biella, non credo che qui si sia
mai parlato di alienarlo da Verrayes per farlo arrivare in un altro
posto. Il problema è quello di far vedere che si fa qualcosa qui
dentro, perché sentendo tutti questi discorsi non mi stupisco più;
pensavo che l'istituzione del Consiglio regionale fosse un po'
diversa dalle aule parlamentari; invece no, e se avevo qualche
dubbio, oggi me lo sono tolto subito!
E dopo aver detto di essere fiero ed orgoglioso di guardare al
nord Europa piuttosto che al sud, dico anche che se non si è fatto
nel nostro Paese in questi anni, oggi capisco perché: perché i
problemi si tende ad analizzarli in tutti i minimi punti per creare
un dibattito infinito, lo ripeto, perché il problema della
prostituzione di Verrayes non è di ieri. Il problema della
prostituzione di Verrayes non è che viene affrontato oggi perché la
Lega è andata giù a fare la fiaccolata, almeno vorrei che non fosse
così perché è un problema che riguarda tutta la regione, qui non è
il caso di dare etichette, è un problema di ordine pubblico e c'è
un detto che dice che la libertà tua finisce dove inizia la mia, e
viceversa, e quindi se qualcuno infrange la legge o infrange questa
libertà, è giusto che incorra in quella che la legge prevede essere
la sanzione per quel tipo di reato.
E poi facciamo attenzione con l'etica per favore, io mi sono
guardato bene dal parlare di etica. Se guardiamo le amministrazioni
e l'etica politica di chi si assume il compito di infondere la
cultura negli abitanti valdostani, e se questi abitanti scorrono un
po' di giornali del passato di queste persone che vogliono rendere
etici tutti i Valdostani, signori miei, ci facciamo ancora le
figuracce! É importante guardare il pulpito dal quale parte la
predica, non si può parlare solo di etica della prostituzione,
l'etica è una cosa che riguarda tutta la società, quindi facciamo
attenzione a dare indirizzi di etica o dire: "Guardate che state
facendo una cosa cattiva!". Credo che il compito delle istituzioni
sia quello di rendere la vita vivibile nella nostra comunità e
questo mi pare atto che va proprio in quella direzione.
Per quanto riguarda il discorso che facevo e che ha dato adito a
questa cosa della schedatura, per me l'esercizio della
prostituzione può essere equiparato a qualunque altra attività
professionale, come l'architetto, l'ingegnere o il geometra, è
questo il muro che voglio abbattere. E mi stupisco anche dei tempi
di reazione dei consiglieri, l'ho detto prima: i consiglieri hanno
avuto dieci giorni per leggere questa risoluzione, se in dieci
giorni non si sono fatti un'idea di quello che dovevano venire a
dire oggi, non vedo come ce la possano fare in una delle solite
riunioni. Siamo tutti maggiorenni e vaccinati, quindi penso che si
debba avere anche la responsabilità che le scelte politiche
richiedono.
Presidente Ha chiesto la parola il Consigliere Dujany.
Dujany (PVA) Brevemente, vista l'ora. Vorrei solo condividere le
preoccupazioni di quei Consiglieri, da Marguerettaz a Bich, che
hanno già indicato i limiti di questo documento, che mi pare che
punti soprattutto ad una soluzione di tipo repressivo.
Evidenzierei anch'io il problema della tutela dei diritti
fondamentali della persona, perché l'argomento, se dovesse passare
con questa impostazione così come risulta dal documento proposto,
potrebbe ingenerare molti aspetti negativi. Quindi chiedo anch'io
che nel primo pomeriggio si ponga mano al documento per
revisionarlo.
Vorrei poi soltanto evidenziare un aspetto forse nuovo. Non
condivido molto il sollecitare il Governo e il Parlamento perché si
adoperino alla revisione della normativa; in una visione di linea
federalista anziché andare a legittimare la comunità nazionale che
non mette in condizione questa comunità di poter agire e di
assumere tutte quelle iniziative necessarie per dare un grado di
convivenza dignitoso alla comunità, il documento dovrebbe
richiedere competenze a questa comunità per poter determinare
un'autogovernabilità e un'autodeteminazione della comunità stessa,
non intendendo, alla fin dei conti, andare ancora una volta a
legittimare uno Stato già fin troppo centralista.
Presidente Ha chiesto la parola il Consigliere Piccolo.
Piccolo (ADP-PRI-Ind) Solo per ribadire quanto hanno già
espresso gli altri colleghi. É indubbio che il problema del
meretricio abbraccia varie problematiche, innanzitutto quelle
morali, igieniche e sanitarie, non ultimo il fatto che è portatrice
di malattie come l'AIDS e veicolo per lo spaccio della droga.
Non sono certo le risoluzioni che risolvono il problema, però
sicuramente un Consiglio regionale ha il diritto-dovere di
rispondere ad alcune richieste fatte dai cittadini, pertanto
accolgo la proposta del rinvio al pomeriggio perché credo che
l'ordine del giorno debba avere quanto meno l'unanimità del
Consiglio stesso.
Presidente Ha chiesto la parola il Consigliere Chiarello.
Chiarello (RC) Prima una precisazione a Linty, per dirgli che
non mi tocca con le cooperative rosse perché, se era giusto quello
che avevano in mente, poi è stato sbagliato... io sono uno come te
che non li giustifica senz'altro, quindi parla con altri di questo,
hai sbagliato indirizzo!
Ho letto adesso il titolo di un giornale che dice: "Da nessuna
parte, basta farlo subito". Questa risoluzione non porta da nessuna
parte, basta che domani sul giornale ci sia scritto che il
Consiglio regionale ha approvato una risoluzione che delega al
Parlamento di affermare che la prostituzione non si può più fare in
luogo pubblico, e noi ci siamo lavati le mani!
Se poi vogliamo risolvere il problema diversamente, allora
discutiamo diversamente, ma non in mezz'ora oggi pomeriggio!
Prendiamo l'autonomia, usiamola a nostro uso e consumo e facciamo
delle proposte diverse, delle proposte che almeno cerchino di
rendere più vivibile quell'area dove attualmente si esercita la
prostituzione. In questo senso si deve intendere l'autonomia di
questa regione, e questo vuol dire risolvere i problemi della gente
di Verrayes.
Se invece vogliamo solo dire alla gente di Verrayes: "Noi
abbiamo approvato questa risoluzione, poi se non risolviamo niente
la colpa è dello Stato centralista", come diceva prima Dujany,
perché lo Stato centralista in questa cosa non so cosa c'entra,
però dato che è lo Stato centralista, allora carichiamo sulle
spalle dello Stato centralista!
Secondo me la V Commissione era il luogo dove fare qualcosa di
importante; come ha detto la collega Squarzino, altre regioni che
non hanno la nostra autonomia hanno portato avanti dei progetti che
cercavano di limitare il problema; noi, invece, demandiamo allo
Stato centralista! Solo questo volevo dire.
Presidente Ha chiesto la parola il Presidente della Giunta,
Viérin Dino.
Viérin D. (UV) J'interviens pour comprendre le sens des
sollicitations qui ont été formulées mais qui n'ont pas été
formalisées. Personne n'a posé des questions, ce qui était tout à
fait naturel, si l'on veut trouver, je ne dis pas l'unanimité parce
qu'il est fort improbable qu'on trouve l'unanimité sur un problème
de ce genre, compte tenu des considérations qui ont été exprimées.
De ce point de vue chacun prendra ses responsabilités et l'on
votera, parce que ce n'est absolument pas de mon intention de
retirer la résolution.
Je suis prêt à une confrontation pour vérifier si l'on peut
éclaircir certains malentendus ou si la formulation se prête à
certaines confusions du point de vue de l'interprétation ou des
retombées. Ce que je voulais souligner c'est que, s'il y a une
requête formelle de suspension et, donc, il y a suspension de
séance, on se retrouve, on vérifie s'il y a cette possibilité, on
revient et on vote ce qui sera le résultat de cette confrontation,
alors je comprends; je ne suis pas disposé à un renvoi simplement
parce que, compte tenu de certaines méthodes qui me rappellent mes
années d'enfance, où quand on posait un problème, aussitôt, pour
résoudre ce problème on devait le déplacer dans une optique
planétaire, cosmique et mondiale, le résultat c'est que les débats
ont laissé les choses telles qu'elles sont, on n'a pas avancé dans
certains secteurs et il serait bien de confronter l'attitude
d'aujourd'hui par rapport à certains problèmes et, par contre, les
considérations qu'on faisait dans le passé.
En tout cas, le problème n'étant pas là, je suis tout à fait
disponible; je voudrais rappeler que cette résolution a été
présentée suite à un engagement qui avait porté une majorité de ce
Conseil à accepter une certaine orientation et, donc, à s'engager à
présenter une résolution qui aille dans une certaine direction.
Quelqu'un a peut-être oublié, ou - comme le dit Bich - l'heure
était peut-être un peu tardive, alors on n'a pas suffisamment
considéré cette question. Par contre, nous avons encore bonne
mémoire et nous voulons maintenir un engagement qui a été pris dans
une direction et sur la base d'une discussion préalable qui avait
déjà été faite non seulement au sein de cette Assemblée mais même
avant, quand on avait décidé de l'attitude à tenir face à une
motion.
Donc, je suis tout à fait disposé à une confrontation, mais
qu'elle soit limitée: ce n'est pas la Vème commission, c'est
l'Assemblée qui suspend sa séance pour permettre une confrontation.
Si l'on peut trouver un accord c'est utile, s'il n'y a pas d'accord
on reviendra ici et on votera sur la base des évaluations que
chaque groupe politique jugera opportun de faire.
Presidente Sulla base di quanto è stato detto, c'è una proposta
di sospensione? Consigliere Ferraris, formalizza la richiesta di
una sospensione?
(... intervento del Consigliere Ferraris, fuori
microfono...)
Presidente É convocata una riunione dei Capigruppo alle ore
16.
La seduta è tolta.
