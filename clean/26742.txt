Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 198 del 28 luglio 1972 - Resoconto
OGGETTO N. 198/72 - Cessione in affitto dello stabilimento
industriale sito in Comune di Arnaz. - Costruzione e cessione in
affitto nuovo stabilimento in Comune di Arnaz. (Discussione
generale)
Caveri (U.V.) -
Devo fare un'istanza preliminare, per
piacere, e l'istanza preliminare è questa: io chiedo che si
discuta, nello stesso tempo, del numero 14 e del numero 15, dato
che c'è un rapporto evidente tra un argomento e l'altro.
Naturalmente le votazioni saranno separate ugualmente, ma io
chiedo e raccomando che si discuta e del 14 e del 15, dato che si
tratta di due problemi che ne formano uno solo.
Montesano (P.S.D.I.) -
Presidente della Giunta, cosa
risponde a questa proposta?
Dice che per forza sono uno integro all'altro; quindi, si
discutono insieme e poi si voteranno con votazioni separate.
Allora, la parola al Presidente della Giunta.
Dujany (D.P.) -
Quanto riguarda l'argomento numero 15,
relativo alla cessione in affitto dello stabilimento industriale,
sito nel Comune di Arnaz, già adibito a produzione dolciaria, è
oggetto che ha formato una prima discussione nella precedente
riunione di Consiglio, che ha costituito oggetto di alcune
osservazioni da parte dei Consiglieri dinnanzi a una proposta di
larga massima.
Il Consiglio regionale del 29 maggio 1972, provvedeva
all'acquisto dell'area e delle costruzioni insistenti nella zona
del Comune di Arnaz già di proprietà della Compagnia generale
dolciaria, ciò allo scopo di avviare a soluzione il problema della
disoccupazione che è venuto a verificarsi nel comprensorio dei
Comuni di Verrès, a seguito della chiusura dello stabilimento della
Brambilla di Verrès.
La Giunta regionale ha provveduto successivamente, con opportuni
contatti a cercare imprenditori idonei per dare in affitto queste
aree, onde creare una certa quantità di posti di lavoro
essenzialmente femminile che in questo momento rappresenta la parte
più grave di disoccupazione in quella zona.
E si sono presi contatti con due imprenditori, l'uno riguardante
la zona a monte della strada nazionale e esattamente la zona di
proprietà della Sirca Davit, su cui insisteva lo stabilimento della
Sirca Davit, e un altro contratto con un altro imprenditore per la
costruzione di uno stabilimento nuovo sull'area acquistata dalla
Regione e la cessione di detta area in affitto a un altro
imprenditore.
Per quanto riguarda l'oggetto 15, e cioè la cessione in affitto
dello stabilimento situato a nord della strada nazionale e, più
precisamente lo stabilimento già utilizzato come attività
dolciaria, abbiamo ritenuto di proporre all'approvazione del
Consiglio una convenzione, una bozza di convenzione di affitto che
preciserò, e alcuni dettagli, e preciserò adesso, in relazione alle
richieste che sono state fatte da parecchi Consiglieri nella
precedente riunione e che sono già state comunicate alla
Commissione industria e commercio che si è riunita a questo scopo
parecchie volte. E la ditta trovata, la ditta che si è trovata
disponibile di intraprendere questa iniziativa è la ditta Sassone
di Biella, che si interessa del settore della tessitura, e che
sarebbe disposta ad affittare questa area e questi stabili per un
certo periodo di tempo, garantendo una occupazione di ottanta
persone per un primo anno, portando successivamente l'occupazione a
centoventi persone circa, installando un'attività di tessitura.
Fra le varie obiezioni fatte nel precedente Consiglio, c'erano
le seguenti: avere informazioni precise circa la serietà, la
solvibilità e lo spirito di iniziativa dell'imprenditore; secondo,
il problema della durata del contratto di affitto.
Per quanto riguarda la solvibilità, io ho qui alcune
informazioni che per ragioni, direi, così, di discrezione, mi
riservo di distribuire ai Consiglieri personalmente, come hanno già
avuto i membri della Commissione consiliare e i membri della
Commissione consiliare industria e commercio e altri Consiglieri
per questo e sono informazioni che mi pare diano garanzia di
serietà sia sul piano della capacità di iniziativa, sia sul piano
della liquidità finanziaria, sia sul piano della solidità economica
e di solvibilità.
Per quanto riguarda la durata del contratto, che è prevista
nell'articolo 1 della bozza di convenzione, si propone che
l'affitto abbia la durata di anni nove, rinnovabili
successivamente.
Questo è il problema riguardante l'affitto dell'area situata a
nord della strada nazionale.
E vorrei ancora precisare: la quota dell'affitto rimane di mille
lire all'anno.
Per quanto riguarda invece l'area a sud, i contatti si sono
svolti con parecchie imprese e si sono poi indirizzati sulla ditta
Carminati, la cui solvibilità e la cui serietà imprenditoriale è
ampiamente conosciuta e che è stata anche da noi verificata sotto
vari aspetti e mi pare che non presenti dubbi di sorta.
Per questa area, su questa area, l'Amministrazione regionale
dovrà costruire uno stabilimento che abbia la capacità in un primo
tempo di occupare circa centoventi persone. Il costo dello stabile
ammonta a circa ottocento milioni che dovrebbe essere costruito con
dei criteri estremamente moderni e con delle strutture
imprenditoriali di primo piano. E la durata del contratto è
previsto con dei criteri estremamente moderni e con delle strutture
imprenditoriali di primo piano. E la durata del contratto è
prevista in trentasette anni, con un affitto da pagare
all'Amministrazione regionale di venti milioni all'anno, partendo
dal terzo anno di attività, tenendo conto che primi due anni sarà
un affitto gratuito.
Queste, mi pare, sono le condizioni così, espresse in un modo
molto sintetico, delle due proposte portate alla discussione e
all'approvazione del Consiglio regionale. E con questo riteniamo di
poter dare un avvio alla soluzione del problema occupazionale
femminile di quella zona.
Rammento che i due stabilimenti occupavano l'uno la Brambilla
Costruzioni, trecentoventi persone, di cui l'ottanta per cento
femminile, e la Sirca Davit occupava circa cento-centocinquanta
persone, di cui prevalentemente femminili. Quindi, con la chiusura
di questi due stabilimenti, sono venute a trovarsi senza un posto
di lavoro circa quattrocento-quattrocentocinquanta persone.
Quindi, lo scopo di questo intervento che è un intervento
straordinario e particolare, dinnanzi a una situazione
straordinaria e particolare per la zona e particolare per la
situazione imprenditoriale generale, dinnanzi alla quale ci
troviamo in questo momento, la Giunta ritiene opportuno di proporre
dei provvedimenti ad hoc e che tendano a una soluzione limitata a
questo stretto fenomeno, per cercare una soluzione valida
occupazionale a favore di quella popolazione.
Caveri (U.V.) -
Je dois adresser au Président de la Junte
une question; je prie le Président du Conseil de ne pas considérer
comme un discours sur l'argument, comme une intervention - ceci aux
fins du règlement...
Montesano (P.S.D.I.) -
Però deve essere breve.
Caveri (U.V.)
- Comme la Caisse de prévoyance cet
après-dîner, autre délice que nous a servi notre ami Fosson.
Alors, la question est celle-ci: je voudrais savoir quels sont
les rapports entre la Société SIVE, la Société SIV et Monsieur
Carminati et, à propos de la SIVE et de la SIV, je voudrais que le
Président de la Junte nous dise qui étaient les Administrateurs et
qui étaient les syndics.
Dujany (D.P.)
- La société Carminati, qui a un capital de
deux milliards et sept-cent millions a les suivants
Administrateurs: Conseil d'administration: Monsieur Amsler -
Président; demoiselle Carminati Rita - Consigliere delegato et
directeur général; Carminati Angelo - Conseiller; Docteur Honneger
Frédéric - Conseiller; Docteur Lombardini Aldo - Conseiller;
Collegio sindacale: Prédaval Gustavo - Président; Battiato Ignazio,
Pelanda Alessandro - Syndics; Agostoni Ernesto - Syndic; Grosselli
Attilio - Syndic.
Pour la gestion de l'établissement, la présidence est prévue à
Monsieur Docteur Amsler Henri et conseiller délégué et directeur
général c'est Madame Carminati.
J'ai répondu?
Caveri (U.V.) -
SIVE?
Dujany (D.P.) -
Pardon?
Caveri (U.V.) -
Société SIV et SIVE.
Ramera (D.C.) -
La stessa domanda che volevo porre io, il
Presidente della Giunta, non so, se... praticamente, noi negli
allegati troviamo che "la Presidenza della Giunta" - dice a un
certo momento - "ha condotto trattative con i rappresentanti della
società SIV SpA, con sede in Aosta, Via Festaz..." nella bozza di
convenzione c'è scritto che la società Carminati ha rilevato una
società già operante nella Regione e che si chiama SIV - deve
essere talmente nota da fare concorrenza con Gianni Agnelli, quindi
vorremmo sapere chi è...
Dujany (D.P.) -
...chi è? È la signora Carminati...
Andrione (U.V.) -
Ma non può essere una signora
sola...
Ramera (D.C.) -
La Signora Carminati, a un dato momento,
si dice - mi spiace di non essere stato presente a queste parecchie
riunioni della Commissione industria e commercio - che solo il
Presidente della Giunta è a conoscenza, che abbia tenuto varie
riunioni in proposito, perché io non ho partecipato all'ultima,
visti i telegrammi che giungono dopo le riunioni, ma qui si dice
esplicitamente: "La Presidenza della Regione ha condotto trattative
con i rappresentanti della Società SIV SpA con sede in Aosta Via
Festaz,"- ecc. - "capitale un milione e duecentomila". Quasi si
trattasse la vendita di scatolette e poi, nella bozza di
convenzione, nella premessa, all'ultimo punto della premessa "che
la Società Carminati industrie tessili si è dichiarata disposta ad
esaminare la possibilità di insediare... e ha rilevato una società
già operante nella Regione per lo sviluppo industriale e
commerciale, turistico e finanziario della Valle, società
denominata SIV SpA un milione e duecento mila", ecc. ecc. Quindi,
vogliamo sapere cos'è questa SIV famosa che ha operato tanto bene
nella nostra Regione da poter essere assorbita da questo
industriale capace, perché io ho sempre visto assorbire delle
società esistenti, ma... questa, se esisteva e ha operato così bene
per la nostra industria, chiediamo almeno di sapere da chi è
composta.
Pollicini (D.P.) -
Chiamato in causa, penso sia opportuno
rispondere per quanto riguarda le riunioni della Commissione
industria.
Se, per un caso particolare, la Posta non ha funzionato, non ha
funzionato soltanto per il Consigliere Ramera perché gli altri
essendo venuti, anche quelli che abitavano fuori Aosta, come il
Consigliere Tonino, vuol dire che hanno ricevuto il telegramma in
tempo. Quindi, è un fatto che, caso mai, il Commendator Ramera deve
vedersela con le poste.
Ecco, le altre riunioni sono avvenute il 25, il 19 e, direi,
settimanalmente, della Commissione industria e commercio. Se poi,
per motivi di salute o di altri impegni personali del Consigliere
Ramera, non è stato presente alle riunioni, questi sono fatti che
interessano soltanto l'amico Ramera.
Perché se fosse venuto, avrebbe già saputo i rapporti fra SIVE e
SIV largamente spiegati nella sede della Commissione, largamente
spiegati in sede di Commissione industria e commercio, cioè, è
stata rilevata questa SIV, così largamente spiegato in due riunioni
di questa Commissione, è stata rilevata la SIVE dalla SIV, è stato
mantenuto il capitale sociale proprio per usufruire di taluni
sgravi fiscali, di talune facilitazioni di ordine fiscale. L'unico
motivo per cui si è rilevata una società già esistente che,
indubbiamente, aveva cessato o comunque non aveva motivo di
continuare un'attività; e la SIV ha approfittato di questo fatto
per usufruire delle stesse agevolazioni che venivano concesse in
un'epoca in cui forse oggi non ci sono più.
Mentre invece, se ne facevano una, probabilmente non l'aveva;
probabilmente, io non sono un esperto di diritto fiscale e come
penso non lo siano il Commendatore Bordon e il Geometra
Manganone.
Quindi, la realtà di fondo è questa, che è stata rilevata ed è
stato mantenuto lo stesso capitale... (
Voce di Ramera
)
...No, no, in Commissione sono stati fatti anche i nomi. Io le dirò
che, sostanzialmente non sono Pico della Mirandola, come penso
nessuno qui dentro e non mi ricordo, però in Commissione è stata
chiaramente illustrata la figura di questa società rilevata, con i
nominativi.
È una società, direi, è scritto che era di incremento di
sviluppo industriale. Che cosa abbia fatto non lo so; d'altra parte
a noi neppure interessa, a noi interessa soltanto che il rilievo e
il motivo per cui il capitale è rimasto di quella quota un milione
e duecento mila, è soltanto perché si è rilevato il capitale che
già aveva questa società. Però c'è l'impegno di portarla, appena
perfezionato l'atto, appena perfezionato l'atto, l'impegno di
portare il capitale della SIV a cinquecento milioni. Questo, per
quanto mi riguarda, in Commissione...
Montesano (P.S.D.I.)
- Siamo sempre sulla fase
procedurale, no, Consigliere Caveri. Prima Consigliere Bancod, poi
un attimo...
Bancod (U.V.)
- Io, il Signor Pollicini ha detto,
insomma, erano tutti presenti in Commissione, io nell'ultima
Commissione non ero presente.
Non ero presente, io per un impegno, ho ricevuto il telegramma
in mattinata, insomma, e francamente non ho potuto, sono sempre
venuto a tutte le riunioni, alla penultima riunione l'Assessore
Albaney, all'atto di uscire, ha accennato vagamente al nome della,
per forma che dovrebbe rilevare la Sirca Davit.
Ma non si è parlato più di cose. Abbiamo discusso un po', c'è
stata anche una piccola discussione anche con la signorina
Personnettaz che ha detto che, quando si chiedevano notizie diceva:
"ma non ho ancora capito". Lì sotto, ma insomma io praticamente non
avevo capito insomma un bel niente. Non avevo capito un bel niente
e chiedo scusa, insomma, su quella prima parte.
Sull'ultima riunione non ho potuto partecipare, però, io dico
questo, insomma, sembra un po' strano, dico francamente, insomma,
questa procedura, sembra un po' strano, non è che non voglia
insomma, assolutamente, insomma, aderire alla costruzione di uno
stabilimento perché io, francamente, ho sempre cercato di poter
sviluppare anche nella mia zona, anche nella mia zona ci sono
parecchi disoccupati qua e là. Domani spero che la Soie di
Châtillon, insomma, vada avanti bene, insomma, non abbia bisogno
anche lei un domani delle punture come succedono per gli
stabilimenti tessili in questo momento. Comunque, io mi auguro che
si possa fare ad Arnaz, ma che si possano fare anche nelle altre
zone perché non, adesso, sì ad Arnaz è giusto, insomma, poter dar
lavoro a quei disoccupati, ma è giusto poi anche nelle altre zone
dove ci sono, anche nelle altre zone molti disoccupati. Bisogna
premettere questo. Naturalmente, quel fatto del capitale di un
milione e duecentomila, io non so, noi non siamo tanto competenti
in questa, ma ci sembra un po' strano, insomma, quando si trattano
quasi di miliardi, insomma, un capitale di un milione e
duecentomila, insomma, ci appare un po' irrisorio, insomma, e non
ci appare abbastanza cosa seria insomma.
Noi vorremmo che principalmente, che Arnaz, naturalmente, che si
facciano delle cose serie, che non un domani vengano a trovarsi
come si sono trovati adesso con la Sirca Davit pure adesso, pure ha
ben trattato con delle persone, insomma, che erano delle persone
serie con dei capitali formidabili; eppure la Sirca Davit com'è
andata a finire?
Allora, noi vorremmo che, effettivamente, siano fatte le cose
per bene e che si vada avanti per poter dare lavoro e tranquillità
a quelle popolazioni, non solo parole.
Caveri (U.V.) -
Ma, io risponderò, visto che il
Presidente della Giunta è stato colto da improvvisa amnesia, e lo
stesso si dica del Consigliere Pollicini, Presidente della
Commissione industria, anche lui colpito da una forma evidentemente
epidemica di amnesia. Non si vogliono dire i nomi di questi
amministratori della SIV, della SIVE, diventata poi SIV. E allora,
visto che voi non dite i nomi, i nomi li dico io, no?
Così è presto fatto.
Dujany (D.P.) -
... Si va in Tribunale e si vede tutto
quello che si vuole.
Caveri (U.V.) -
Certo, appunto, ma non so perché voi non
volete dire i nomi, appunto per quello.
Dujany (D.P.) -
Perché sono cose che non interessano
queste... i problemi concreti.
Caveri (U.V.) -
Interessano a noi, come vedremo, e ora
devo interessare tutto il Consiglio anche.
Al Presidente del Consiglio, dico, siccome il Presidente del
Consiglio diceva la parte preliminare, la parte non preliminare, io
adesso entrerei nel vivo della questione.
Montesano (P.S.D.I.) -
Allora conta un intervento.
Caveri (U.V.) -
Conta un intervento... (
risate
)
...Qui bisogna fare un contratto ogni volta.
Dunque, la SpA SIV è stata iscritta in Tribunale, come dice il
Presidente della Giunta, n. 893, con sede in Aosta, via Festaz, 88,
cioè, praticamente nell'Ufficio del dottor Laurencet.
L'atto costitutivo, ai rogiti del notaio Amati di Châtillon, è
del 2 ottobre 1969.
Della Società SIVE, poi trasformata in SIV. Il programma di
questa società era molto ambizioso, poiché si diceva: "la società
ha per oggetto lo sviluppo industriale, commerciale, turistico
finanziario della Valle d'Aosta e potrà pertanto espletare la
propria attività in tutti i suddetti settori. A tal fine la società
potrà compiere tutte operazioni commerciali, industriali,
immobiliari, immobiliari finanziarie, ivi comprese poi le
operazioni varie specificate" - che non leggo - "che a giudizio del
Consiglio di amministrazione saranno ritenute necessarie e utili
per il conseguimento dello scopo sociale. Prestare garanzie
fidejussorie, assumere interessenze e partecipazioni in ditte,
società e imprese costituite e costituende aventi oggetto analogo
o, comunque, connesse al proprio sia direttamente che
indirettamente, ecc.".
Consiglio di amministrazione di questa società: Dottor Silvio
Laurencet, DP, pilastro della finanza DP, pilastro dell'autoporto e
pilastro di tutte le personalità occulte presenti nell'autoporto; e
occulte perché non figurano, trovano molto comodo di non figurare
nella società beniamina dell'autoporto.
Poi c'è Bonin Riccardo di Brusson, Provaney Guido, nato il 26
luglio 1933 ad Aosta e residente in St-Vincent. Questo, guarda,
combinazione, un altro DP che è stato uno dei capi dello sciopero
dei croupiers e per cui non è un mistero per nessuno i collegamenti
che c'erano tra la manovra dello sciopero dei croupiers e
l'aspirazione a dare a questa società SIVE, poi diventata SIV, la
gestione del Casinò di St. Vincent.
Quindi, questa società SIVE o SIV voleva essere, non so se in
modo velleitario o meno, questo non interessa, comunque voleva
essere una macchina da guerra, una macchina di guerra DP per
attività molto interessanti, non esclusa la gestione del Casinò da
ottenersi attraverso lo sciopero dei croupiers e relative
conseguenze.
Non leggo i nomi dei sindaci di questa società... (
voce:
li legga) ...Sì leggo, tanto già che ci siamo, Rag. Guichardaz
Michele, Thiébat Stefano, Lischetti Carla, Rag. Zanin Flavio, Rag.
Franceschini Armando.
Va precisato questo, che non è stato detto né dal Presidente
della Giunta né dal Consigliere Pollicini, e cioè che i due
principali amministratori della società SIV conservano il dieci per
cento delle azioni della SIV assorbita da Carminati. Questi sono i
precedenti di questa operazione.
Su questi precedenti...oh, i soci fondatori ai quali viene
assegnato il dieci per cento delle azioni dell'attuale società SIV
Carminati, sono Bonin Marco e Bonin Riccardo.
Ecco, questi dunque, sono i precedenti della SIVE; della SIV
della Carminati, precedenti sui quali noi chiedevano precisazioni
al Presidente della Giunta, precedenti sui quali il Presidente
della Giunta, come da parte del signor Pollicini, non hanno
risposto. Crediamo che Pollicini parlava di Pico della Mirandola;
non occorre disturbare l'ombra di Pico della Mirandola, perché
questa amnesia appare essere un po' troppo voluta e
interessata.
Comunque, voglio parlare di altri aspetti di questa questione
che si presenta poliedrica e complessa.
Noi tutti abbiamo criticato la vecchia legge sui contributi, la
vecchia legge sull'industrializzazione della Valle d'Aosta.
L'abbiamo criticata col senno di poi, dopo le amare soprese delle
decine di milioni, delle centinaia di milioni perse dal BIM e
dall'Amministrazione regionale.
E, allora, col senno di poi siamo tutti diventati
improvvisamente sapienti e abbiamo fatto la critica della vecchia
legge sull'industrializzazione della Valle d'Aosta.
Però, io non posso fare a meno di rilevare che la vecchia legge,
con tutti i suoi difetti, con tutte le sue lacune e con tutte le
sue ingenuità, però questa legge presentava un lato, diciamo, più
positivo del nuovo sistema adottato testé dalla Giunta e che è
stato esposto in modo molto sintetico, direi troppo sintetico, dal
Presidente della Giunta.
E qual è il lato positivo della vecchia legge? Il lato positivo
della vecchia legge è che si stabiliva un parametro fisso, i
contributi erano ancorati al numero degli operai per cui, in questo
caso, la legge era uguale per tutti purché ci fossero le condizioni
volute dalla legge. L'ampiezza, la dimensione del contributo era
ragguagliata al numero degli operai e, così, c'era un trattamento
equo, giusto, uguale per tutte le industrie che facevano domanda di
questi contributi.
Invece, col sistema nuovo, si sono persi gli ancoraggi ai
parametri fissi e certi che vengono dati dei contributi, vengono
previste delle spese, non più di decine o di centinaia di milioni
come nella vecchia legge, ma suon di miliardi; ma questi miliardi
vengono disancorati dagli elementi certi, concreti e positivi e si
dà così, si dice, facciamo, l'Amministrazione regionale fa uno
stabilimento industriale che costerà ottocento milioni.
Quindi, qui navighiamo in pieno arbitrio. Qui sembra di leggere
i proclami del Granduca Trombone, che noi leggevamo sul giornale
umoristico "Bertoldo" ai tempi del fascio.
Quel giornale umoristico "Bertoldo", che era considerato
coraggiosissimo e che se noi, io ne ho ritrovata una copia per caso
e l'ho ritrovata abbastanza insulsa questa pubblicazione. Però
c'era il proclama del Granduca Trombone, il quale ordinava e
mandava così, come gli pareva e gli piaceva.
E questo è lo stesso sistema che è stato adottato dalla Giunta,
che affitta da un lato un patrimonio; vuole affittare per mille
lire simboliche un complesso industriale con annessi e connessi del
valore di quattrocento-quattrocentocinquanta milioni, per mille
lire simboliche da un lato e dall'altro lato vuole costruire uno
stabilimento per il valore di ottocento milioni.
Qui non c'è nessuna norma, qui non c'è nessuna regola, qui non
c'è nessun ancoraggio, non c'è nessun parametro. Qui c'è l'arbitrio
puro e semplice.
Cosa ci sia di moderno in tutto questo, io non lo so. Quindi,
tutto è rimesso all'improvvisazione e ogni rapporto tra il
contributo, tra l'intervento finanziario e gli elementi obiettivi
dell'azienda, ogni rapporto viene distrutto e annullato.
E poi si parla di modernità di questa Amministrazione, ma, a me
pare che si torni ai sistemi della monarchia assoluta, perché anche
Enrico IV, Francesco I, non so, Luigi XVI creavano, con questi
sistemi, con sistemi un po' migliori, veramente, ma con sistemi che
possono essere paragonati a questo, creavano l'industria delle
porcellane o l'industria delle sete a Lione.
Proprietario era il re, il re che dava in gestione, che dava in
appalto la conduzione di queste aziende.
Ora, noi qui ritorniamo ai sistemi della monarchia assoluta,
selon le bon plaisir du roi, qui est le bon plaisir de Monsieur le
Président de la Junte ou de madame la Junte si c'est
préférable.
Io penso che ritorneremo sul colore di quella società SIVE SIV,
di cui non si voleva dire i nomi degli amministratori DP e, per chi
conosce le tendenze industriali o, meglio, gli appetiti industriali
di certi personaggi passati attraverso le esperienze delle
cooperative sorte sotto l'egida del Ministero competente e con i
mezzi finanziari del Ministero, e che poi si trasformavano in
società per azioni, in società di speculazioni vendute poi, io non
so a quale prezzo, alla Standa, per chi conosce queste tendenze e
questi appetiti c'è un largo campo di meditazione per quelli che
possono essere i rapporti tra la SIV, la SIVE e la SIV Carminati.
Perché qui vien fatto di chiedersi, noi non affermiamo, ma questo
favore di natura direi quasi regale, questo favoritismo, questo
privilegio, perché si tratta di privilegio ogni qualvolta
l'Amministrazione interviene con dei mezzi finanziari a favore
degli uni e non a favore degli altri, ma questo privilegio è
gratuito o ci sono delle contropartite occulte? Ma lasciamo pur
stare le contropartite occulte, che noi non affermiamo; l'uomo
della strada può dubitare che vi siano queste contropartite, noi
non lo affermiamo, non lo affermiamo perché possiamo avere dei
sospetti ma non possiamo avere, almeno allo stato degli atti, delle
prove.
Ma c'è un'altra considerazione che va fatta, e cioè vi sono
altre industrie in Valle d'Aosta, le quali fanno sforzi sovraumani
per sopravvivere, che si arrampicano sui vetri per evitare il
fallimento, e a queste società non è stato offerto il becco di un
quattrino.
Ma allora, non so, gli amministratori della Guinzio Rossi, per
esempio, di Verrès potrebbero dire: ma noi siamo proprio i più
cretini della compagnia. Ma allora, visto che si danno ottocento
milioni, cioè si spendono ottocento milioni per dare al signor
Carminati uno stabilimento industriale, visto che si affitta un
complesso industriale di quattrocento-quattrocentocinquanta milioni
per mille lire annue, ma allora andiamo anche noi e diciamo,
facciamo un piccolo discorso che è un discorso che potrebbe essere
questo: "voi ci costruite uno stabilimento? Voi ci aiutate per i
macchinari, voi ci aiutate per la nostra difficile situazione? Se
non ci aiutate, noi domani mattina andiamo alla cancelleria del
Tribunale di Aosta e presentiamo un'istanza di fallimento e allora
avrete duecento, trecento, quattrocento operai disoccupati". Ma
voi, come Amministrazione pubblica, che siete così sensibili per i
disoccupati e le disoccupate di Arnaz, non potete non essere
sensibili per gli eventuali disoccupati di Morgex, di Pollein, di
Châtillon eventualmente, perché con questa Montedison non si sa
veramente quale sarà il destino della Soie di Châtillon. E poi
anche l'ILLSA, io non conosco la situazione dell'ILLSA, può darsi
che sia abbastanza buona, non lo so, ma a un certo momento anche
l'ILLSA potrebbe dire: "ma come, ma come, voi spendete miliardi per
altre industrie, voi non avete onorato di un centesimo l'ILLSA di
Pont-Saint-Martin".
E allora, vedete che questo sistema, Signori della Giunta, che
voi avete adottato è un sistema non solo dell'arbitrio, non legato
a niente di preciso, di obiettivo, di concreto, non solo è il
sistema del favoritismo ma è il sistema dell'ingiustizia e
dell'iniquità, è il sistema dell'inuguaglianza quindi, proprio il
contrario di quei principi sociali di sinistra, non ho ancora
capito di quale sinistra si tratti, comunque dei sistemi finanziari
e industriali della monarchia francese assoluta.
E poi, e poi c'è un'altra considerazione da fare e mi spiace che
sia assente il Presidente della Giunta, spero bene che qualche
collega di Giunta gli ripeterà quello che sto per dire perché sarà
detto, io penso, da altri Consiglieri regionali, perché
l'osservazione è più che ovvia: ma come, due stabilimenti
industriali tessili ad Arnaz, non uno, due, di quel ramo
dell'industria italiana che è veramente quello che va peggio.
È prudente? È saggio in questo momento voler fondare due
stabilimenti industriali tessili quando, non più tardi di dieci
giorni fa, i Sindacati tessili hanno rivelato quale sia la tragica
situazione dell'industria tessile italiana che, nell'ultimo anno e
mezzo, ha licenziato sessanta mila operai. E noi, a cuor leggero,
andiamo ad aprire due stabilimenti tessili. Questa è un'altra
considerazione che io sottometto al Consiglio, sottopongo al
Consiglio.
La convenzione, la convenzione è fatta abbastanza male. La
convenzione di cui al numero quindici.
Si dice, intanto mi voglio sbarazzare il terreno di un
argomento, si dice Carminati, Carminati uomo potente, industriale
di qua, industriale di là. Noi non facciamo apprezzamenti su signor
Carminati, però noi diciamo questo: chi c'era dietro la Sirca
Davit? C'erano i Rivetti, e chi c'era dietro i Rivetti? C'era
Pesenti, niente meno che Pesenti.
Ora, se il Presidente della Giunta avesse chiesto informazioni
sul signor Pesenti, le informazioni sarebbero state ottime perché
il signor Pesenti è uno degli uomini più potenti del mondo
industriale finanziario italiano.
Ma è bastata la presenza di Pesenti, uomo potentissimo
finanziariamente a salvare la Sirca Davit dal disastro? No, questo
non è bastato, la Sirca Davit è andata a pallino ugualmente. E
perché? Per una ragione molto semplice, che nel mondo capitalista
c'è una legge di ferro, da non confondersi con la legge di bronzo
di La Salle, una legge di ferro che stabilisce che, quando per un
industriale uno stabilimento diventa passivo e deficitario,
l'industriale capitalista chiude la baracca. Che si chiami Pesenti,
che si chiami Carminati, che si chiami come si vuole.
Quindi, anche la faccenda delle informazioni, la faccenda delle
informazioni è una faccenda molto ma molto relativa.
Il signor Dujany dice di aver avuto buone informazioni del
signor Sassone. Noi abbiamo avuto, da ambienti industriali,
informazioni non buone, poiché il Sassone viene dipinto più
procacciatore di affari che industriale, uomo definito uomo molto
svelto, forse troppo svelto.
Ad ogni modo, teniamo conto anche di questo, ma soprattutto
teniamo presente che ci può essere l'uomo più potente della finanza
e dell'industria italiana e, il giorno che quel ramo di attività è
condannato dal momento industriale finanziario, quella fabbrica
chiude ugualmente, malgrado tutti i santi patroni, come ha chiuso
la Sirca Davit, anche se c'era Pesenti.
Quindi, anche questo è un elemento importante da collegarsi con
l'altro elemento di cui ho parlato prima ed è che l'industria
tessile italiana, in questo momento, soffre di una crisi
gravissima. Ripeto: sessanta mila operai licenziati nel periodo di
un anno e mezzo.
Parlavo della convenzione, perché io ho chiesto al Presidente
della Giunta, che è sempre assente, ma almeno la Giunta è presente,
speriamo che serva a qualche cosa questa presenza. Ma perché ho
chiesto dei dati sui rapporti tra la SIV, la SIVE e Carminati?
Perché, se si guarda ai raggi X questa convenzione, si nota che le
parti del contratto sono da una parte la Regione autonoma Valle
d'Aosta e, dall'altra parte, la SIV. È vero che, al punto quarto
delle premesse si dice, cosa si dice però, che la società Carminati
industria tessile SpA si è dichiarata disponibile a esaminare la
possibilità di insediare uno stabilimento.
Quindi, la società Carminati industrie tessili come impegni è
molto prudente, è molto generica e laconica e gli impegni, gli
impegni di cui al numero 2 della convenzione, nel numero 3 vi sono
gli impegni della Regione, al numero 2 vi sono gli impegni di chi,
della Società SIV SpA, quindi non c'è una responsabilità diretta,
se non mi sbaglio, del signor Carminati. E quindi c'è la lettera
a-b-c-d-e-f, ci sono questi impegni, impegno non dell'industriale
Carminati ma della società SIV. Anche questo motivo di meditazione
per il Consiglio.
E poi voglio sottolineare un'altra cosa, che si riferisce sempre
alla convenzione ed è che non si fa soltanto uno stabilimento che
verrà a costare alla Regione ottocento milioni, ma si concede in
locazione alla SIV il terreno e lo stabilimento per un periodo di
37 anni.
Ma, io mi permetto molto sommessamente di dire che, in base al
Codice Civile, una locazione di trentasette anni l'Amministrazione
regionale non la può fare. Io non so chi è che ha consigliato
questa convenzione. Questo, sotto l'aspetto giuridico e, poi, oltre
agli ottocento milioni c'è un canone di venti milioni, e poi i
primi due anni lire mille, i primi due anni, poi venti milioni,
mentre invece il canone di affitto, facendo i dovuti calcoli al 5
per cento, l'affitto dovrebbe essere di quaranta milioni.
Quindi vedete che il peso finanziario per la Regione è un peso
notevole perché, se voi moltiplicate la differenza di venti milioni
all'anno per x anni, vedete che viene una bella zuppa, e siamo
all'incirca sull'ordine di un miliardo e mezzo.
Quindi, questi per noi sono tutti motivi per lo meno di
perplessità e di dubbio e di forti dubbi.
Io non vorrei portar via un argomento che qualcuno dirà dopo di
me in ordine cronologico; ma questo qualcuno lo ha detto prima, io
commetto un po' un reato di sottrazione al consumo, ma è stato
osservato giustamente che la vecchia legge sull'industrializzazione
della Valle d'Aosta è sempre in vigore e che, prima di assumere i
provvedimenti che vengono proposti al Consiglio, bisogna abrogare
la vecchia legge. Non si può, e questo lo dirà meglio di me
qualcuno che ha visto particolarmente il lato giuridico della
questione, in relazione alla vecchia legge
sull'industrializzazione.
Io ho finito e ho esposto i principali argomenti che si possono
esporre in dissenso all'opinione espressa dalla Giunta.
Si parla, naturalmente si parlerà a lunghezza di giornata degli
operai, dei lavoratori, dei disoccupati. Dei lavoratori e dei
disoccupati, degli operai siamo altrettanto preoccupati anche noi,
ma noi non crediamo che con questi strumenti, che non sia con
questi favoritismi, che non sia con questi arbitrii che si possa
veramente venire incontro agli interessi degli operai perché così
facendo si rischia di fare delle altre Fera, delle altre Sirca
Davit e altre industrie che possono fare, che rischiano di fare la
fine che hanno fatto molte, quasi tutte le industrie che si sono
aperte in Valle d'Aosta.
Se si vuole veramente fare l'interesse degli operai e dei
disoccupati, bisogna agire con decisione, sì, ma con ponderazione,
con avvedutezza e senza voler fare favoritismi per nessuno.
Montesano (P.S.D.I.) -
Sono iscritti a parlare Manganoni,
Pollicini e Tonino. Il Presidente della Giunta chiede la parola, se
permettono i Consiglieri che dia la parola al Presidente della
Giunta. La parola al Presidente della Giunta.
Dujany (D.P.) -
La ringrazio perché desideravo rispondere
immediatamente a quanto affermato dall'avvocato Caveri che, come al
solito, oggi si è imbarcato sul cavallo della distruzione e
dell'accusa senza nessuno scrupolo, senza tener conto dei sacrifici
che si fanno per poter trovare soluzioni concrete a dei gravi
problemi.
L'avvocato Caveri dice meglio: la vecchia legge che d'altra
parte dimostra di non conoscere, perché dice che la vecchia legge
teneva conto delle quantità occupazionali. La vecchia legge
regionale non ha mai tenuto conto delle quantità occupazionali; se
mai erano i provvedimenti in vigore in un certo tempo, da parte
dell'amministrazione dei Bacini imbriferi, che tenevano conto di
questo elemento, ma non i provvedimenti regionali. I provvedimenti
regionali precedentemente esistenti, e tuttora ancora in vigore,
consistono in questi termini: milletrecento lire al metro quadro
per area coperta, più un contributo del dieci percento a fondo
perduto, con un massimo di cento milioni.
Comunque, vediamo un po' qual è il risultato dei provvedimenti
precedenti. Contributi per decine di milioni alla Fera, la Fera
chiusa; contributi per decine di milioni alla Sirca Davit, Sirca
Davit chiusa; contributi per decine di milioni alla Mec Meccanica,
Mec Meccanica chiusa; contributi ai mulini di Aosta, è chiusa.
Senza che l'Amministrazione regionale abbia la minima possibilità
di poter intervenire su questi stabilimenti che si chiudono.
Quindi, mi pare che la vecchia legge ha dimostrato di non,
almeno per iniziative di queste proporzioni, ha dimostrato di non
essere nell'interesse dell'Amministrazione regionale e,
soprattutto, di non garantire le finalità che si proponeva
l'Amministrazione pubblica, che era quella di incentivare le
possibilità occupazionali.
Problema SIVE SIV: qui, come al solito, si imbastisce un grosso
cumulo di parole per poi aver nulla in mano.
Avvocato Caveri, lei, quando era in questo posto mi aveva
accusato di essere un disonesto; poi gli anni e i tempi hanno
dimostrato il contrario e lei, oggi, sta di nuovo inforcando quella
strada scandalistica che è veramente disonorevole, che è poco
corretta ed è poco cortese.
Che cos'è questa SIVE? Era una società costituitasi casualmente
nel 1969. Non eravamo membri della Giunta, no, o perlomeno non
eravamo dinanzi a questi problemi e non avevamo intenzione di
affrontare, in quel momento, problemi di quel genere.
La Signorina Carminati è venuta, ha preso contatto con un
commercialista di Aosta e, siccome noi pretendevamo che si
costituisse una società con sede legale in Aosta al di fuori
dell'altra rete di stabilimenti che lei possiede nella zona del
milanese, ha preso contatti con un commercialista e con un notaio,
i quali hanno fatto presente che era inutile costituire una nuova
società, i cui costi sarebbero stati più alti, che non utilizzare
una vecchia società che non aveva funzionato e che si stava per
sciogliere.
Quindi, è un calcolo meramente e puramente economico di rapporti
personali per costituire una società in sede locale.
Quindi, non esiste il trasferimento di azioni, non esistono quei
signori che lei ha citato in questa società. La società è
costituita da esclusivo capitale della SIV e della Signorina
Carminati per il dieci percento e per il 90 percento della Società
SIV, capitale interamente ed esclusivamente versato dalla signorina
Carminati.
Il problema della duplice ripartizione ha semplicemente lo scopo
di obbedire a delle regole formali di costituzione di società.
Quindi è fatto meramente ed esclusivamente tecnico.
Quindi, nessuna contropartita, nessuna forza occulta. Rifiuto
queste accuse di disonestà! E rifiuto anche questo metodo di
scandalo e rifiuto queste accuse di superficialità, perché non sono
vere, sono perlomeno ingenerose.
Io avrei voluto che l'avvocato Caveri, a questo proposito mi
avesse potuto fare delle controproposte, mi avesse voluto dire in
quale modo risolviamo i due, tre, quattrocento posti di
occupazione; in quale modo troviamo nuove fonti di lavoro e di
occupazione; in quale modo cerchiamo di trovare delle soluzioni più
valide di queste. Queste sono le soluzioni contributive di
opposizione che mi pare opportuno di accettare. Ma non un'opera
esclusivamente demolitrice, un'opera esclusivamente di accusa di
sottobanco, inventando di pura fantasia tutto quello che non è
vero.
Quindi, nessuna macchina DP, nessuna macchina di sottobanco,
semplicemente una volenterosa, faticosa ricerca di una soluzione,
che può essere discutibile, che può essere valutata in un modo
diverso. E questo lo accetto, però è una proposta di soluzione. Se
voi, Consiglieri, se lei, avvocato Caveri, me ne propone un'altra,
io sono felice di poterla esaminare.
D'altra parte, questo argomento è già stato affrontato anche
nella precedente seduta e sull'impostazione dell'acquisto di un
bene patrimoniale da parte dell'Amministrazione regionale e del
relativo affitto di questo bene nessun Consigliere ha trovato delle
obiezioni, ed è solo oggi che si viene a rovesciare la situazione
di una indicazione precedentemente scelta dal Consiglio
unanimemente, che si vuole naturalmente buttare a mare una proposta
contro la quale non si propongono altre soluzioni valide.
Durata del contratto trentasette anni. Mi sono informato. Non
esiste nessuna difficoltà sul piano del Codice civile; è un
problema che è già stato sollevato nella precedente riunione
consiliare. Ho preso le opportune informazioni e vi posso
assicurare che non esiste alcun problema.
Quindi, mi pare di avere chiarito il problema SIVE e il problema
SIV, una società casualmente costituitasi nel 1969 in fase di
scioglimento, per ragioni puramente economiche, interessanti.
L'interessato ha preferito utilizzare questa società già esistente,
anziché costituirne un'altra, in quanto i costi e in quanto,
diciamo, dei problemi economici glielo suggerivano.
Secondo problema, il problema della durata: non c'è nessuna
difficoltà.
Il problema della scelta. Voglio tornare sul problema della
scelta.
Noi ci troviamo dinnanzi a una serie di iniziative sollecitate
dall'Amministrazione regionale, attraverso concessioni di
contributi a fondo perduto per centinaia di milioni.
Purtroppo non è stata un'esperienza positiva; nessuno ne ha
colpa, perché quei provvedimenti erano stati fatti con finalità
positive; purtroppo tutte le iniziative vanno viste alla luce della
realtà.
Cerchiamo un'altra soluzione e vi dirò che non ha nulla di
strabiliante e non ha nulla di regale e non ha nulla di sovrano. È
un'umile proposta fatta da una Giunta che cerca una soluzione e che
non fa altro che riferirsi a un tipo di soluzione che
l'Amministrazione regionale, nel 1956, ha già percorso costruendo
la Casa da gioco per conto proprio e l'ha data in gestione a una
società. Forse che la Casa da gioco di Saint-Vincent è di proprietà
dei gestori? Forse che la Casa da gioco non è un patrimonio
immobiliare dell'Amministrazione regionale? È un patrimonio
immobiliare, è un po' diverso... però, il principio, si poteva
risolvere anche quel problema in un altro modo, facendolo costruire
ai privati. Si è preferito in quel modo costruire un patrimonio
regionale per dei motivi ben chiari e per delle ragioni
naturalmente ben chiare.
Quindi, mi pare che non ci sono soluzioni che hanno nulla di
originale; sono soluzioni che cercano di incrementare la
possibilità occupazionale in una zona in cui la disoccupazione è
particolarmente grave, in cui si cerca di far sì che l'intervento
regionale sia costituito non da un capitale in denaro dato a fondo
perduto senza più nessuna possibilità di controllo, ma attraverso
un capitale investito in un patrimonio di proprietà regionale, la
quale Regione sarà libera successivamente di affittare ad
imprenditori, perché la sua preoccupazione è quella di creare posti
di lavoro.
Certo che se la situazione congiunturale, se la situazione
economica generale fosse in condizioni diverse, noi non ci
troveremmo oggi costretti, come Amministrazione regionale, a far
fronte a questo problema.
Però la realtà è quella che è e dobbiamo scegliere una qualche
soluzione. Mi pare che quella proposta sia la soluzione più valida.
L'esperienza ci dirà se questa scelta sarà una scelta valida o sarà
una scelta difettosa.
Però, dinnanzi a dei dubbi, bisogna avere il coraggio di
scegliere qualcosa; non scegliendo niente non si può sbagliare, ma
non si fa mai nulla.
Manganoni (P.C.I.) -
Si è accennato qui ai telegrammi
delle convocazioni delle Commissioni. Io devo dare atto alla
Commissione dell'industria e commercio che si riunisce spesso e
lavora; è forse una delle prime volte che è stata convocata con
telegramma. D'altronde, eravamo stati preavvisati nell'ultima
riunione che, dato il tempo che stringeva per giungere prima del
Consiglio, saremmo stati convocati così all'ultimo momento. Io non
ero in casa, naturalmente il telegramma l'ho visto il giorno dopo;
però, se io fossi stato in casa l'avrei avuto. Comunque, io
pregherei il Presidente di continuare come in passato, cioè solo in
casi eccezionalissimi convocare con telegrammi, no, che d'altronde
lo ripeto, nel passato era un sistema che non veniva usato.
E adesso vengo al problema. Qui si è parlato molto della
società, della serietà per evitare i guai che la Valle ha già
subito.
Su questo siamo tutti d'accordo, il nostro Gruppo
particolarmente è d'accordo. Però, le garanzie chi ce le dà? Si è
parlato qui dei Rivetti e dei Pesenti, proprietari della Sirca
 Davit, no? Non so, più garanzie di così, eppure la Sirca
Davit ha chiuso. E allora quali sono queste garanzie che noi
dobbiamo cercare, chi è che ci può assicurare che una data ditta o
che una data impresa non chiuda? Questo non è facile, io non so se
questo interrogativo che ci poniamo tutti e che ci poniamo innanzi
tutto noi, se può essere risolto, se ci sono dei Consiglieri che
hanno delle proposte da farci. Io inviterei i Consiglieri a farci
queste proposte e io penso che prima la Commissione, e poi anche il
Consiglio, le prenderanno in esame.
Ma fin quando si tira avanti, è da due anni che noi tiriamo
avanti, è da due anni che hanno licenziato in bassa Valle, e se
noi, tutte le volte che si presenta la possibilità di un impianto,
no, solleviamo i problemi che è giusto e legittimo sollevarsi;
però, se siamo lì, ma, ma, non abbiamo delle garanzie, non facciamo
niente, io mi chiedo cosa noi concludiamo nella bassa Valle.
Vi dirò di più, la Commissione all'industria e commercio ha
fatto diversi sopralluoghi, ha preso contatto con diverse imprese,
con diverse industrie, industrie dolciarie, industrie tessili che
però, che però tutti hanno detto sì, ma, forse, alcuni chiedevano
addirittura la luna, no, e quindi la Commissione ha detto no, la
luna non ve la diamo.
Quindi, date queste difficoltà, le ricerche, e il fatto che fino
adesso non abbiamo reperito delle industrie che vogliono venire, io
penso che questa, adesso ne abbiamo due che vogliono venire,
facciamo pure gli accertamenti, ecc. però noi non possiamo così, di
punto in bianco, respingere e lasciare le cose come stavano
prima.
Si dice la congiuntura. Ma è tutto vero, la congiuntura è
difficile, ecco perché è sempre più difficile trovare delle imprese
che vengano in Valle, delle industrie; perché attraversiamo una
congiuntura difficile, perché si chiude, specialmente nel ramo
tessile.
Però noi non dimentichiamo che, in questo modo, noi finalmente,
se non risolviamo totalmente il problema della disoccupazione
femminile in bassa Valle, diamo lavoro a ottanta donne nel vecchio
capannone della Sirca Davit e a circa cento donne che poi
aumenteranno, nella parte a valle della statale, nell'altro terreno
ex proprietà della Sirca Davit. E saranno 180 donne, che sono pochi
i posti di lavoro in confronto alle cinquecento licenziate. Non
dimentichiamo che erano trecentocinquanta della Brambilla tessiture
e circa centocinquanta della Sirca Davit, che sommate fanno
cinquecento. E allora, riuscendo dopo due anni a dar lavoro a
centottanta, ne rimangono ancora trecento senza lavoro. E su questo
dovremmo riflettere, noi dovremmo pensare, noi Consiglieri,
perché...però mettiamoci nei panni di queste donne.
Ora, si dice la vecchia legge: ragguaglianti al numero degli
operai...No, qui ha già risposto il Presidente, non ragguagliava
assolutamente niente, era quello del BIM.
Però si dava a fondo perduto. A fondo perduto voleva dire
trovarsi nella situazione che ci siamo trovati nei confronti della
Sirca Davit. Noi diamo le centinaia di milioni a fondo perduto,
l'impresa chiude, poi noi dobbiamo acquistare a prezzo, a prezzi
anche magari troppo elevati quello che, in un certo modo, avevamo
già contributo a pagare prima. Ora, ora, con il nuovo sistema, con
questo sistema proposto dalla Commissione, dalla Giunta e proposto
adesso al Consiglio, noi, è vero che investiamo delle cifre
superiori, è vero, però noi ne rimaniamo proprietari, la Regione ne
rimane proprietaria.
Noi non ci troveremo più nelle condizioni che ci siamo trovati
oggi con la Sirca Davit che chiude, e poi dobbiamo trattare per
degli anni e passare un po' sotto le forche caudine per acquistare
i terreni e i capannoni. Perché quelli saranno nostri e, se una
ditta chiuderà o non rispetterà i contratti, il capitolato con la
Regione, noi riavremo le possibilità di cacciarla via e di
sostituirla con altro, ma noi avremo già i terreni e non dovremo
perdere tempo anni per reperire dei terreni.
Si è anche detto: ma perché tutto ad Arnaz. Ma come perché tutto
ad Arnaz? Ad Arnaz, vi dicevo, sono stati licenziati cinquecento
nella zona e, pertanto, se si dà lavoro a centottanta neanche alla
metà del numero che sono stati licenziati.
Con questo io non dico che non si debba creare delle industrie
altrove; creiamone pure anche altrove, ma innanzitutto vediamo di
dare del lavoro a chi è stato licenziato, a chi è stato
disoccupato.
Anzi io vi dirò che, come Gruppo consiliare, questo nuovo
sistema di investimento, di investire dei fondi, dei capitali della
Regione e dare in affitto rimanendo proprietari, secondo noi,
secondo il nostro Gruppo, è un sistema notevolmente migliore di
quello di dare dei milioni a fondo perduto, centinaia di milioni a
fondo perduto.
Ora, noi in Valle, la questione dell'industria l'abbiamo sempre
trascurata, e io vi ho già citato i dati e ve li ripeto, la Regione
Friuli-Venezia Giulia, in due anni stanzia venticinque miliardi,
fondo di rotazione per le industrie.
La Valle d'Aosta stanzia poche centinaia di milioni l'anno per
l'industria e oggi i nodi vengono al pettine, e oggi paghiamo,
purtroppo non noi, paga la Valle in genere, ma pagano quei
lavoratori che perdono il loro posto e non ne trovano un altro.
Pagano quelle alcune migliaia di operai che dalla Valle d'Aosta
vanno a lavorare a Torino o ad Ivrea perché in Valle non trovano
lavoro.
Quelli stanno pagando perché noi la questione
dell'industrializzazione l'abbiamo trascurata, troppo trascurata in
Valle.
Ora, e pagano quelle donne che devono andare in Svizzera che
devono fare
les effeuilleuses
, e noi sappiamo che genere di
vita è quella che fanno in Svizzera le nostre donne che vanno a
fare
les effeuilleuses
.
Ora, io pongo una domanda ai Consiglieri. Quando si è parlato
della società Alpila in questo Consiglio, dove i miliardi della
Regione, e vedremo dove andranno a finire i miliardi della Regione,
con un sistema di amministrazione che io mi permetto solo di
definire non onesto, ed i dati che sono stati citati in Consiglio,
non nell'ultimo ma nei Consigli precedenti lo hanno dimostrato.
Ebbene, i Consiglieri regionali, noi, abbiamo sollevato le
obiezioni contro quello sconcio.
Fosson (U.V.) -
Manganoni, e noi no?
Manganoni (P.C.I.) -
Prima sì, nell'ultimo Consiglio no.
Leggete i verbali! Prima sì, prima io mi ero felicitato con voi
perché avevate avuto il coraggio assieme a noi, a denunciare quello
che vi è sotto l'Alpila. Nell'ultimo Consiglio, invece, noi
abbiamo, abbiamo approvato anche noi, però noi abbiamo denunciato
le cose che non vanno e io vi ho detto allora, abbiate pazienza
amici dell'Union, vi ho detto che io ero stupito nel vedere che
l'Union, contrariamente alla battaglia giusta, legittima e onesta
che faceva prima, nell'ultimo Consiglio in quel campo si era un
pochetto afflosciata, no.
Ebbene, dall'Alpila quali utili ne ricaverà la Valle d'Aosta, le
casse della Regione? Mentre là noi rimaniamo proprietari dei
terreni, e ci sono almeno venti milioni all'anno di affitto, per la
parte inferiore, quella a sud, dall'Alpila cosa ne ricaveremo,
pagheremo i deficit?
Ora, chi oggi è lì io avrei voluto vedere, lì però andava tutto
bene; bisognava approvare a tambour battant alla sera, bisognava
fare presto e i Consiglieri comunisti che denunciavano gli
svantaggi, i lati negativi no, che ne uscivano da questa
convenzione erano guardati, tollerati come per dire: ma voi ci fate
perdere del tempo.
Ma io vi dirò di più, io voglio attirare l'attenzione del
Consiglio sul bilancio del '72. Noi abbiamo: lavori pubblici cinque
miliardi; agricoltura, circa no, quattro miliardi; turismo due
miliardi.
Bene, questi miliardi che noi spendiamo, se partiamo dal
criterio che devono fruttare alla Regione, quanto dovrebbero
fruttare alla Regione, ma allora non dovremmo spenderli perché
nelle casse della Regione non entra nessun vantaggio, non entra
nessun affitto. Ma gli investimenti della Regione devono avere uno
scopo sociale, umano e sociale; questo che noi dobbiamo tenere
presente e nell'investire i soldi nel campo industriale per dare
lavoro ai disoccupati, a delle disoccupate, da due anni è una
questione umana e sociale che non dovrebbe lasciare insensibili
molti Consiglieri.
Ora, noi investendo questo miliardo circa ad Arnaz che rimane
proprietà della Regione e, scusate se io insisto su questo, ma
penso che ancora debba entrare in testa a molti Consiglieri; noi
diamo un lavoro fisso tutto l'anno a queste duecento donne, noi
diamo un lavoro fisso tutto l'anno. Ma io voglio citarvi un altro
esempio, agli ultimi punti dell'ordine del giorno abbiamo:
"sottoscrizione di capitale azionario per le funivie e le
seggiovie", io non ho fatto i calcoli ma così, grosso modo, si
tratterà di circa mezzo miliardo. Con quali conseguenze, cosa
entrerà nelle casse della Regione facendo quel ragionamento?
Entrerà che ogni anno copriamo il deficit per circa duecento
milioni all'anno, passato i... no, quando si tratterà di
sostituirne i cavi, perché sappiamo l'Ispettorato della
Motorizzazione... (
discussione
) ...Presidente...
Montesano (P.S.D.I.) -
Io li richiamo....
Manganoni (P.C.I.) -
No, io volevo dirle, li lasci
parlare, li lasci parlare, no, quando avranno finito loro
riprenderò io.
Allora, noi non dovremmo investirli partendo da quei criteri
perché nella cassa della Regione non entrano dei soldi, ma noi
facciamo l'investimento perché, perché è uno scopo sociale quello
di sviluppare il turismo, anche se si possono fare tutte le
obiezioni che sarà il caso di fare allora.
Quindi, vi dico: teniamo conto di questi fattori, teniamone
conto, con la differenza che qui si dà del lavoro fisso tutto
l'anno a duecento operaie. Tutti questi investimenti di miliardi
che facciamo per le funivie danno del lavoro forse a duecento
operai, ma per alcuni mesi all'anno. Quindi, lo scopo qual è? È lo
scopo sociale, lo scopo umano.
Ora, io vorrei concludere, concludere con un'altra osservazione.
Non mi si dica che io sono maligno o che voglio fare dello spirito
di campanile, ma io ho l'impressione che, tutte le volte che si
parla di interventi finanziari nella bassa Valle, ci sia una certa
insensibilità da parte di molti settori di questo Consiglio.
E vedete, sulla questione della bassa Valle io voglio solo
citarvi dei dati: sui due miliardi del turismo, quanto si investe
per la bassa Valle, a Coumayeur si fanno i palazzi del ghiaccio che
costeranno miliardi, a Pré-Saint-Didier si fanno le piscine coperte
che costeranno miliardi, giusto? Giusto, perché si deve sviluppare
il turismo. Sui quattro miliardi dell'agricoltura, penso che i due
terzi e forse di più andranno all'alta Valle perché, nella bassa
Valle, di campagna quasi non ce n'è. Mi faceva osservare tempo fa
un'insegnante, convitti, a parte Aosta che è il centro, a parte
Aosta, nell'alta Valle noi abbiamo, alta e media Valle, Châtillon,
un convitto, a Quart Villair c'è un altro convitto, a Valgrisanche
ce n'è un altro; a Valsavaranche ne stiamo costruendo un altro, no.
Nella bassa Valle, cioè da Montjovet in giù, c'è un convitto?
Smentitemi.
Allora, i terreni noi dove li andiamo acquistando a parte questi
della Sirca Davit, no, che è stata la disoccupazione, che sono gli
operai disoccupati che hanno indotto l'Amministrazione regionale a
quell'acquisto, no, i terreni, dove si acquistano in genere, basta
vedere sulle deliberazioni. Media, Aosta, media e alta Valle; nella
bassa Valle non si acquistano. Si dice, ma i Sindaci s'interessano,
non s'interessano. Queste sono delle belle scuse.
Ora, io mi dico, io di dati ve ne potrei citare ancora per
mezz'ora per dimostrarvi la differenza di trattamento fra la bassa
e l'alta Valle ma non voglio tediarvi, ma se sarà necessario
ribadirò e ne citerò altri. Questo vi dimostra che la bassa Valle è
l'eterna Cenerentola.
E ora, ed è tempo che si cambi sistema e, quando si tratta di
dare del lavoro ai disoccupati, anche qui viene fuori un
problema.
Io non dico, non voglio dire che questo sia fatto appositamente
perché si tratta della bassa Valle; però è anche un sospetto che
può sorgere perché vi è una discriminazione, magari non voluta,
sarà il caso, saranno i fatti che ci portano in queste condizioni,
sarà forse perché quelli in bassa Valle non fanno
le régiment
des socques
, ma se lo facessero avrebbero ragione per farsi
rispettare. Bisogna che anche questa discriminazione... e, quando
si parla della bassa Valle, si discuta con altri criteri, perché in
questo caso, e non mi si dica che io voglio fare il piagnone per
aiutare i disoccupati. In questo caso, se abbiamo delle soluzioni
migliori proponiamole e noi saremo i primi ad accettarle, ma dopo
due anni che si tira per le lunghe, che si promette a questi
disoccupati e mai si conclude niente, solo delle chiacchiere,
quando finalmente si può concludere qualcosa di concreto, se non ci
sono delle proposte migliori, io dico il progetto deve essere
approvato.
Noi, da parte nostra, con tutte le riserve della serietà delle
ditte perché, chi è che ne può rispondere, chi è che ne può
garantire? E poi, chi stabilisce la serietà, la garanzia, no. Noi
siamo del parere che questo venga approvato e realizzato al più
presto.
Pollicini (D.P.) -
Noi stiamo discutendo di due proposte
della Giunta per la creazione di duecento posti di lavoro in bassa
Valle. Mi pare che sia importante questo tipo di proposta che tende
a risolvere un problema che ormai incominciava a essere un pochino
lungo nel tempo. Tanto è vero che, dai giornali dell'Union
Valdôtaine, della Democrazia Cristiana, appariva più volte
l'attacco alla Giunta dove si diceva: "questa Giunta, mentre rimane
al proprio posto dicendo che uno dei grossi problemi che si è
impegnata di risolvere è quello dell'occupazione in bassa Valle, in
effetti questo problema non lo affronta neppure".
Ebbene, oggi che portiamo la proposta di soluzione, proposta io
ritengo valida, ci troviamo di fronte ad un atteggiamento che mira
alla scandalistica, all'allarmismo dell'Avvocato Caveri.
In effetti, noi ricordiamo che la posizione dell'opposizione è
utile, direi un ruolo importante, determinante, perché nel ruolo di
stimolo, un ruolo di controllo per il Governo regionale. Però,
quando viene sviluppata con il fine che l'ha sviluppata l'avvocato
Caveri, ebbene, è un ruolo negativo, controproducente, contro gli
interessi della Regione della Valle d'Aosta.
Ma noi siamo di fronte a una scadenza che è quella del
mantenimento dell'impegno. Oggi siamo qui per tener fede a questo
impegno.
È evidente che è un costo sociale pesante quello che viene
proposto dalla Giunta, un costo sociale che rasenta il miliardo,
che supera il miliardo.
È un costo sociale in un momento in cui nel Paese vi è una crisi
nazionale di occupazione, è una crisi pesantissima, e io dico che
noi siamo fortunati, proprio in questo momento, a trovare occasioni
di occupazione.
Si è fatto dello scandalismo sulle persone che rappresentano la
SIV. Noi possiamo dire che in Commissione abbiamo avuto, per tre
sere, la presenza del rappresentante della SIV, un commercialista
di Aosta, il quale ci ha illustrato ed ha risposto a tutte le
domande che noi abbiamo posto e possiamo dire, ad esempio che l'IMI
ha concesso alla SIV, alla SIV, un mutuo di un miliardo e mezzo
destinato allo stabilimento che dovrà essere installato in quel di
Arnaz; ed esclusivamente a quello e non alle altre sette aziende
Carminati operanti attualmente con 1444 dipendenti.
E le sette aziende... (
voce
) ...1444 dipendenti, la
Carminati ha stabilimenti a Bergamo, a Gallarate, Lonate Pozzolo,
ecc.
Ebbene, questi dipendenti non hanno conosciuto crisi, questi
dipendenti non hanno conosciuto riduzione di orario. Mi pare che,
in un'epoca in cui tutta l'industria tessile è in grossa crisi,
addirittura le aziende di Stato, il gruppo tessile è in crisi,
addirittura la GEPIC (?) non riesce a mettere a posto, troviamo una
azienda privata che riesce a stare in piedi senza aiuti
governativi.
Mi pare che questo possa essere un certificato di efficienza
industriale da tenere presente al di sopra e al di fuori di
tentativi di mescolare questo problema con dei personalismi locali;
e mi pare che questa sia la garanzia per le prospettive di serietà
di questo stabilimento che dovrebbe costituirsi in quel di
Arnaz.
Ma è chiaro che il discorso può avere i suoi risvolti, cioè, il
costo di un'opera quale quella di uno stabilimento, il cui prezzo è
previsto in ottocento milioni. Però, non dimentichiamo, l'hanno già
detto chi mi ha preceduto, che è un'opera che rimane alla Regione,
che, se è vero che l'affitto annuale è di venti milioni, è
altrettanto vero che, in base alla previsione fatta in Commissione,
vi sono nelle casse regionali da prevedere il ritorno annuali di
venticinque milioni, che sono i nove decimi della ricchezza mobile
sugli stipendi del personale previsto che verrà occupato, e
venticinque di imposta di fabbricazione.
In sostanza, all'incirca 70 milioni all'anno rientrerebbero
nella casse regionali da questa azienda Carminati.
Ma vi è ancora altro da aggiungere e cioè, di fronte a questo
problema che, in fondo, è un problema che interessa la gente che
non ha lavoro, anche noi diciamo fateci delle proposte alternative,
occupateli come dite voi di occuparli in altre aziende come
l'Illsa-Viola; non sapendo, magari, che non è affatto vero quello
che ha dichiarato l'avvocato Caveri che non è stato dato niente
all'Illsa-Viola perché, non oltre un anno e mezzo fa,
all'Illsa-Viola è stato dato un contributo di cento milioni per
l'ammodernamento degli impianti.
Sarà meglio informarsi, com'era stato meglio informarsi sullo
spirito e il contenuto della legge attuale
sull'industrializzazione.
Quindi, io invito il Consiglio proprio a prendere atto delle
cifre in sostanza che vi abbiamo elencato, della serietà, io
ritengo, che nasce dal fatto di avere sette stabilimenti in piena
efficienza e con piena occupazione del personale per 1444 persone a
tutt'oggi, e di considerare che, in effetti, un certo tipo di
posizione negativa non ha interesse che questa Giunta risolva i
problemi. Questo è il vero sottofondo del discorso dell'avvocato
Caveri. Noi, quindi, respingiamo questo metodo che è contrario alla
serietà del Consiglio e all'interesse della Valle d'Aosta.
Tonino (P.C.I.)
- Io ho seguito molto attentamente
l'intervento del Consigliere Manganoni, direi l'appassionato
intervento del Consigliere Manganoni, specie per quanto riguarda la
sua ultima parte, quando parla dei problemi della bassa Valle.
Bassa Valle sovente dimenticata, sovente, così, discriminata magari
involontariamente e che, finalmente, ci sono dei provvedimenti che
riguardano la bassa Valle.
Io prendo la parola come Consigliere regionale e come cittadino
della bassa Valle e, contrariamente al giudizio che alcuni hanno
dato, prendo atto che, finalmente, si arriva a qualcosa di concreto
per risolvere una parte della crisi occupazionale.
Prendo anche atto che a questa risoluzione si arriva non già con
quella vecchia legge sull'incentivazione, ma si arriva tramite un
modo che garantisce maggiormente la Regione di non buttare i soldi
dalla finestra ma di garantire che comunque la Regione rimarrà pur
sempre proprietaria sia degli stabili sia dei terreni.
Come Commissione consiliare abbiamo esaminato le due questioni,
sia quella della Sirca Davit sia quella dell'altra Società SIV.
Abbiamo ritenuto, come Commissione, convenienti le due
questioni.
A me me ne frega che nel Consiglio di amministrazione della
Società SIV ci sia un certo Laurencet. L'interessante è che si
porti a termine questo problema della disoccupazione femminile in
bassa Valle.
Se poi nel Consiglio di amministrazione vi sono dei DP, dei DC,
degli unionisti o dei comunisti, ciò non importa, importa invece
molto di più dare lavoro in una zona che, a causa di una chiusura
di alcuni stabilimenti, un'intera zona si impoverisce sempre più
costringendo i cittadini a trovare lavoro fuori della Valle
d'Aosta.
Quindi, io sono d'accordo con questa convenzione perché, ad un
certo momento, bisogna pur uscire fuori da una situazione che si
aggrava sempre più. Quindi, io sono personalmente d'accordo.
Io non sono d'accordo, scusi avvocato Caveri, che di solito
riescono magistralmente sovente a capovolgere una versione da un
modo in un altro; io sono, oltre che Consigliere regionale, un
cittadino della bassa Valle preoccupato del perdurare di una grave
situazione di disagio. Quindi, io guardo alla soluzione del
problema, alle garanzie e consolidamento di queste garanzie.
Il loro partito, se poi questa gente appartiene a un partito, la
loro provenienza a me non interessa niente. Interessa dare
finalmente lavoro a tutti quei disoccupati che vi sono nella bassa
Valle. Le polemiche a me non interessano, interessano i fatti e,
dato che il problema che oggi discutiamo sono fatti, io accolgo i
fatti e non le polemiche, che hanno tutto un altro fine.
Fosson (U.V.) -
Signor Presidente e colleghi Consiglieri,
io cercherò di essere il più possibile obiettivo, di non lasciarmi
trasportare in polemiche, ma dire molto sinceramente quello che
penso su queste due operazioni che vengono proposte oggi al
Consiglio regionale.
Vorrei prima di tutto sgombrare il terreno da alcuni preconcetti
perché, da quanto è stato detto dal Presidente della Giunta, da
quanto è stato detto dal Consigliere Pollicini, da quanto è stato
detto da Manganoni e attualmente da Tonino, sembrerebbe quasi che
noi, dell'Union Valdôtaine, non ci preoccupiamo della
disoccupazione della bassa Valle, che noi siamo insensibili ai
problemi sociali, e praticamente tutti questi problemi sociali
sono, stanno solo a cuore ad altri e non a noi.
Credo che abbiamo dato la dimostrazione, parecchie volte, che
questi problemi stanno a noi a cuore non per una semplice
demagogia, ma effettivamente perché abbiamo l'intenzione di
risolverli nell'interesse dei lavoratori e nell'interesse anche
della Regione, con una certa prudenza in quel che dobbiamo fare e
non con delle proposte avventate, come una parte di quelle che sono
state fatte. E mi permetta, signor Presidente, perché ne parleremo
a fondo.
Noi siamo stati favorevoli all'acquisto dei terreni della Sirca
Davit e dello stabilimento della Sirca Davit. Ne abbiamo, abbiamo
detto chiaramente qui in Consiglio regionale, abbiamo detto che
questo non doveva costituire un precedente per l'acquisto di tutti
gli stabilimenti che avrebbero fallito o che sarebbero stati senza
lavoro in Valle d'Aosta; e abbiamo detto, consenzienti in questo
con la Giunta e con il Presidente della Giunta, che eravamo pronti
a fare questo acquisto eccezionale per fare un esperimento, per
vedere se era possibile di fare qualche cosa di diverso, in base
alla legge che avevamo sull'industrializzazione. Fare un
esperimento, e ormai questo esperimento siamo pronti a farlo con lo
stabilimento che abbiamo acquistato, perché ormai quello
stabilimento lo abbiamo acquistato, l'abbiamo di proprietà della
Regione e, quindi, è logico che noi dobbiamo e siamo consenzienti
di fare questo esperimento.
Ritorneremo anche su questo argomento per vedere a quali
condizioni, eventualmente.
Ma oggi, noi abbiamo discusso il 14 luglio della proposta che è
stata fatta per dare in affitto lo stabilimento della Sirca Davit.
Noi ci siamo permessi, allora, non abbiamo detto che eravamo
contrari, abbiamo ribadito queste cose, abbiamo però chiesto
formalmente di sapere qual era quella società sostituenda che
avrebbe dovuto gestire lo stabilimento della Sirca Davit. L'altra
volta si è detto che non si poteva dire chi era perché le
trattative non erano ancora a buon punto, ed eravamo il 14 di
luglio. Oggi, 28 luglio, apprendiamo che è un certo signor Sassone,
che io non ho il piacere di conoscere, le informazioni le ha date
il Presidente della Giunta. Probabilmente in parte saranno anche
buone, per qualcun altro queste informazioni sono meno buone, ma io
non voglio entrare in questo momento sulla questione
dell'informazione.
Certamente che, pur essendo favorevoli al signor Sassone o ad
altri, noi pretendiamo che questo esperimento sia fatto con
qualcuno che possa dare affidamento e non con qualcuno che
eventualmente non dà affidamento. Questo in senso generale, senza
andare a parlare del singolo in questo momento.
Però la Giunta oggi, 28 luglio, porta al Consiglio regionale non
solo la proposta del primo stabilimento ma, così, con una certa
disinvoltura, porta la proposta di fare, a spese
dell'Amministrazione regionale, un secondo stabilimento del costo
di ottocento milioni.
Non vi nascondo, e non le nascondo, signor Presidente della
Giunta, che quando io ho appreso questa seconda proposta sono stato
lì senza fiato; e per dir poco ho manifestato un certo stupore
anche con una certa decisione.
Non la potevo, non potevo manifestare questa decisione col
Presidente della Giunta e l'ho manifestata con il primo che mi era
vicino in quel momento. Il mio primo pensiero è stato questo: o il
Presidente della Giunta si presta all'attuazione di un piano
assecondante interessi per il momento poco chiari, oppure, siccome
ho anche detto ho sempre avuto stima del Presidente Dujany, oppure
è stato colto da un raptus e, a un certo momento, ha deciso di fare
questa seconda proposta.
Ho rimeditato, perché quella era la prima reazione, quando ho
sentito questa seconda proposta. Ho rimeditato su questa mia prima
impressione, ma in nessun modo riesco a giustificare una tale
decisione.
Tutti noi leggiamo i giornali ogni giorno, le difficoltà delle
varie industrie sia per la questione congiunturale, sia per la
crisi, sia per la loro struttura; una cosa o l'altra, vediamo che
l'industria tessile è quella che è la più marcata in questo
momento, è quella che è maggiormente in crisi.
Ora, la prima domanda che ci facciamo, e che mi sono fatto, è
questa: noi, in tutti gli altri posti, l'industria tessile è in
crisi, noi, per risolvere la questione occupazionale in bassa
Valle, pensiamo non solo di metterne una e fare l'esperimento, ma
addirittura ne mettiamo due costruendo a nostre spese un secondo
stabilimento.
Io vorrei citarvi alcuni passaggi, e chiedo scusa ai
Consiglieri, ma desidero citarli, perché se dico io certe cose, può
essere un profano in campo tessile e praticamente lascia il tempo
che trova. Ma, siccome in diversi articoli di giornali non si fa
altro che ribadire la questione della crisi tessile, sarà bene che
io legga alcuni passaggi che avrete avuto la possibilità di leggere
tutti voi, ma desidero leggerli perché prima di tutto siano
inseriti a verbale, e si possa dire domani, se eventualmente il
Consiglio si lanciasse in questa avventura, che per noi è
assolutamente balorda, quella del nuovo stabilimento, scindo una
cosa con l'altra, che almeno resti qualche cosa che eventualmente
qualcuno ha fatto presente alla Giunta e ai Consiglieri qual è la
situazione.
Praticamente questo lo faccio per ricordarmelo anche a me stesso
e ricordarlo a tutti gli altri.
Ho preso solo alcuni giornali di questi ultimi mesi,
praticamente, e non vi leggerò degli articoli, leggerò alcuni
passaggi, perché...ma a un certo momento c'era una riunione a Busto
Arsizio indetta dalla Democrazia Cristiana, dove hanno partecipato
dei Senatori, hanno partecipato duecento industriali del ramo e ha
partecipato anche l'Onorevole Donat-Cattin; e quindi, cosa di
diceva? "È stato davanti a oltre duecento imprenditori che il
Senatore Calvi ha detto ieri, a Busto Arsizio," - questo è del 20
giugno - "città cotoniera, durante il convegno 'I problemi e le
prospettive dell'industria tessile in Italia': "Noi stiamo
celebrando il funerale del settore tessile, perché si parla di
ristrutturazione e di ridimensionamento, il che vuol dire che alla
fine si smobiliterà il comparto dopo avervi magari immesso apparti
nuovi".". Questo calza per noi e veniamo poi di nuovo.
E vi faccio grazia di diverse altre cose; a un certo momento la
voce del vostro nume tutelare diceva questo: "Il convegno è servito
a chiarire che la crisi tessile italiana e lombarda, in
particolare, non può essere risolta né con la legge tessile, né con
l'intervento della Gepi che non è un Ente assistenziale. "Qualcosa
di positivo si potrà sperare di ottenere" - ha sostenuto il
Ministro del lavoro - "unicamente dall'individuazione di una ben
precisa linea politica, da una programmazione di settore, che guidi
e dimensioni tutti gli interventi finanziari e operativi."".
Io penso che i nostri interventi, in questo momento, non tengono
certamente conto di una programmazione o di aver esaminato a fondo
il problema dell'industria tessile.
Titolo: "Aziende tessili, duecento miliardi da spendere bene. I
finanziamenti devono essere accordati solo quando esistono reali
possibilità di riordino. Sollecitare delle misure per le zone
tessili della Lombardia".
È noto come in Lombardia, ove ha origine gran parte della
produzione tessile nazionale, vi siano zone a esclusiva o
prevalente attività tessile, la cui stasi determina già, o può
determinare a breve scadenza, una crisi dell'intera rete economica
e sociale delle zone stesse. Si giustificano le proposte della
Regione per l'individuazione delle cosiddette aree tessili, con cui
si rendono possibili agevolazioni finanziarie alle attività
sostitutive, in modo da consentire il riassorbimento delle forze di
lavoro tessili, rese eccedentarie, e si comprende l'iniziativa per
richiamare l'intervento del Fondo sociale europeo, in alcune di
tali zone, nelle quali si pone maggiormente l'esigenza di
qualificazione e riqualificazione della mano d'opera.
La stessa cosa nel Biellese: "Il piano industriale del Biellese
trasmesso alla CEE"; e si prevede la riqualificazione di 1581
addetti tessili con una serie di corsi e di previdenze particolari,
il cui costo globale si aggira intorno ai due miliardi di lire;
metà dei finanziamenti sarà erogata dal Fondo sociale europeo,
l'altra metà...
(Interruzione della corrente) ...
La crisi
nel settore tessile a Napoli: "Manifatture e cotoniere meridionali,
ristrutturazione come primo passo verso un rilancio, il personale
dimesso dallo stabilimento di Napoli verrà assorbito in parte
dall'Alfa Sud. Previste altre iniziative".
Ristrutturazione delle aziende tessili venete: "Pesanti
conseguenze della crisi, particolarmente nel Vicentino".
E qui ci sono alcuni dati: "il settore dell'industria tessile
rappresenta nel Veneto un'attività di carattere tradizionale, con
una notevole concentrazione di impianti nelle provincie di Vicenza
e di Treviso; ma è dagli anni cinquanta che il settore si trova ad
affrontare periodiche crisi strutturali. Infatti, l'occupazione
nelle fabbriche venete del ramo è passata da 51.000 addetti nel
1951 a 36.000 nel 1961, per scendere ancora a 30.000 verso la metà
dell'anno scorso. Le provincie più colpite sono Vicenza..." e via
dicendo.
E qui c'è un'altra nota che dobbiamo tener presente e che è
logica e dice che si deve tener presente che, in questi ultimi
anni, la Germania Federale ha quasi completamente abbandonato
l'attività tessile, puntando invece verso altri settori
tecnologicamente molto più avanzati e, quindi, si è rivolta ad
altri mercati.
"Intesa sul settore tessile fra regioni e sindacati"; e anche
qui: "mentre il settore tessile continua a boccheggiare, regione e
sindacati hanno costituito un fronte comune con una duplice
finalità: trovare subito l'ossigeno necessario" - questo in
Lombardia, cioè fra tutte le regioni che hanno fatto un congresso,
la Lombardia - "subito l'ossigeno necessario per la sopravvivenza
delle aziende sull'orlo del precipizio, in modo da salvaguardare i
già precari livelli occupazionali e studiare insieme un piano
organico di medio termine che consenta di venir fuori con le minori
perdite, se non con i massimi vantaggi, da una crisi destinata
altrimenti a divenire perenne. Considerata la gravità dei problemi
che angustiano l'industria tessile, l'urgenza di una terapia che
non deve restare fine a sé stessa, ma configurarsi come il primo
passo per garantire un fondamentale requisito, quello di una
possibile ristrutturazione, e non di una obbligata
smobilitazione".
Quindi, vi faccio grazia, perché ve ne sarebbe ancora, non solo
perché la crisi tessile è ben lungi dall'aver toccato il fondo e
lascia aperte più che mai inquiete prospettive, e via dicendo.
Ora. Tutte queste cose, che sono presenti, saranno presenti
certamente, alla Giunta, dovrebbero essere presenti ai membri della
Commissione industria e commercio, dovrebbero essere presenti a
tutti i Consiglieri e renderli molto prudenti proprio per
l'operazione che ci viene proposta.
Effettivamente, ritorno a quello che ho detto all'inizio: noi
siamo disposti a fare un esperimento con lo stabilimento attuale,
non siamo disposti a costruire un nuovo stabilimento per fare un
secondo esperimento e perché? Perché, ho già detto prima, il primo
stabilimento lo abbiamo, si tratta di vedere a chi lo si vuol dare,
avendo le garanzie che si devono avere e praticamente per lasciarlo
lì, inoperoso, noi lo possiamo dare e fare un esperimento che può
risolvere, se non completamente, almeno in parte la situazione
della mano d'opera disoccupata, perché non c'è da aspettare la
costruzione dello stabilimento nuovo.
Veniamoci invece al secondo. Noi costruiamo uno stabilimento del
costo di ottocento milioni; per poco che ci va, ci vuole almeno un
anno, un anno e mezzo perché questo stabilimento sia costruito con
tutti i suoi impianti. Altri otto mesi li ha richiesti la società
per installare i macchinari e poter rendere funzionante almeno una
prima parte, e sono al minimo due anni. Se fra due anni la crisi
tessile è più acuta ancora che in questo momento, noi, con la
soddisfazione di Manganoni, avremo sulle spalle un bellissimo
stabilimento tessile, che però rimarrà chiuso, perché anche lo
stabilimento della Sirca Davit, per quanto concerne, concerneva
l'industria dolciaria, non era un vecchio stabilimento, perché è
uno stabilimento che è stato fatto alcuni anni fa.
E allora, quando avremo uno stabilimento sulle croste che ci è
costato ottocento milioni, che è stato fatto con delle
caratteristiche che serviranno solo a quell'industria, se noi
vorremo installare un'altra industria dovremo spendere di nuovo
qualche centinaia di milioni per una ristrutturazione dello
stabilimento per quello che si vorrebbe fare.
Quindi, solo questo richiamo dovrebbe far pensare e dovrebbe far
meditare la Giunta e i Consiglieri che devono prendere la
decisione.
Questo dal punto di vista tecnico, perché c'è un'altra
questione: noi, quello che viene proposto, viene proposto di fare
un accordo con la società SIV.
Io non voglio entrare nella costituzione della società SIV,
anche se non tutto è chiaro in questa costituzione. Non tutto è
chiaro. Però, noi non abbiamo dirimpettaio l'industriale Carminati
che si assume lui la responsabilità, no, perché la proposta viene
fatta di un accordo con la società SIV, attualmente con capitale di
un milione e settecentomila lire. Elevabile entro un dato tempo a
cinquecento milioni.
Noi non sappiamo chi saranno i sottoscrittori del momento
dell'elevazione del capitale a cinquecento milioni.
Quindi, praticamente, noi in questo momento, cioè la proposta
che viene presentata a noi è un'altra cambiale in bianco in questo
senso. Quindi, questo altro argomento da aggiungere al primo, che
per me è ancora fondamentale, ed è quello della crisi
dell'industria tessile e di non fare l'errore noi, Amministrazione
regionale, di installare, di credere di poter risolvere la
situazione occupazionale della bassa Valle con due stabilimenti
tessili, quando abbiamo a pochi chilometri di distanza un altro
stabilimento tessile già chiuso, che è quello della Brambilla.
Se si deve fare qualche cos'altro, se si vuol ricercare
qualcos'altro, si può, possiamo orientarci, dobbiamo orientarci
verso quelle industrie a più alto contenuto tecnologico che,
eventualmente, potranno avere una ripresa. Tutto questo è
abbastanza, in questo momento non ci sono tante prospettive, ma
certamente che ci sono migliori prospettive in altri campi di
industria che non nell'industria tessile. Questo è matematicamente
sicuro, perché basterebbe che domani si desse il via alla
televisione a colori, e praticamente tutte le industrie che
lavorano e stanno battendosi per quello, tutte le industrie che
lavorano nell'elettronica e via, potrebbero avere effettivamente
una ripresa immediata, perché si lavorerebbe sia per il mercato
italiano sia per il mercato di esportazione. Per un ramo nuovo, che
attualmente è in crisi per la sovra-produzione, la super-produzione
degli altri apparecchi in bianco e nero.
Quindi, tutto questo, non dico che sia semplice, però si fa un
esame obiettivo. Noi abbiamo cento volte meno la possibilità di
sbagliarci se si prendono due direzioni diverse nella stessa
località che non mettere due stabilimenti dello stesso ramo: che
poi questa crisi tessile non è destinata a essere risolta, questo
lo avete letto a tutte lettere in diverse altre disquisizioni di
economisti o che, ma l'industria tessile, quella che lavora il
cotone, la lana e via dicendo, i paesi produttori sono tutti paesi
del Terzo mondo, tutti paesi sottosviluppati che oggi tendono che
cosa? Tendono di portare nei loro paesi le industrie di
trasformazione e, portando nei loro paesi le industrie di
trasformazione con la materia prima sul posto, e con un costo della
manodopera molto inferiore, possono tranquillamente sostenere la
concorrenza e il caso che vi ho citato della Germania, dove
praticamente ha eliminato in gran parte le industrie tessili e si
serve dall'estero, perché? Perché ha ritenuto che era molto più
conveniente, per la manodopera che aveva in Germania e per poter
sostenere una concorrenza, di trasformare queste industrie in
industrie a più alto contenuto tecnologico.
Quindi, tutte queste cose devono essere tenute presenti; quindi
a Manganoni dico: se noi dovessimo fare uno stabilimento e poi dopo
alcuni anni averlo e aver solo la soddisfazione di dire: abbiamo i
capannoni che sono di nostra proprietà, non avremmo certamente
risolto il problema che ci siamo posti.
Vorrei rispondere ancora una cosa al Consigliere Pollicini
perché, oramai, mi sembra che sia un po' una solfa e in ogni
occasione, quando noi parliamo seriamente, perché non credo di aver
detto delle fesserie in tutto quello che ho detto; forse il
Consigliere Pollicini sarà molto più informato, come Presidente
della Commissione industria e commercio, forse è molto più addentro
in certi problemi e penserà di dire: quelli lì parlano così per
parlare e hanno detto tante fesserie. Vedremo poi chi ha detto le
fesserie, prima di tutto; ma vorrei ribadire una sua affermazione
che lei da un po' di tempo la fa così, con troppa leggerezza.
L'Union Valdôtaine ha interesse che questa Giunta non risolva i
problemi. Io smentisco categoricamente, caro Consigliere Pollicini,
perché se noi abbiamo qualche cosa, lo diciamo perché ci sta a
cuore; ripeto quello che ho detto all'inizio ci sta a cuore
l'occupazione della bassa Valle, ma in modo concreto. Ci sta a
cuore, però, anche che i soldi della Regione siano spesi bene, e
non trovarsi a un certo momento con delle sorprese che...noi
troveremo nel futuro, quindi, stia tranquillo che siamo sempre
stati molto obiettivi, abbiamo sempre detto quello che pensavamo,
abbiamo sempre detto chiaramente, forse ci siamo anche sbagliati,
noi non siamo padreterni, quindi possiamo anche sbagliare; ma se
certe cose fossero andate a un certo tempo, come le avevamo
previste o avevamo detto in quest'aula, forse certi errori non
sarebbero stati fatti. Perché lei una volta ha detto che la Fera
era una cosa nostra, invece la questione della Fera... basterebbe
andare a vedere quello che si è detto allora, c'è stata una spinta
a ottocento atmosfere, perché si costruisse la Fera in quel posto,
perché la Fera doveva essere costruita e la Fera per fortuna che
non l'abbiamo fatta, che non l'abbiamo fatta noi. Per fortuna che
non abbiamo fatto i capannoni, perché altrimenti sarebbe uno di
quei musei che terremmo sulle spalle e, praticamente, oggi saremmo
qui a dire: cose ne facciamo di questi capannoni. Quindi, caro
Manganoni, quello è un esempio; i capannoni della Fera, anche se
fossero nostri, cosa ne faremmo, se avessimo fatto noi con
quell'altro criterio... (
Voce
) ...Ma noi siamo pronti;
incominciamo ad affittare quelli, e io ho detto che noi siamo
d'accordo, vedendo tutte le questioni nei particolari, e siamo
d'accordo. Ma non siamo d'accordo per il secondo, non siamo
d'accordo per costruire un secondo capannone: ora, la questione
della legge attuale, che c'è sull'industrializzazione, possiamo
fare tutte le critiche possibili e immaginabili, possiamo vedere di
trovare dei sistemi migliori, però andiamo con una certa prudenza,
cominciamo a fare l'esperimento con lo stabilimento che abbiamo
acquistato e poi vedremo come dovremo fare.
Ne ricaveremo una certa indicazione e, allora, con cognizione di
causa potremo elaborare eventualmente una legge diversa che dia un
maggior incentivo.
Quindi, guardate, c'è un conto presto fatto, e questo vorrei
dirlo a coloro che dicono: noi risolviamo. Intanto ho chiarito e ho
detto che per due anni, anche se si costruisce lo stabilimento
nuovo, per due anni non c'è occupazione, in quello stabilimento.
Costa in questo momento 800 milioni, per un'occupazione di 120
operai dando ottantacinque mila lire al mese, ad ognuno dei 120
operai. Noi, con la stessa cifra potremmo andare avanti sette anni
e qualche cosa; non è un'indicazione che mi permetto di sottoporre
alla Giunta ma è un dato di confronto, con la differenza che,
eventualmente, questi ottocento milioni andrebbero direttamente in
un dato posto, mentre nell'altro non so. Quindi, credo che non ho
da dire di più per il momento, ma vorrei richiamare veramente
l'attenzione della Giunta sull'enormità, e mi permetto di dire
enormità per non chiamarla diversamente.
Ramera (D.C.) -
Io avevo preparato quattro appunti, ma
quando ci sono problemi tanto importanti, naturalmente poi, come
sempre si ammucchiano.
Direi che si rimane perplessi di fronte ai diversi toni dei
diversi interventi. Si è passati dal drammatico al patetico,
dall'iroso al commosso-sentimentale; però, quello che mi ha colpito
di più è stato quando l'avvocato Caveri parlava, e che mi informava
di quanto io avevo chiesto. Perché, a un certo momento, mi sono
ricordato del libro di Puzo, quello che ha avuto tanto successo,
"Il padrino", e mi chiedevo, in tutta quella complessa operazione
che lei stava così denunciando al Consiglio, chi potesse essere il
padrino di queste operazioni e chi il consigliore? Il consigliore è
l'avvocaticchio di "cosa nostra", che in Sicilia si chiama
l'avvocaticchio perché, nonostante tutto, e voglio chiuderla però
subito questa parentesi, questi "incontri casuali", come li chiama
il Presidente della Giunta, sono tanto casuali che, caso strano, si
rinnovano troppo sovente in questa Valle di lacrime. Perché questo
signor Carminati, che vuole operare in Valle d'Aosta e al quale si
chiede che la sede legale venga messa nella nostra Valle, non so
cosa gli possa costare a questo esimio industriale con sette
stabilimenti e un capitale sociale di due miliardi e settecento
milioni, di costituire una società apposita in Valle d'Aosta e
debba, invece, rilevare questa altra società dove così, tra
l'altro, ho scoperto che c'erano un paio di croupiers. E mi
immagino con quale attività operosa, quale contributo di
rinnovamento industriale, commerciale e turistico e via via
potessero dare con la loro esperienza al tavolo verde. Ma questo
non mi interessa, il Presidente ha smentito determinate cose.
Rimane solo quell'accenno di quel dieci percento che io mi sono
segnato, rimane nella nuova società. Io non ho ben capito, e allora
quei due nomi... (
Voce
) ...spariscono anche questi? Mi fa
piacere, comunque.
Ora, si parla; quello che interessa, però, è il problema, il
problema che innanzitutto ha un aspetto, dietro al quale tutti,
naturalmente, si riparano per alzare le loro pallottole: lo spettro
della disoccupazione. La situazione delle duecento donne, detto con
termini più o meno drammatici o patetici che io stesso ebbi a
denunciare alla tribuna televisiva nel febbraio scorso. Quindi sono
passati esattamente diciotto mesi, per cui, se queste povere
ragazze avessero dovuto attendere una soluzione in una situazione
di fame, come denuncia qualcuno, a quest'ora non so se noi
parleremmo ancora di queste duecento ragazze, e se fossero
agonizzanti dovremmo aspettare gli altri due anni per il nuovo
stabilimento.
Si chiede a noi una soluzione alternativa: innanzi tutto, mi
sembra poco serio; io ritengo che sia sempre chi ha il governo che
porta delle soluzioni. Le porta dopo un anno e mezzo? Benissimo, e
noi diciamo che non vanno bene e diremo perché. Ma non siamo noi
che possiamo andare alla ricerca di quello che possono essere le
soluzioni. Noi possiamo indicare delle soluzioni, ma non andare
alla ricerca dell'eventuale industriale o dell'eventuale società
che può improvvisamente risolvere i nostri problemi.
Ora, si sono scoperte due soluzioni; improvvisamente, poi, con
una celerità che anche qui mi lascia dubitare, perché il sistema è
uguale a quello sperimentato un anno fa dalla Commissione industria
e commercio, quando ci recammo in quel di Pont-St.-Martin o Verrès
ad ascoltare, mi sono segnato qui, l'industriale serico di Como; il
quale chiedeva a noi di impiantare lo stabilimento, i macchinari e
non so che cosa, tanto è vero che io, ad un dato momento,
innocentemente gli feci la domanda se glielo dovevamo poi, se
dovevamo poi noi vendergli la merce e portargli i quattrini a Como,
dato che in quel modo chiunque è capace di fare l'industriale.
E credo che, anche in questo modo, chiunque è capace di fare
l'industriale perché, quando gli si costruisce uno stabilimento ad
hoc, in una situazione particolare, come quella della bassa Valle,
io vorrei sapere che cosa accadrà se tra un anno, persistendo la
crisi del settore, questo industriale verrà a dirci che è costretto
a chiudere.
Ci terremo lo stabilimento, per carità. Su questo Manganoni, già
in Commissione, ce l'ha detto cento volte. Oggi ha ribadito cento
volte questo concetto: noi saremo padroni dello stabilimento. E io
già in Commissione vi dicevo che nei programmi turistici
l'Assessore al turismo, oltre alle passeggiate archeologiche, potrà
includere le passeggiate agli stabilimenti falliti della Valle
d'Aosta.
Ma, mentre prima, e mi sembra ricordato sia da parte del
Presidente sia da parte di altri, ricordando la vecchia legge si è
detto: siamo intervenuti a fondo perso per questo, per quest'altro,
per quattro-cinque aziende, che ne so io, e sono stati soldi a
fondo perso. Ma io ritengo che l'incentivazione industriale è un
rischio che corrono due parti, sia l'ente pubblico,
l'amministrazione pubblica che vuole incentivare e sia il privato
che vuole essere industriale o vuole continuare la sua attività
industriale.
Perché nel nostro caso della vecchia legge dei cento milioni
come massima cifra, noi, dall'altra parte avevamo un signore che
rischiava di tasca propria almeno un miliardo; questo è il
principio della legge vecchia e che non è stato sottolineato
abbastanza, perché il rischio è nel costume dell'industriale,
perché altrimenti tutti farebbero gli industriali a questo mondo.
Sarebbe tanto comodo, dato che questa figura viene vista così
facile, perché vengono visti solo i lati più comodi, ma il rischio
a un certo momento deve esserci.
A questi signori che verranno qui, noi gli forniamo tutto e
quando va bene intascano tutto, quando va male ci lasciano lo
stabilimento ed è una fortuna che non possano portarselo via. Ma
dico, e per di più non solo gli diamo lo stabilimento, ma a un
certo punto della convenzione leggo che verrà favorito,
naturalmente è giusto ed è logico, perché finché la legge attuale
sull'incentivazione industriale non viene abolita, questi potranno
chiedere le agevolazioni che sono attualmente in vigore e, tant'è
vero, viene ribadito nella convenzione che la SIV potrà beneficiare
di tutte le leggi di favore per l'industria.
Quindi ottocento milioni per la costruzione, avrà altri cento
milioni per... potrà anche avvalersi della legge attuale perché,
scusa Pollicini, quando una legge è operante, me ne servo,
altrimenti la abroghiamo. Va bene; comunque gli diamo tutto e credo
che sia sufficiente dargli tutto per essere anche facile fare
l'industriale.
Abbiamo le garanzie: solvibilità, spirito di iniziativa,
capacità, sette stabilimenti per una parte, invece tutto tranne gli
stabilimenti per la seconda parte. Io ritengo di rispondere
all'interrogativo che ognuno di noi si pone: chi può garantire
oggi? Ma neppure Gianni Agnelli mi garantisce nulla se viene a
impiantare in Valle d'Aosta. Non ci ha garantito niente Pesenti,
che è uno dei colossi dell'economia nazionale; perché ti fanno la
società ad hoc per la Valle d'Aosta per cui, quando il ramo è
secco, lo tagliano e dicono: ci ho rimesso abbastanza, punto e
basta ed è chiuso lì.
Quindi, non si dovrebbe tentare? Giusto tentare, però bisogna
scegliere il settore. Ma qui che cosa si sceglie? Amici della
Giunta, ma come? Abbiamo aspettato un anno e mezzo e scegliamo in
due esperimenti nel medesimo settore, entrambi nel settore tessile,
che è agonizzante, dove giorni fa la CEE addirittura accusa il
governo italiano di aver fatto dei, diciamo, dei benefici contro il
trattato di Strasburgo?
Quindi, un settore che è agonizzante. Pollicini ci dice che
questo sta bene, nonostante tutto ha ancora dell'ossigeno. Ma io,
quando vedo che tutto un settore è agonizzante, ci studio due volte
prima di concedere uno stabilimento e di costruirne un altro sempre
per il medesimo settore. Perché poi, anche questo è pericoloso:
perché noi ci siamo trovati con la Sirca Davit in una situazione
balorda, io ritengo; anche quando in Commissione abbiamo esaminato
il problema, e ci siamo trovati di fronte a uno stabilimento che
era stato costruito ad hoc per l'industria dolciaria, quindi poteva
servire unicamente per una industria leggerissima, perché in quei
capannoni non ci sta neppure una gru a scorrimento, quindi non
poteva servire per un'industria meccanica in nessun modo.
E abbiamo dovuto fare i salti mortali, come ritengo abbia dovuto
fare la Giunta per trovare questa soluzione di affitto che ci porta
oggi all'approvazione.
Visto questo, costruiamo un altro, proprio vicino, stabilimento
ad hoc per il Signor Carminati, il quale domani può avere la grande
fortuna di farsi i miliardi ad Arnaz, ma potrebbe avere la grande
disgrazia di chiudere il prossimo anno. Noi ci troveremo a breve
distanza due stabilimenti, costruiti per industrie speciali; la
Brambilla, ormai è diventata un museo che nessuno vuole più quindi
quello rimane lì e chiuso, ma avremo due stabilimenti, per
iniziative speciali.
Ora, io ritengo che, con tutta la buona fede, con tutta la buona
volontà, di venire incontro alle difficoltà che ritengo abbiamo
avuto tutti sulle spalle, per questa situazione della bassa Valle e
un esperimento del genere, questo doppio esperimento noi non ce la
sentiamo di farlo, almeno io personalmente non mi sento di fare,
perché è una scelta di settore quella che noi dobbiamo fare.
Quindi, per il momento, io mi limiterei a questo, cioè
praticamente riassumendo: noi non accettiamo questo doppio
esperimento perché si tratta di un unico settore industriale che è
quello tessile; quindi, è una spesa che noi riteniamo in questo
momento rischiosa, troppo rischiosa, troppo onerosa, proprio perché
non sappiamo se può risolvere i problemi, e quindi non per le
garanzie delle persone. Per carità, perché ho detto che neppure
Gianni Agnelli, massimo industriale italiano ci darebbe queste
garanzie se venisse a mettere l'industria uguale tessile.
E secondo: di stare attenti prima di criticare la legge attuale,
perché io ci ho sempre creduto in quella legge. Se mai chiedevo di
modificarla, questo sì; in Commissione abbiamo discusso più volte
di modificare, se veramente si voleva una maggior incentivazione
industriale, ma io mi permetto di sottolineare ancora e di dire che
quella legge, se non altro, ci dava una garanzia perché sì
rischiavamo, ma di fronte a noi avevamo un contraente che rischiava
dieci o venti volte più di noi.
Abbiamo trovato degli industriali che sono andati a pallino,
rischiando però delle loro fortune; abbiamo perso dei milioni anche
noi. Vuol dire che c'è stata una crisi, non so perché siano andati
a pallino, io non ho fatto le indagini del caso, però quella legge
rispettava il rischio che nel gioco dell'economia, è previsto e non
può essere annullato.
Manganone (D.C.) -
Mi ero illuso di entrare nella fase
preliminare, in quanto ho solo delle lunghe domande da
sottoporre.
Vorrei sapere qual è la reale situazione attuale della
disoccupazione o dell'occupazione nei Comuni di Pont-St.-Martin,
Donnaz, Bard, Arnaz, Verrès, Issogne e Champdepraz, cosa che non ho
ancora sentito, nessuno mi ha fornito i dati della reale
occupazione.
Vorrei sapere qual è la reale disoccupazione nel settore
maschile e nel settore femminile.
Se si è a conoscenza che molte imprese di costruzione non
trovano personale da impiegare nei lavori di manovalanza; se si è a
conoscenza che alcune piccole e medie industrie in bassa Valle non
trovano persone da occupare e che alcune di queste industrie, ne
faccio i nomi Ilssa-Viola, hanno reperito manovalanza da Ivrea, in
parte licenziati dalla Rossa-Rival (???), se si è a conoscenza che
una media industria del fondo Valle, che attualmente occupa circa
centocinquanta unità, quaranta assunte della Sirca Davit e dalla
Brambilla sta cercando di reperire verso Borgofranco e, quindi,
fuori Valle o a Ivrea dei locali idonei a sviluppare la propria
attività, in quanto in Valle e in bassa Valle, particolarmente, non
si riesce a reperire personale né di genere maschile, né di genere
femminile.
Vorrei inoltre sapere il perché, prima di iniziare gli accordi
con la SIV, la Giunta non ha ritenuto di tener conto dei
suggerimenti fatti dal sottoscritto e dal Gruppo della D.C. di
sentire alcuni imprenditori della zona, della bassa Valle, fra i
quali dirigenti della Enrietti, il Sindaco di Verrès, baricentro di
una zona dove esiste la crisi; perché non si è sentito il dovere di
sentire almeno qualche Consigliere regionale della bassa Valle che
mi pare conosca più della Giunta determinati problemi, determinate
situazioni.
E il perché non si è trattato con la Brambilla, per occupare i
locali della Brambilla, per occupare la superficie della Brambilla,
perché noi, spostandoci con un nuovo edificio ad Arnaz, creiamo un
sacco di inconvenienti, inconvenienti anche urbanistici, ma
soprattutto inconvenienti di zona; lì avremmo poi e la Sirca Davit,
che diventerà poi Sassone, e la Carminati.
E se si è a conoscenza, inoltre, che una ditta di Champdepraz
vuole chiudere i battenti perché non trova personale e il perché
non si è sentito il dovere, unitamente alla Commissione industria e
commercio, di interpellare anche i sottoscritti Consiglieri Pedrini
e Manganone; e poi vorrei sapere i due problemi sia quello
dell'acquisto, sia quello della cessione in affitto che quello
della costruzione sono inter-indipendenti o sono connessi uno con
l'altro.
Chincheré (P.C.I.) -
Credo che la posizione comunista su
questo problema sia abbastanza chiara e perciò non ho niente di
particolare da aggiungere. Vorrei solo fare anch'io, come il
Consigliere Manganone, una domanda.
Mi rendo conto, questa è la premessa, che quando si dibatte di
un argomento così importante, come quello dell'industrializzazione,
soprattutto in un momento di grave crisi nazionale e regionale,
alcuni elementi che potrebbero portare un po' di chiarezza nella
discussione possono essere trascurati.
Infatti, noi abbiamo parlato di molte cose, alcune demagogiche,
alcune indubbiamente valide; non abbiamo però parlato di cosa
pensano sull'argomento specifico gli amministratori della zona e i
sindacati di categoria.
La domanda è questa: si sono susseguite, in questi ultimi tempi,
numerose riunioni fra i sindaci delle zone particolarmente
interessate alla crisi e i sindacati sui problemi di nuovi impianti
industriali in bassa Valle. Io vorrei sapere se la Giunta ha
tenuto, è a conoscenza di queste riunioni; ha tenuto al corrente
gli enti locali della zona e i sindacati delle sue iniziative e
qual è il loro parere.
Dujany (D.P.) -
Risponderò brevemente ad alcune
osservazioni fatte soprattutto dai Consiglieri Fosson, Ramera,
Manganone, che sono osservazioni critiche, in parte comprensibili e
in parte no.
Consigliere Fosson, definisce questa proposta una enormità
rivolgendosi, soprattutto, alla seconda proposta ed esprime molta
incertezza e ci richiama a molta prudenza.
Consigliere Fosson, ci conosciamo, credo, su piano personale, e
io capisco che si trovi in questa situazione di incertezza e che
possa definire questo problema un'enormità, in quanto non ha avuto
forse la possibilità di seguire questa vicenda che non è piovuta
dal cielo, quindici giorni fa, ed è venuta la signora Carminati a
dire: "signori della Valle d'Aosta, io sono qui disponibile per
darvi un'industria valida". La Signora Carminati l'abbiamo
contattata fin da un anno fa, e si è persuasa a venire in Valle
d'Aosta dopo numerose sollecitazioni fatte, non solo da noi, ma da
suoi amici, conoscenti e parenti che vivono nella zona di Verrès e
di Arnaz, poiché la Carminati è originaria di Verrès, la madre è di
Arnaz. Quindi, il sentimento ha anche giocato in parte per questa
sua decisione che si è conclusa solo adesso.
Mi dispiace che il Consigliere Fosson non faccia parte della
Commissione industria e commercio perché, se ne avesse fatto parte,
avrebbe potuto approfondire tutti questi aspetti che oggi sono
stati oggetto di discussioni, aspetti che lui approfondisce sempre
con molta diligenza. E siccome i problemi si presentano così, in
modo semplice, senza nessuna "arrière pensée", oggi sarebbe stato
un nostro sostenitore di questa tesi, mentre forse, trovandosi
dinanzi a questo problema un po' in modo improvviso, si trova
dinnanzi a molta incertezza e fa delle dichiarazioni forse un po'
pesanti che si possono però capire.
Non vorrei ritornare sul problema della costituzione della
società che è stata dichiarata non chiara. Mi pare di aver spiegato
in un modo sufficientemente chiaro. Se ciò, se non fossi stato
capito, per non perdere ulteriore tempo, mi riprometto di darvi
tutta la documentazione prima che la Giunta proceda oltre.
E siccome il Consigliere Fosson ha voluto citare Donat-Cattin,
mi permetta di citarlo anch'io, non attraverso "Il sole 24 ore", ma
attraverso un suo intervento riportato in virgolette sul giornale
odierno, il quale dice che Donat-Cattin dal canto suo ha affermato
che il Ministro dell'industria non ha dato una risposta adeguata
sul tema dell'occupazione.
E aggiunge che "la crisi dell'industria tessile non è di
carattere congiunturale, bensì di carattere strutturale. Tale crisi
trova la sua spiegazione nell'inesistenza di una vera politica
industriale in Italia nell'ambito di una effettiva programmazione
economica. Fino ad oggi ci si è affidati piuttosto alla pura
meccanica economia di mercato, una scarsa programmazione ha dato
libero sfogo alle tendenze settoriali, che hanno aggravato la già
precaria situazione del settore tessile sempre più soggetto alla
concorrenza".
Nel respingere la distinzione tra l'economico e il sociale, ha
detto il Ministro, traspare dalle dichiarazioni del Ministro
Donat-Cattin, ha ribadito che "l'obiettivo prioritario del piano
economico era la piena occupazione per un settore come quello
tessile, a elevato tasso di occupazione, cui fa riscontro un tasso
di investimento molto basso, è necessario da un lato agire per
accrescere la domanda e dall'altro stimolare gli investimenti
economicamente validi anche sostitutivi e non fermarsi a misure di
tipo assistenziale che possono determinare un'ulteriore crisi del
settore".
E aggiunge: "è mancata una visione d'insieme a monte della legge
per l'industria tessile, che consentisse un'adeguata utilizzazione
degli strumenti predisposti. Le Gepi ha finito col soggiacere alle
direttive confindustriali, come hanno dimostrato alcuni recenti
episodi. L'assurdo di questi interventi poco qualificanti per i
pubblici poteri sta nel fatto che esiste, in una più ampia
prospettiva produttiva e di occupazione, uno spazio sul mercato
italiano ed europeo che consentirebbe a tutti di trovare uno
sbocco, ciò che avviene del resto per altri settori".
Ho voluto rileggere quanto ha citato il Consigliere Fosson,
riferendosi a dei giornali che forse ricavano il sunto di un
intervento per citare i termini esatti dell'intervento.
Conferma, però, conferma in un modo diverso e in un modo più
completo che gli interventi sono tali che non favoriscono uno
sviluppo strutturale di un'industria di quel genere e afferma che
esiste una possibilità di mercato nel mondo italiano e nel mondo
europeo soddisfacente.
Ora, le vostre preoccupazioni espresse dai Consiglieri Fosson e
Ramera circa la crisi di questo settore sono state le
preoccupazioni anche della Giunta. Oltre a queste dichiarazioni,
avvenute così in quest'ultimo giorno, abbiamo chiesto alla
signorina Carminati che vive oramai da anni in questo settore, se
veramente e concretamente esistevano questi rischi di
ricollocazione commerciale di questo prodotto. Ci ha risposto
chiaramente che per la sua azienda questo problema non esiste; lei
non ha nessuna preoccupazione di collocazione commerciale del suo
prodotto, anzi, si trova nelle condizioni di non avere una
produzione sufficiente per far fronte alle richieste.
È chiaro che qui subentrano, come in tutte le cose, elementi di
qualità, elementi di serietà, elementi di comportamento che non è
di tutti, compreso nel mondo industriale.
Il Consigliere Ramera, che mi dispiace, non è più in aula...va
bene, grazie, sostiene che noi, qui, forniamo tutto e non
coinvolgiamo l'imprenditore in un intervento responsabile.
Vorrei che sia precisato che il nostro intervento si limita alla
costruzione dello stabilimento del costo di ottocento milioni e
l'imprenditore ha la spesa della posa della fornitura dei
macchinari che, in questo caso ammonta, a un miliardo e mezzo, due
miliardi. Quindi in un investimento globale di circa due miliardi e
mezzo, tre miliardi, due miliardi sono a carico
dell'imprenditore.
Quindi, mi pare che la regola del rischio e la regola del
rapporto tra l'Amministrazione pubblica e il privato sussista anche
in questo tipo di proposta.
Scoperte due soluzioni improvvise, dice Ramera. Ripeto anche a
Ramera che non sono soluzioni improvvise, sono soluzioni che sono
state ricercate da un anno, un anno e mezzo a questa parte e sono
delle conclusioni a cui si è giunti, ritenendo di aver fatto la
scelta più valida fra le varie scelte disponibili e che si sono
presentate in questo frattempo, una delle quali è stata oggetto di
citazione da parte del Consigliere Ramera.
È chiaro che in tutte le scelte, in tutte le decisioni c'è un
rischio, e questo rischio, se vogliamo risolvere un problema, lo
dobbiamo correre. A noi pare che questa sia una soluzione che non
presenta un salto nel buio, ma che rappresenta una scelta
coraggiosa e che speriamo dia frutti buoni.
D'altra parte tutti i Consiglieri che sono intervenuti si sono
limitati a fare un'azione critica, valida, ma non sono stati in
condizione di proporre soluzioni alternative.
Qual è la situazione occupazionale della bassa Valle? Chiede il
Consigliere Manganone. La situazione occupazionale della bassa
Valle mi pare che si possa definire in queste due linee: non c'è un
problema pressante e preoccupante in questo momento sul piano
dell'occupazione maschile. Esiste invece un problema preoccupante
su piano dell'occupazione femminile; tanto è vero che, nel
frattempo, abbiamo aperto una certa quantità di cantieri di lavoro
forestali e questi cantieri di lavoro sono praticamente svolti
quasi esclusivamente da personale femminile.
Quindi, esiste il problema della disoccupazione femminile, per
cui, la scelta di industria è stata costretta ad un tipo di
industria che occupa manodopera femminile, poiché l'occupazione
della manodopera maschile è garantita da quelle altre industrie già
esistenti e, come ha affermato il Consigliere Manganone, oggi
stanno richiedendo altra manodopera. Non è vero che non abbiano
trovato manodopera; mi risulta che la Genesis di Champdepraz stava
ricercando manodopera e ha trovato la manodopera.
E ha trovato la manodopera raccogliendola parte ad Arnaz, parte
a Verrès.
Questa è un'informazione precisa e non è manodopera proveniente
da fuori.
Sul piano, poi, della scelta dell'industria di Genisio, vorrei
qui richiamare l'attenzione del Consiglio se questa è stata una
scelta valida oppure no; perché è un tipo di lavorazione pesante
che non è ambita e che non è richiesta dalle nostre persone.
Quindi, qui dobbiamo fare un altro esame di coscienza su noi
stessi, perché il contributo che abbiamo dato a questa industria
che sta in piedi ed è valida, però svolge una attività che non ha
sempre la possibilità di interessare soprattutto i nostri giovani
che escono dalle scuole professionali; perché è un tipo di
lavorazione di stampaggio abbastanza pesante e abbastanza
penoso.
Comunque, quell'industria ha trovato la sua manodopera richiesta
nella zona di Arnaz e nella zona di Verrès.
D'altra parte, vorrei anche avvertire il Consiglio di non fare
la scandalistica su queste cose, perché quando un'industria mi
chiede una certa quantità di manodopera in un momento estivo in
pieno mese di luglio, è chiaro che le persone che vogliono lavorare
hanno fatto le loro scelte a luglio o hanno scelto la vita
alberghiera o hanno scelto il lavoro dei cantieri, o hanno scelto
altre attività.
Non staranno con le mani in mano al mese di luglio. Comunque,
malgrado tutte queste considerazioni il Genisio ha trovato la sua
manodopera di otto persone che chiedeva... (
voce
) ...Come,
scusi? Genisio e Enrietti mi hanno affermato ieri che hanno
manodopera a sufficienza. Il Genisio era venuto da me a lamentarsi
che non trovava manodopera, ho interessato immediatamente il
direttore del lavoro, che è andato sul posto e, attraverso colloqui
locali, hanno immediatamente trovato la manodopera necessaria.
Perché non si è trattato con la Brambilla? Eh, caro Manganone,
siamo mica così stupidi da non trattare con la Brambilla.
Sapete quale è stato il risultato? Ci ha chiesto un miliardo per
quello stabilimento. Un miliardo con i macchinari, cinquecento
milioni senza macchinari... (
Voce
) ...Ah! Sì,
ragioniamo...
Manganone (D.C.) -
...tutte le opere di urbanizzazione,
parcheggi e strade... insomma...
Dujany (D.P.) -
Acquistando uno stabilimento vecchio, che
oggi l'imprenditore rifiuta perché ha delle strutture che non
rispondono più all'esigenza attuale, il tipo di lavorazione e il
tipo di organizzazione di lavoro oggi non è più in senso verticale,
ma è in senso orizzontale.
Avessi potuto trovare una soluzione in quel senso sarebbe stata
la soluzione più semplice. L'abbiamo tentata, però, dinanzi a
queste schioppettate, naturalmente ci siamo ritirati e abbiamo
detto che si tenga la sua proprietà... (
Voce
) ...Perché non
abbiamo sentito i sindaci del posto? Ripetutamente abbiamo sentito
i sindaci delle località e il sindaco di Verrès, e il sindaco di
Champdepraz, e il sindaco di Arnaz e il sindaco di Issogne. Sono
stati ripetutamente sentiti.
Il sindaco di Verrès è stato ripetutamente sollecitato di
cercarsi delle aree idonee, prima che ci inoltrassimo verso
l'acquisto dello stabilimento della Sirca Davit, di ricercarsi
delle aree idonee nella zona di Verrès.
Purtroppo non è riuscito a reperire aree idonee ad un prezzo
ragionevole.
Questo problema è stato sottoposto anche all'esame e
all'approvazione delle organizzazioni sindacali e dei sindaci dei
Comuni interessati, i quali hanno dato il loro parere
favorevole.
Mi pare di aver risposto a tutti gli interventi e mi pare di
poter affermare che, dinanzi ad una scelta che riconosco difficile
e che riconosco gravosa per il bilancio regionale, non c'è la
possibilità di trovare altre soluzioni dopo un anno e mezzo che gli
stabilimenti sono chiusi.
Qualcuno sostiene: ma questo stabilimento di Arnaz richiederà
almeno un anno di costruzione e l'occupazione verrà dopo; è chiaro,
però se non iniziamo mai non facciamo altro che protrarre questi
tempi.
D'altra parte la disoccupazione femminile è costituita da
trecento persone licenziate da Brambilla, più un centinaio della
Sirca Davit.
E noi ne utilizziamo in un primo tempo solo circa duecento
persone.
Quindi, la quantità di posti di lavoro che creiamo con queste
iniziative sono quantità ancora inferiori a quelle precedentemente
esistenti.
Andrione (U.V.) -
Lasciando perdere ogni altra
considerazione; io vorrei porre al Presidente della Giunta una
domanda precisa, e cioè se le due operazioni sono separate o se una
è condizione dell'altra.
Io non vorrei che l'acquisto dei locali Sirca Davit fosse
un'operazione che in realtà è fatta in funzione della costruzione
dello stabilimento per la società SIV; ma vorrei che Sassone, come
si chiama, fosse l'avant courrier, l'esploratore per poi la società
che viene dopo.
Allora io vorrei porre la domanda al Presidente della Giunta in
questa maniera.
È possibile, sempre in teoria, acquistare lo stabilimento di
Arnaz e non costruire il nuovo stabilimento?
Dujany (D.P.) -
Rispondo subito: le due operazioni sono
assolutamente indipendenti; sono due operazioni a sé stanti,
autonome, ognuna cresciuta per conto suo e si sviluppa per conto
suo.
È chiaro che, se vogliamo creare una certa quantità di posti di
lavoro, utilizzando al massimo possibile l'area che abbiamo
disponibile, dobbiamo utilizzarle tutte e due.
Una non può essere sostitutiva dell'altra, perché il Sassone si
impegna entro un anno per l'occupazione di ottanta persone; la
seconda, entro un anno dalla costruzione dello stabilimento
centoventi persone.
Quindi, noi avremmo al massimo occupato duecento-duecentoventi
persone entro un anno e mezzo, due anni.
Mi pare che la quantità occupazionale ci richiede l'accettazione
delle due soluzioni, che sono due soluzioni indipendenti e
autonome.
Andrione (U.V.) -
Allora, io chiederei cinque minuti di
sospensione in base a questa dichiarazione del Presidente della
Giunta per determinare il comportamento del nostro Gruppo in
relazione alle due proposte.
Fosson (U.V.) -
Possiamo concordare con quanto ha detto
il Consigliere Andrione, ma io vorrei prima fare ancora, rilevare
alcune cose che ha detto il Presidente della Giunta.
Il Presidente della Giunta, rispondendomi, ha parlato
dell'incertezza che aveva il sottoscritto nel discutere questo
problema.
Sia molto chiaro che, per il secondo punto, io non ho nessuna
certezza; ho detto e ho classificato di enormità quello che si sta
facendo, perché, e non vorrei ripetere quello che ha detto in parte
il Consigliere Ramera, ma noi qui costruiamo uno stabilimento nuovo
che non è compito della Regione costruire?
Abbiamo acquistato la Sirca Davit e siamo stati consenzienti per
fare un esperimento di affitto di uno stabilimento che esisteva. Ma
se noi ci mettiamo sul piano di costruire degli stabilimenti nuovi
per darli in gerenza a qualunque società, e qui non entro nel campo
di uno, dell'altro, noi facciamo una cosa che non è nel campo
istituzionale della Regione; questo sia molto chiaro e qui non ho
nessuna perplessità.
Perché, come ha detto Ramera prima, noi qui il rischio lo
abbiamo tutto al cento per cento la Regione; invece, chi prende lo
stabilimento sia Tizio, Caio, Sempronio, non ha nessun rischio,
perché questo tale mette i macchinari. I macchinari sono di sua
proprietà, in qualunque momento se li potrà portare via; noi
l'affittiamo per due anni, glielo diamo gratuitamente; poi gli
fissiamo un affitto di tanto all'anno, potremmo mettergli anche una
cauzione, ma qualunque. Anche se non è certo di fare un'operazione
buona, è allettato di fare questo perché è sicuro di rimetterci al
massimo la cauzione, niente altro, perché l'affitto non lo rimette.
I macchinari, se li mette sono suoi e nessuno li può fare in base a
queste convenzioni, li può fermare, e quindi tutto il rischio che
ha è il rischio della cauzione. Qui non si parla, non abbiamo
fissato quale cauzione, saranno venti, saranno trenta, saranno
quaranta milioni o quello che saranno di cauzione, ma uno dice: io
davanti ho due anni, due anni uno stabilimento gratuito, messo a
posto, dato in consegna con tutto funzionante, tutti i servizi,
tutta l'attrezzatura; ma chi è quell'industriale che non prende
questo, in questa maniera? Anche se sapesse che dopo due anni, lo
sfrutta almeno per due anni e mette nel calcolo di lasciare la
cauzione.
Io non voglio fare il processo alle intenzioni, però io richiamo
l'attenzione del Consiglio su questa operazione, che prima di tutto
non è nei compiti istituzionali della Regione assolutamente ed è un
controsenso, perché qualunque incentivo, facciamo tutto quello che
vogliamo, non ritorno più a dire i motivi per cui abbiamo parlato
delle due iniziative tessili invece di altre. Voi avete comodo di
dire oggi, dite delle cose sostitutive, ma se è un anno e mezzo che
trattate e con noi non avete detto niente, non potere pretendere
che così, in dieci minuti, si dica: mettiamo altre industrie o che
cosa, perché quando noi abbiamo parlato della Sirca Davit, tutte le
volte che io ho parlato e sono stato vicino al Presidente della
Giunta per la Sirca Davit, si è sempre parlato della questione di
un'industria dolciaria.
Quindi, la questione tessile, per conto mio, è venuta fuori il
14 luglio sulla questione Sirca Davit. E, quindi, non potete dire a
un certo momento: voi fate solo una critica e non fate delle
proposte sostitutive. Io ho detto, in linea di generale, quello che
si può dire prendendo visione di quello che proponete in questo
momento. Dico, noi dobbiamo cercare: per la Sirca Davit attualmente
c'è lo stabilimento, c'è qualcuno che lo vuol prendere, vogliamo
mettere un'industria tessile, può essere messo in moto abbastanza
presto, perché quello lo stabilimento c'è già, può occupare ottanta
persone immediatamente, quando sarà messo a posto, e cominciamo a
fare questo. Ma quello di costruire, io ribatto su questo punto,
quello di costruire uno stabilimento nuovo, guardate che a un certo
momento, da parte di tutte le altre regioni, da parte dell'Italia
intera, potrebbero dirci: ma cosa sono venuti, sono venuti matti in
Valle d'Aosta? Perché potrebbe capitare, mettendosi su questa
linea, come è capitato quando si sono fatte le opere di modifica,
che lo Stato ha fatto tutte le case, ha fatto tutte le stalle e
tutto e poi quelle opere, le stalle e tutte le abitazioni sono
state vuote dopo che hanno distribuito la terra ai contadini e sono
ancora vuote adesso.
E noi ci troveremmo, se ci mettiamo su questa strada, state
tranquilli, ci troveremmo con una serie di stabilimenti, se poi
vogliamo farne altri, di stabilimenti e capannoni vuoti che, con la
soddisfazione di Manganoni, diremo, siamo proprietari però del
capannone che c'è ad Arnaz e dovremo andare a cerca chi vuole
venire ad installare un'altra industria.
Quindi, sia ben chiaro, per quello che noi abbiamo acquistato,
eravamo d'accordo di fare un esperimento e siamo pronti a fare
questo esperimento; per l'altro noi diciamo che, se c'è da
costruire qualche stabilimento nuovo, si vedano delle
incentivazioni diverse, si veda un qualche cosa, ma assolutamente
un qualche cosa che assolutamente è contro tutti i principi di sana
amministrazione. Quindi, sia ben chiaro, Presidente della Giunta,
che io non ho nessuna incertezza su quello che ho detto sul secondo
punto e l'incertezza che posso avere sul primo è solo quella di
darlo e affidarlo a delle persone che diano delle garanzie per fare
quello che debbono fare.
Solo questa l'incertezza che abbiamo; perché voi potete
conoscere le informazioni, qualcuno ha detto che ha delle
informazioni diverse, ma questo, io non voglio entrare in questo
momento, dico: è una questione che dobbiamo garantirci, facciamogli
pure tutti gli agréments che vogliamo, discutiamone insieme,
quell'esperimento lì, ci siamo messi su quella via al momento
dell'acquisto che abbiamo deciso di acquistare la Sirca Davit, ma
non facciamo, non veniamo a proporre un'altra questione. Io non
voglio assolutamente, con questo, mettere in dubbio la serietà di
Carminati e tutto, perché Carminati è un nome e, quindi, da quel
lato lì... Ma è il sistema che dovete pensare.
Manganoni (P.C.I.) -
Scusi Presidente, questo forse non è
compito mio, dato che noi come Gruppo sosteniamo questo nuovo
criterio, contrariamente alla legge sui contributi a fondo perduto
che abbiamo sempre tutti criticato, ecco perché mi sento in dovere
di intervenire per precisare una supposizione.
Dice Fosson: le opere di bonifica, i contadini sono andati
dentro, hanno abbandonato, se ne sono andati, hanno lasciato la
casa. È vero, ma quando un contadino è andato dentro a quella casa,
non ha tirato fuori un soldo. Va bene. Io parlo di dove sono
andati; perché dove non sono andati la questione è chiusa.
Qui l'industria, questo industriale che entra investe circa due
miliardi, dico due miliardi di macchinari. Ora, questo macchinario
lo installa, lo installa in questo capannone; ma c'è di più: se noi
seguissimo il vecchio criterio della legge vigente attuale, noi
cacceremmo fuori di tasca duecento milioni da dare all'industriale,
il quale domani chiude; la Regione non recupera una lira, non solo
ma se la Regione vuole acquistare lo stabilimento e i terreni,
succede come è successo con la Sirca Davit: trattative per più di
un anno e abbiamo cacciato fuori i milioni che sappiamo.
In questo caso, supponiamo che dopo un anno o due l'industriale
chiude, facciamo un'ipotesi; auguriamoci di no, purtroppo chi ci
rimette, come sempre, sono i lavoratori perché ne verrebbero
licenziati. Ma adesso ragioniamo dal punto di vista della Regione;
se noi avessimo applicato la vecchia legge, si dice che rimettevamo
le centinaia di milioni e chiuso. Con questo nuovo sistema, che noi
approviamo, la Regione immediatamente, o nello spazio di alcuni
mesi, rientra proprietaria dei terreni e dei capannoni.
Praticamente, è vero che i capannoni non è detto che subito si
trovi un'altra industria e viene ad installarsi con quei capannoni,
questo può essere un inconveniente; per la Sirca Davit gli attuali
capannoni, per esempio, l'abbiamo trovata. I capannoni costruiti
con criteri moderni, cioè nel senso dello sviluppo orizzontale
anziché verticale come quello dell'attuale cotonificio della
Brambilla, si ispira ai criteri moderni. Ora, la Regione non è che
ci rimette i milioni, le centinaia di milioni, come la vecchia
legge, perché rientra in proprietà immediatamente, nello spazio di
alcuni mesi. Dipende dalla convenzione, dei terreni o dei
capannoni. Chi è che ci rimette?
Ora, io mi chiedo questo, io qui non voglio né fare i
complimenti ai Carminati o agli altri, agli industriali, perché noi
sappiamo che gli industriali pensano esclusivamente al loro
portafoglio; però quell'investimento di oltre due miliardi di
macchinario, l'avviamento commerciale e tutto, è l'industriale che
ce lo rimette, il macchinario installato, però le spese di
installazione, macchinario che dopo alcuni anni che funziona è
svalutato, noi sappiamo nel campo industriale che non ricavi più
certamente quei fondi. Allora, ecco perché noi siamo favorevoli a
questo nuovo criterio, anziché centinaia di milioni a fondo
perduto, ma investimenti che rimangono di proprietà della Regione
ed è per questo che noi ci dichiariamo favorevoli a questo criterio
nuovo, indipendentemente dai Carminati o dagli altri nomi, ma è il
criterio che noi seguiamo, perché noi giudichiamo migliore della
vecchia legge.
Ramera (D.C.) -
Dato che il Consigliere Manganoni parla a
nome del Gruppo comunista, e prima non avevo citato un suo
sacerdote, semplicemente questo: l'onorevole Barca, dirigente del
settore economico del Partito comunista, ha detto in una recente
conferenza che è ora di smetterla di creare degli squilibri - se
vuoi prenderti nota, io lo dico a memoria - tra il settore pubblico
e privato, perché l'IRI non deve divenire il cronicario delle
aziende malate. C'è anche un motivo, se vuole glielo spiego anche,
perché le industrie pubbliche che assumono troppo potere creano
naturalmente il potere del sottogoverno, naturalmente.
Ad ogni modo, questo l'ha detto Barca, no, d'accordo che lui è
sempre un numero suggestivo, in tutto questo, perché a un dato
momento mi verrebbe voglia di dirgli: a me fa comodo la villa a
Courmayeur, i mobili me li metto io, la villa me la costruisce la
Regione, poi i mobili me li porto via quando fa comodo a me, dato
che siamo in questa politica, no?
Già una volta, parlando di contributi, avevo detto che mi
serviva la Mercedes, dato che qui in Valle d'Aosta tutti erano
contribuiti in tutti i settori, io non sapevo come chiederlo; e qui
stiamo discutendo di un problema serio, stiamo discutendo di un
problema serio, con questo provvedimento duplice, noi stiamo
facendo della discriminazione o del favoritismo, perché? Perché se
altre aziende che attraversano un periodo piuttosto critico, come
la Guinzio Rossi, che si è appellata a varie forze politiche perché
l'aiutino a ottenere forniture dal settore pubblico, proprio per
poter sopravvivere, o la Morgex-Carbo o, addirittura, la Soie di
Châtillon. Visto che c'è Lustrissy, tu assumi sempre toni di
sufficienza, parla, i tuoi toni di sufficienza a me indispongono
anche quando li fai ad altri, e non soltanto quando li fai a me; ma
tu hai solo che da prendere il microfono e rispondi, stà tranquillo
che poi... (
voce di Lustrissy
) ...Che cosa? Io faccio delle
ipotesi, se industrie attualmente esistenti possono trovarsi in
difficoltà noi che cosa faremo, dato che...tipo la Soie di
Châtillon. Assistiamo o lo leggiamo sui giornali che la Montedison
chiude stabilimenti in varie zone, e speriamo non accada, ma
accadesse, noi dovremmo prendere analoghi provvedimenti perché non
si adottano due pesi e due misure qui... e tu gli vai poi a dire:
arrangiatevi?
Se ti preoccupano i disoccupati, ti preoccupano sia gli uni che
gli altri, non sotto un'etichetta o l'altra; qui non siamo al giro
d'Italia, con gli accasati della Salvarani o della Benotto, va
bene?
E poi, vorrei sapere in base a quali criteri di valutazione si
porta in Consiglio un certo problema, perché allora voglio
ricordare a colo che hanno assistito alla contrattazione tra la
Cogne e la Brambilla, tramite la Commissione della Regione, che il
signor Brambilla all'inizio chiedeva un miliardo e quattrocento
milioni e noi gli abbiamo fatti gli auguri e figli maschi e
l'abbiamo preso per poco più di un terzo del richiesto, come Cogne.
Ma da parte di qualcuno, ci si diceva, dovete dare un miliardo;
queste sono le valutazioni che si fanno da parte di terzi politici
e di terzi amministratori.
Non possono che sedere al Governo regionale; perché non credo
che tu Consigliere possa aver trattato questi problemi.
Quindi, io vorrei sapere in base a quali criteri di valutazione
vengono portati oggi gli ottocento milioni e cose del genere.
Comunque, ancora una volta io dico che noi siamo dichiaratamente
contro una scelta unica di settore, soprattutto di un settore
agonizzante.
Quando si fa un esperimento lo si fa con quello che abbiamo, e
abbiamo uno stabilimento acquistato recentemente a peso d'oro
perché la valutazione non è certo quella che noi abbiamo
pagato.
E se fosse stata acquistata da industriali diversi, state
tranquilli che non si pagava quattrocento milioni, visto quel che
si è pagato la Brambilla costruzioni.
Quindi, noi siamo contro la costruzione di un nuovo
stabilimento, perché una scelta di settore sbagliata e, quindi, noi
non possiamo che avere le perplessità di questa scelta su due
binari che, però, portano, a un unico settore agonizzante come
quello tessile, per il quale ci sono attualmente sessantamila
disoccupati.
Mappelli (D.C.) -
Io arrivo un po' con il biroccio, in
ultimo, tranquillo, sentita tutta la chiacchierata, e mi sembra che
vi siano due problemi. Sul primo non entro nel merito, perché tanti
lo hanno fatto e hanno detto bene sulle loro e sulle nostre
perplessità in merito alla scelta del tipo di attività per cui la
Sirca Davit verrà di nuovo reinserita in un ciclo di produttività
e, dunque, di posti di lavoro.
Io chiedo al Presidente della Giunta, ed è questo che non riesco
a capire, cosa abbia espresso la programmazione della scelta della
seconda attività che viene inserita immediatamente,
contemporaneamente alla prima. Perché, evidentemente, se non vi
sono, come lui ha detto prima, non ci sono delle seconde finalità,
è chiaro come il buon giorno che ci potrebbero essere altre zone
che hanno bisogno dell'inserimento. Prima valutazione.
Seconda valutazione: è chiaro, e non riesco a concepirlo nella
mia mente, come mai non abbiamo ancora trovato una soluzione e
messo in funzione la Sirca Davit ed è da due anni che se ne discute
su questa soluzione, che già alle adiacenze la Regione dovrebbe
investire - perché si parla di ottocento milioni, all'inizio, poi
in finale potrebbe essere anche di più. Non riesco a capire il
motivo di questo inserimento, perché si è già trovato il Consiglio
di amministrazione, si è già trovata questa società che dovrebbe
poi rilevare questo secondo stabilimento, quando si sta ancora
discutendo la soluzione della Sirca Davit.
Ora la programmazione, che prevede in quella zona l'immediato
sviluppo, in questo settore, sia della Sirca Davit e poi di
quell'altra, non vi sono altre zone, altre necessità in Valle
d'Aosta? Questo mi sto chiedendo, perché se no, diversamente mi
viene il dubbio che ci potrebbero essere in prospettiva degli
interessi da parte di persone; è chiaro come il buon giorno.
Perché, uno è il discorso della Sirca Davit e un altro è l'altro
discorso. Quando il Presidente dice che uno non ha niente a che
vedere con l'altro, sono due cose diverse, ma allora chiedo a lui:
ma allora, perché in quella zona le due cose vengono concentrate,
contemporaneamente, quando noi il problema di fondo è, sin da un
anno e mezzo a questa parte, si cerca la soluzione della Sirca
Davit. E allora, a un certo momento, potremmo così, io non dico
Cogne, perché grazie a Dio c'è una miniera, ma evidentemente, a
Valgrisanche o dove volete voi, in altre zone, con la fascia
collinare degli ottocento-mille metri a Emarèse, dove volete voi,
hanno delle necessità di industrializzazione e, mentre noi vediamo,
ed è qui il dubbio, per le grandi perplessità, per cui non abbiamo
ancora definito il problema Sirca Davit che vi è già all'orizzonte
un investimento di miliardi, perché qui si parla di ottocento
milioni, ma quelli sono oggi, poi si faranno i conti come sempre
alla fine e sappiamo quando la Regione prende certe strade, non
dico avventure, ma certe strade, evidentemente i costi e i
programmi sono quelli
Ecco, tutto qui.
Io certo, potrei meravigliarmi, se Rovarey (?) adesso fa
l'industriale ma come amministratore della Valle non riesco a
capire, francamente, questa impostazione, se non appunto, velata di
interessi o qualcosa di peggiore che ci sta sotto.
Io non riesco a capire.
Montesano (P.S.D.I.) -
Altri che chiedono la parola?
Allora, io vorrei dire, io ho sentito parlare della vecchia
legge e il nuovo sistema.
Ora, io per il dovere anche di mia carica, devo ricordare ai
signori Consiglieri che non si tratta mica di una vecchia legge, si
tratta di una legge operante, di una legge che sussiste ancora e la
quale ha la sua validità sino a quando il Consiglio non l'avrà
modificata.
Si può modificare con un sistema, si deve modificare con
un'altra legge.
Ora, dobbiamo ricordare tutti che la legge del '62 prevedeva
alcuni aspetti su questo problema dell'incentivo della Valle, per
l'industrializzazione, specie nella bassa Valle, nel 1968, la legge
è stata modificata ad unanimità dal Consiglio e ha preso in esame
proprio la questione che prima la legge del 1962 non contemplava;
cioè, a dire, non contemplava la costruzione degli
stabilimenti.
Ebbene, io devo ricordare al Consiglio che con quella modifica
dell'11 marzo 1968, recante provvidenze per l'impianto di nuovi
stabilimenti industriali in zone economicamente depresse della
bassa Valle, della Valle d'Aosta, l'articolo 2 dice: "è autorizzata
la concessione di contributi straordinari ai sensi della legge
regionale 21.8.1962, numero 20 anche nelle spese per la costruzione
di nuovi stabilimenti industriali, e per la trasformazione,
l'ampliamento, l'ammodernamento e il trasferimento di stabilimenti
industriali già esistenti nel territorio della Valle d'Aosta, sino
all'ammontare massimo del dieci per cento delle spese ammesse e
effettivamente sostenute".
"L'importo dei contributi previsto dal presente articolo non
potrà superare la somma di lire cento milioni per ciascuna impresa
industriale".
Io ho voluto far emergere all'attenzione dei Consiglieri questa
validità, tutt'ora esistente, della legge per l'incentivo nelle
costruzioni degli stabilimenti, affinché ne tenesse il conto dovuto
nel prosieguo della discussione e anche nell'interruzione del
Consiglio, richiesta dal Consigliere Andrione.
Ora, io, per mio giudizio, considero questa legge operante, che
stabilisce, disciplina in modo tassativo l'intervento della Regione
nell'ambito della costruzione degli stabilimenti industriali che,
naturalmente, si discosta notevolmente dalla proposta fatta, che è
quella della costruzione in proprio di uno stabilimento, che non so
in quale disposto legislativo approvato dal Consiglio possa
ritrovare domicilio coatto.
Ora, questo io lo segnalo a titolo proprio di responsabilità
anche del Consiglio, affinché lo consideri nella dovuta cautela, in
modo da avere contezza anche nel futuro della discussione, e poter
semmai prendere i provvedimenti per ritrovare una nuova strada
nell'incentivazione da parte della Regione; però quello che è certo
è che la legge non è una vecchia legge ma una legge operante
tuttora valida.
Allora, prima la parola al Presidente della Giunta; poi c'è la
proposta della sospensione.
Dujany (D.P.) -
Per quanto ha affermato il Presidente del
Consiglio, vorrei precisare che, con questo atto, sottoposto
all'approvazione del Consiglio, so costituisce semplicemente un
patrimonio dell'Amministrazione regionale; ed è chiaro che la legge
sull'industrializzazione rimane operante, in quanto servirà,
qualora il Consiglio lo riterrà opportuno, per interventi diretti a
contribuire a determinate iniziative.
Quindi, i problemi sono due fatti distinti e sono due fatti
indipendenti.
Ripeto, vorrei ancora ripetere quanto ho già detto, in modo
molto sintetico e breve.
Questo è un provvedimento straordinario in una zona particolare,
in un momento particolarmente difficile.
A tranquillità di alcuni Consiglieri, vorrei precisare che la
Carminati si è dichiarata disponibile a installare lo stabilimento
in Valle d'Aosta solo dopo aver ottenuto l'approvazione del mutuo
di un miliardo da parte dell'IMI; se non avesse avuto
l'approvazione di questo, la possibilità di contrarre questo mutuo,
non si sarebbe lanciata in un'iniziativa del genere.
Quindi, mi pare che il rischio di questa operazione esiste,
tanto più che trattasi di un imprenditore che lancia una iniziativa
in Valle d'Aosta spendendo una cifra di circa due miliardi,
accendendo un mutuo di un miliardo e più, chiedendo, offrendo le
garanzie sugli immobili che non esistono, nello stabilimento nel
quale esercita la propria attività.
Questo volevo precisarlo, a titolo di chiarimento.
Problema della disoccupazione: dunque, Fosson dice: "ma perché
non ce l'avete detto prima". Signori miei, il problema della
disoccupazione è una realtà della Valle d'Aosta, qualunque
Consigliere la conosce, qualunque Consigliere aveva la possibilità,
naturalmente, di farla presente.
Non credo che avesse avuto bisogno che la Giunta facesse da
pungolo ai Consiglieri... chiuso.
Ancora una precisazione a Mappelli: mi pare di aver capito
perché create questo stabilimento nella zona di Arnaz; per una
ragione semplicissima, che in quella zona abbiamo avuto la chiusura
di due stabilimenti, occupanti personale femminile, ed avevamo la
disponibilità dell'area in una quantità sufficiente per accelerare
la creazione di un'industria.
Montesano (P.S.D.I.) -
Allora il Consiglio approva questa
proposta di sospensione?
Va bene.
Allora la seduta è sospesa.
---
La seduta viene riaperta alle ore 20,43.
---
Montesano (P.S.D.I.) -
Allora, si può dare la parola per
dichiarazione di voto.
Chi chiede la parola? Vice presidente Fosson. Premetto che i due
oggetti si mettono a votazione separatamente.
Fosson (U.V.) -
Noi abbiamo espresso ampiamente quale era
il nostro pensiero sui due argomenti sottoposti all'approvazione
del Consiglio; quindi, la dichiarazione di voto è molto semplice:
per la prima, quella che tratta l'affitto della Sirca Davit
attuale, noi rimaniamo, abbiamo preso atto delle informazioni, la
Giunta dice che ha avuto delle informazioni buone su quello che
dovrebbe affittarlo. Noi, qualcun altro, ha avuto delle
informazioni meno buone; avremmo preferito, forse come nome, che
fosse fatta una trattativa con Carminati. Per quanto concerne
quella, dato che noi vediamo un primo esperimento che speriamo
valido, ma a questo punto, vorremmo dire, lasciamo alla Giunta di
approfondire il problema e eventualmente di portare non la
convenzione, così come è portata, perché ci sarebbero diversi punti
da vedere, che approfondisse il problema; e noi, su questo punto,
come indirizzo saremmo favorevoli.
Sul secondo punto, invece, per tutte le ragioni che non sto più
a esporre e che sono state esposte ampliamente in precedenza, noi
riteniamo che non sia compito della Regione quello di imbarcarsi a
costruire degli stabilimenti industriali per poi cederli in affitto
e, quindi, votiamo contro.
Montesano (P.S.D.I.) -
Allora, chi ha altre dichiarazioni
di voto da fare? Allora, Consigliere Ramera.
Ramera (D.C.) -
Non credo di dover ripetere nuovamente
quello che ho già detto; per noi la scelta è la cosa principale,
non siamo già entrati prima in merito alla scelta delle persone.
Diciamo che per noi possono essere buone. Naturalmente, secondo le
informazioni della Giunta; noi siamo contro la costruzione di uno
stabilimento nella zona di Arnaz, se questo stabilimento ha la
stessa destinazione dello stabilimento Sirca Davit, perché non
crediamo e non ravvisiamo nell'attuale momento economico alcuna
condizione perché questo settore abbia possibilità di sviluppo e
dia delle garanzie per l'occupazione.
Quindi, siamo contro questo investimento di denaro della
Regione.
Per la prima soluzione, è chiaro che, avendo acquistato bisogna
destinare questi locali, questi immobili, io non so, adesso vedere
se la convenzione è fatta con, non ricordo, Sassone, votando noi la
seconda, vi rimangono due alternative di scelta. Sta a voi
scegliere la migliore, per noi sta bene l'affitto dei locali per
quella destinazione, anche se non ci va la destinazione di quel
settore, comunque sta bene l'utilizzazione. Sta a voi scegliere fra
le due soluzioni, la Sassone, o la Carminati, se possono entrambi
adattarsi; per il resto, naturalmente, siamo contro.
Montesano (P.S.D.I.) -
Io vorrei domandare il
completamento di questa convenzione, che è stata soltanto indicata
modificata nella durata dell'affitto da anni trenta a anni nove,
però non ha indicazioni dal punto di vista della destinazione della
società, nevvero, il nome, quindi bisognerebbe che fosse completata
per poterla fare approvare dal Consiglio. L'oggetto numero
quattordici. Almeno, io ho il foglio in bianco, credo che tutti
abbiamo il foglio in bianco.
Il Consiglio desidera la completezza di questa bozza? Con i
nominativi.
"Con la presente scrittura privata redatta in duplice originale,
oltre all'esemplare... tra la Regione autonoma della Valle d'Aosta,
in persona del suo legale rappresentante, dottor Dujany, ecc....
che in data... nel corso della presente potrà essere chiamata
semplicemente locatrice è la società...". Ecco, non c'è nulla di
preciso.
Allora, il Consiglio vuole deliberare su questo elaborato?
Fosson (U.V.) -
Noi avevamo già detto il 14 luglio, che
per deliberare sulla bozza di convenzione bisogna sapere, avere i
particolari; non possiamo, così in bianco, a parte che ci sono
altre osservazioni da fare anche sulla convenzione.
Noi, oggi, abbiamo fatto una discussione ancora generale di
indirizzo, quindi, come indirizzo, di quello che abbiamo fatto come
dichiarazione di voto; è per affittare la Sirca Davit, e non per la
questione della costruzione del nuovo stabilimento.
Certo che per avere, per deliberare su una bozza di convenzione
non possiamo dire: "la costituenda società", perché possiamo, così,
in via di massima, ma assolutamente, bisogna che il Consiglio sia
di nuovo investito per l'approvazione della ... ma non finiamo più.
Mettiamo che, a un certo momento, voi avete dato dei chiarimenti su
una persona, su una persona sola, non avete parlato di società, per
questo punto qui, e la bozza di accordo è con una costituenda
società; noi dovremo sapere come sarà costituita questa società e
questo, mi scusi signor Presidente della Giunta, è il minimo che
ogni Consigliere può chiedere. Anche con tutte le buone volontà,
non è per ritardare o che, ma come si fa... e se poi, invece, noi
non mettiamo qui il signor Sassone, perché dice: "la costituenda
società", quale sarà l'oggetto sociale, quale sarà, chi farà parte
di questa società?
Mi sembra che sia elementare.
Dujany (D.P.) -
Scusatemi, se il Consiglio regionale non
dà l'approvazione di impostazione a questo problema, come facciamo
a fare gli atti esecutivi?
Se manca l'impostazione generale non possiamo fare gli atti
esecutivi.
Quindi, la bozza è una bozza di convenzione indicativa; è chiaro
che i nostri rapporti sono con questo signor Sassone di cui avete
le informazioni. Poi la società si chiamerà, non so, con un nome
"Società Arnaz" o vattelapesca che cosa, questo non interessa.
L'essenziale è che sotto ci sia quel tipo di industriale che ha
quelle capacità e quella volontà di iniziativa.
Caveri (U.V.) -
Io non ho più replicato al Presidente
della Giunta. Avrei avuto tante cose da dire, ma star lì a pestare
acqua in un mortaio non mi piace. Io ho detto quello che avevo da
dire su questo problema e non ho più replicato.
Ma adesso mi trovo davanti a un fatto nuovo, cioè mi trovo, ci
troviamo tutti davanti a un fatto nuovo.
Il Presidente della Giunta se ne viene fuori, fresco come una
rosa, in sostanza a farci capire che questa società non esiste
ancora. C'è dunque soltanto il signor Sassone; e allora è vero
quello che mi è stato detto in quelle tali informazioni, che il
Sassone è un procacciatore di affari, e la società è ancora da
fare.
In queste condizioni, noi eravamo pronti a votare a favore della
prima proposta, di cui al numero quattordici, credendo che la bozza
di convenzione sarebbe stata completata con il nome della
società.
Adesso Dujany se ne viene fuori, io non voglio neanche
qualificare questo comportamento, perché se lo qualificassi con dei
sostantivi, degli aggettivi adatti, direste che io sono una persona
cattiva; non voglio che diciate che sono una persona cattiva e,
allora, non dico niente di più. Visto che il Presidente della
Giunta non precisa il nome della società, evidentemente non precisa
il nome della società perché la società non esiste ancora. In
queste condizioni, noi siamo obbligati, anche su questo punto, per
il quale noi volevamo votare a favore con tutte le riserve del
caso, in questo caso siamo costretti ad astenerci.
Chiaro.
Ramera (D.C.) -
Oh! Qui quando qualcuno ha parlato di
malignità, io ho sollevato il libro del "Padrino", insomma, non era
poi fuori posto perché, caro Presidente della Giunta, per il
problema numero quindici, abbiamo una convenzione completa, sulla
quale abbiamo discusso, abbiamo malignato o meno. Qui mi sorge il
dubbio che questa società Sassone, seguendo quello che dice il capo
gruppo D.P., deve ancora trovare la società valdostana da
assorbire.
Ecco, per la celerità delle cose e per risparmio di capitale,
no, Pollicini, hai detto che la SIV è stata assorbita per ragioni
economiche e per celerità burocratiche, ecc., e fiscali. Invece per
questa, caso strano, noi dovremmo votare in bianco. Ma siamo mica
diventati matti, per caso, qui dentro? E poi sempre quella storia
dei duecento, veniamo qui a mescolare le carte. Ma io non voglio
mica domani essere accusato di aver votato un illecito! Va
bene?
Questo da parte mia, non per parte del mio Gruppo,
personalmente. Questa non è una bozza, questa è la bozza della
bozza. Qui si mette nero su bianco e io voto, altrimenti,
votatevelo! E questo voglio che sia messo a verbale, perché la
Commissione di Coordinamento deve sapere come si vota in questo
Consiglio.
Io non voto a carte false.
Dolchi (P.C.I.) -
Ma io, forse nel calore della
discussione, i colleghi che si sono interessati particolarmente
della bozza non hanno più presente il testo della deliberazione che
la Giunta sottopone all'approvazione del Consiglio, richiamo
l'attenzione dei colleghi sul punto due.
Si può discutere se il punto due è una prassi da seguire o non
da seguire, cioè quella di delegare alla Giunta l'adozione di ogni
successivo provvedimento.
Non è la prima volta che noi, come Consiglio, e in altre
occasioni l'abbiamo fatto presente e molte volte il Consiglio è
stato unanime nell'accettare questa dizione, il Consiglio
approvasse in linea di massima, delegando alla Giunta tutti i
successivi atti deliberativi necessari al perfezionamento della
deliberazione.
Mi sembra che la bozza di convenzione semmai è un di più se noi
accettiamo la tesi di delegare alla Giunta tutti gli atti e
facciamo un atto di fiducia alla Giunta, come l'abbiamo fatto nel
corso di tutte le trattative che sono state portate avanti dalla
Giunta - e mi ricordo di una deliberazione non formale, perché era
sulle comunicazioni del Presidente della Giunta di alcuni mesi fa -
quando il Consiglio ha detto al Presidente e alla Giunta:
continuate a trattare, è importante che si addivenga rapidamente
all'acquisto di questi terreni e di questo stabilimento per farne
al più presto una nuova iniziativa industriale, e deleghiamo la
Giunta in questi limiti a trattare. La Giunta ha trattato; la
Giunta con quel mandato ha trattato. Si tratta ora di vedere se le
ragioni per cui allora abbiamo preso quella decisione sono ancora
valide e ancora deleghiamo la Giunta ad adottare, come scritto nel
comma due del deliberato, i successivi provvedimenti
deliberativi.
Andrione (U.V.) -
Mi sembra che il Consigliere Dolchi
rovesci completamente quella che è la posizione corretta, perché
noi il punto due della delibera lo votiamo, ma sapendo con chi quei
provvedimenti successivi dovranno essere adottati. L'esempio che il
Consigliere Dolchi ha fatto, noi autorizziamo la Giunta a comprare
da Pesenti-Rivetti per un dato prezzo; ed è chiaro al Consiglio, la
trattativa era circoscritta.
Ma qui come facciamo ad autorizzare la costituzione e un
contratto con una società che è bianca, che assolutamente non si sa
chi sia, perché sappiamo che esiste un signore che si chiama
Sassone che si interessa di questo problema, ma la società non
esiste?
Anche, tu dici la beffa potrebbe non esserci; benissimo,
potrebbe non esserci la beffa, però ci deve essere con si tratta e
i provvedimenti con chi devono essere presi.
Chabod (D.C.) -
Stamattina c'era Manganone che diceva, si
lamentava delle funivie e delle seggiovie; quando diamo dei
contributi alle funivie e alle seggiovie, diamo dei contributi a
delle società, sappiamo a chi le diamo. Qui, addirittura, invece si
fanno firmare delle cambiali in bianco. Io mi rifiuto, come Ramera
diceva, di votare questo.
Manganoni (P.C.I.) -
Alcuni colleghi, nei loro
interventi, hanno detto: a me sorge il dubbio. Ed è giusto, ed è
legittimo che dei dubbi sorgano ai Consiglieri. E adesso ne sorge
uno anche a me di dubbio ed è questo: che ci sia la determinata
volontà, da parte di un settore del Consiglio, di ricorrere a tutti
i cavilli per insabbiare ogni possibilità di creare posti lavoro
per le donne licenziate dalla bassa Valle.
Infatti, rinviando l'approvazione, noi per due mesi il Consiglio
non si riunisce più e, quindi, sono due mesi persi...
(Interruzione del Consigliere Ramera) ...
Allora, io dirò
questo a Ramera, che la propaganda che io faccio nei miei
comunelli, io direi a Ramera che si interessi della propaganda che
fa lui nei suoi comunelli, va bene? Primo.
In secondo luogo, i miei dubbi vengono maggiormente confermati
dalla posizione di Ramera, il quale pensa, e questo è il dubbio che
mi sorge, più tempo facciamo perdere e più cavilli solleviamo,
chissà che non riusciamo a convincere il Gruppo comunista, che
sostiene questa tesi, e forse anche gli altri, di accettare il
rinvio, con due mesi di ritardo, poi lascia arrivare
settembre...
Ebbene, sia molto chiaro, noi a queste manovre non ci prestiamo.
Questo sia molto chiaro. Perché questo adesso lo confermi ancora
tu, che il mio dubbio non è un dubbio, ma una certezza. Adesso, me
l'hai confermato.
Quindi, sia molto chiaro, voi potete sollevare tutte le
obiezioni che volete; noi da parte nostra preghiamo la Giunta di
mettere ai voti, perché se no domattina siamo ancora qui a
discuterne, e ognuno si assuma le proprie responsabilità; perché è
ora di finirla, di prendere in giro i disoccupati della bassa
Valle, perché anche vostri esponenti, vostri esponenti della
Democrazia Cristiana sono andata laggiù a promettere la luna,
vostri esponenti, Ramera, del tuo partito. Li ho sentiti io, i
quali hanno promesso di interessarsi ad Aosta e a Roma di fare
tutto il possibile che oggi, dopo due anni, quando ne abbiamo la
possibilità, che lascia anche sorgere dei dubbi sulle garanzie,
comunque abbiamo la possibilità di aprire due stabilimenti. Questa
è la vostra posizione.
Quindi, adesso vi siete smascherati.
Mappelli (D.C.) -
Sembrerà strano, ma io, con tutta la
mia tranquillità, vorrei chiarire e dire all'amico Manganoni che
lui vuol farci dire quello che noi non abbiamo neanche mai
pensato.
E lo dimostro subito.
Manganoni, se fosse stato obiettivo e se la sua mente è ancora
fresca, lucida, dovrebbe ricordarsi che il 14 di luglio altro
Consiglieri, in questa sede, avevano chiesto e ripetutamente
chiesto alla Giunta di mettere bianco su nero i nominativi della
società che avrebbe poi rilevato la Sirca Davit.
Noi siamo venuti in questa sede e la dichiarazione di voto sia
prima del Consigliere Fosson... non ti ho interrotto, qui non siamo
al Soviet supremo, tu non mi fai star zitto, stai tranquillo e
lasciami esporre il mio punto di vista, hai capito Manganoni?
Qui, prima, sia il Consigliere Fosson e dopo il Consigliere
Ramera hanno detto chiaramente che eravamo disposti a votare per
una soluzione della Sirca Davit, è chiaro? Se c'è un rimprovero da
fare, ed è qui che non accetto l'insinuazione bassa da parte del
Consigliere Manganoni, quando ritiene di volerci addossare le
supposizioni e delle posizioni che noi non abbiamo mai pensato,
come dicevo prima, di non volere, cavillando, dare dei posti di
lavoro.
Ma se Manganoni, seriamente, se la Giunta era in una posizione
di informativa come era doveroso che la Giunta mettesse a nostra
disposizione, noi votavamo a favore e questo voleva dire tranquilli
tutti e voleva dire fare gli interessi dei lavoratori della bassa
Valle.
Ma, così, la responsabilità eventualmente morale è della Giunta
che non è stata chiara nelle garanzie e nell'informativa ai
Consiglieri regionali.
Ora, noi non abbiamo detto che votiamo contro, vi lasciamo la
responsabilità di portare avanti un carrozzone in questo sistema.
Se, invece, la cosa, l'informativa veniva seriamente messa a nostra
disposizione, il voto favorevole l'avevamo già annunciato. Dunque,
la tua è malafede e non voglio polemizzare di più.
