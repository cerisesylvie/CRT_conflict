Classificazione
CASA DA GIOCO


Resoconto integrale del dibattito dell'aula
Oggetto del Consiglio n. 2593 del 21 maggio 1997 - Resoconto
SEDUTA ANTIMERIDIANA DEL 22 MAGGIO 1997
OGGETTO N. 2593/X Approvazione del procedimento per
l'affidamento della futura gestione della Casa da gioco di
Saint-Vincent. Delega alla Giunta per la trattativa privata con la
Finoper S.p.A..
Deliberazione Il Consiglio
Ricordato che il Consiglio regionale con provvedimento n.
2265/IX del 7 giugno 1991 approvava di diramare un pubblico avviso
per invitare tutte le società interessate alla concessione per la
gestione della Casa da Gioco di Saint-Vincent;
Atteso che:
- in applicazione della deliberazione del Consiglio regionale
sopracitata è stato diramato l'avviso pubblico;
- il Consiglio regionale con provvedimento n. 2995/IX in data 10
gennaio 1992 ha preso atto che tra le varie società che avevano
inviato la documentazione, solo la società SITAV aveva prodotto la
documentazione idonea ad attestare il possesso dei requisiti
previsti dall'avviso pubblico e delegava conseguentemente la Giunta
regionale ad avviare la trattativa privata con la predetta
società;
- la società FINOPER presentava ricorso al T.A.R. Valle d'Aosta
per chiedere l'annullamento della deliberazione del Consiglio
regionale n. 2995/IX del 10 gennaio 1992 che escludeva la predetta
società dalla gara;
- il T.A.R. Valle d'Aosta con sentenza n. 103/1992 respingeva il
ricorso proposto dalla società FINOPER;
- la società FINOPER proponeva ricorso al Consiglio di Stato
contro la sentenza del T.A.R. Valle d'Aosta n. 103/92 e il giudice
di II° grado con decisione n. 362, in data 30 marzo 1993,
accoglieva il ricorso proposto dalla FINOPER e per effetto
annullava la deliberazione del Consiglio regionale 2995/IX del 10
gennaio 1992;
- il Consiglio regionale con provvedimento n. 74/X in data 26
luglio 1993 ribadiva la validità ed efficacia della deliberazione
n. 2265/IX del 7 giugno 1991 e dell'avviso ivi approvato
deliberando di riconoscere la validità delle domande pervenute in
termini da parte delle società e di riprendere il procedimento per
il rinnovo della concessione del Casinò di Saint-Vincent dal
momento precedente alla selezione;
- con provvedimento n. 75/X del 26 luglio 1993 il Consiglio
regionale provvedeva alla nomina della Commissione per la
valutazione dei documenti inviati;
Richiamata la precedente deliberazione del Consiglio regionale
n. 247/X, in data 4 novembre 1993, con la quale si prendeva atto
delle risultanze della valutazione effettuata dall'apposita
Commissione e si stabiliva, sulla base delle risultanze di detta
Commissione, che la Società SITAV S.p.A. poteva essere ammessa alla
trattativa prevista per l'eventuale affidamento della gestione
della Casa da Gioco di Saint-Vincent e si delegava la Giunta ad
avviare la trattativa privata con la Società in questione per il
rinnovo della concessione;
Atteso che con ricorso proposto al T.A.R. della Valle d'Aosta la
Società FINOPER chiedeva l'annullamento della deliberazione del
Consiglio regionale n. 247/X del 4 novembre 1993 e di ogni atto
presupposto, connesso e conseguenziale, ivi compresa la relazione
della Commissione in data 30 settembre 1993;
Vista la sentenza n. 65/94, in data 20 maggio 1994, con la quale
il T.A.R. Valle d'Aosta accoglieva il ricorso proposto dalla
FINOPER e conseguentemente annullava la deliberazione del Consiglio
regionale n. 247/X ivi compresa la relazione della Commissione;
Atteso, inoltre, che la Società SITAV S.p.A. proponeva appello
al Consiglio di Stato per la riforma della sentenza del T.A.R.
Valle d'Aosta 20 maggio 1994, n. 65;
Dato atto che il Consiglio di Stato con decisione n. 817/95, in
data 11 luglio 1995, depositata in data 16 ottobre 1995, rigettava
l'appello proposto dalla Società SITAV e conseguentemente
confermava la sentenza del T.A.R. Valle d'Aosta n. 65/94;
Constatato che, in ottemperanza alla decisione n. 817/95 del
Consiglio di Stato, il Consiglio regionale con provvedimento n.
1658/X, in data 23 novembre 1995, deliberava:
1) di dare atto che esclusivamente le Società FINOPER S.p.A. e
SITAV S.p.A. hanno presentato, alla data prestabilita del 10
settembre 1993, la documentazione integrativa a precisazione dei
requisiti di idoneità di cui al punto 4) del dispositivo della
deliberazione del Consiglio regionale n. 74/X del 26 luglio
1993;
2) di riprendere il procedimento per il rinnovo della
concessione del Casinò di Saint-Vincent dal momento antecedente
alla deliberazione del Consiglio regionale n. 247/X del 4 novembre
1993, annullata dal Giudice amministrativo di I° grado ed il cui
annullamento è stato confermato dal Consiglio di Stato, e cioè
dalla convocazione della Commissione di cui alla deliberazione del
Consiglio regionale n. 75/X in data 26 luglio 1993;
3) di invitare le Società FINOPER S.p.A. e SITAV S.p.A. a
confermare l'esistenza dei requisiti previsti alla data del 15
luglio 1991, confermati alla data del 30 luglio 1993, ed a
dimostrarne il permanere, alla data del 31 ottobre 1995;
Ricordato altresì, che con successivo provvedimento n. 1659/X,
in data 23 novembre 1995, il Consiglio regionale provvedeva, a
seguito della presa d'atto delle dimissioni presentate dai
componenti della Commissione, nominata con deliberazione del
Consiglio regionale n. 75/X, in data 26 luglio 1993, a nominare
altra Commissione per la valutazione dei documenti già presentati
dalle Società FINOPER S.p.A. e SITAV S.p.A., riferiti alla data del
15 febbraio 1991 e confermati alla data del 30 luglio 1993, nonché
per l'esame della documentazione da presentare dalle Società stesse
per confermare l'esistenza e dimostrare il permanere dei requisiti
alla data del 31 ottobre 1995;
Atteso che, con ricorso proposto al T.A.R. della Valle d'Aosta,
la Società FINOPER S.p.A. chiedeva l'annullamento delle
deliberazioni del Consiglio regionale n. 1658/X e n. 1659/X del 23
novembre 1995;
Dato atto che con sentenza n. 85/96 in data 20 marzo 1996,
depositata in data 18 aprile 1996, il T.A.R. della Valle d'Aosta
accoglieva il ricorso della Società FINOPER e, per l'effetto,
annullava le deliberazioni del Consiglio regionale n. 1658/X e n.
1659/X del 23 novembre 1995, statuendo che:
a) l'effetto del giudicato copre l'esclusione dalla procedura
della Società SITAV;
b) la Commissione non può essere rinnovata senza opportuna,
congrua ed espressa motivazione;
c) la procedura di preselezione deve essere, quindi, ripresa nei
confronti della sola Società FINOPER dal momento della convocazione
della Commissione di cui alla delibera 26 luglio 1993 n. 75/X e
deve essere proseguita con la valutazione da parte della
Commissione stessa dell'esistenza o meno dei requisiti 5
(patrimonio o garanzia equipollenti di almeno quaranta miliardi a
garanzia del livello di introiti attuale) e 7 (disponibilità di
infrastrutture accessorie alla Casa da Gioco o di acquisti
sufficienti a rilevarle o costruirle) in capo a detta Società;
Atteso che la Commissione per la valutazione dei documenti,
nominata con deliberazione del Consiglio regionale n. 75/X del 26
luglio 1993 e con decreto del Presidente della Giunta regionale n.
1190 del 20 settembre 1993, dopo aver sospeso le proprie dimissioni
precedentemente rassegnate, ha espresso e rinnovato - in
considerazione delle motivazioni contenute nella sentenza del
T.A.R. per la Valle d'Aosta n. 85/95 - la propria disponibilità a
riesaminare i punti 5) e 7);
Ricordato che la predetta Commissione, in data 6 giugno 1996, ha
ritenuto opportuno, in conformità ai contenuti della sentenza, di
richiedere alcuni chiarimenti sulla documentazione già prodotta a
suo tempo dalla Società FINOPER e, precisamente:
a) bilancio della COIMAR S.p.A. al 30 giugno 1991 e al 30 giugno
1992 o, in caso di predisposizione dello stesso riferito a fine
anno, alle date del 30 dicembre 1991 o del 30 dicembre 1992;
b) documentazione relativa alle procedure e modalità per
l'assegnazione e l'erogazione del contributo in conto capitale di
Lire 167,8 miliardi da parte del Ministero della Marina
mercantile;
Considerato che:
- in data 16 luglio 1996 la Commissione di cui trattasi ha
redatto il rapporto conclusivo sull'esistenza dei requisiti 5) e 7)
da cui risulta difettare in capo alla FINOPER alla data del 15
luglio 1991 il requisito n. 5 ed essere perlomeno dubbia la
titolarità del requisito n. 7;
- il Consiglio regionale, con deliberazione n. 2129/X del 26
settembre 1996, prendeva atto delle risultanze del supplemento al
rapporto conclusivo della Commissione per la valutazione dei
requisiti 5 e 7 in forza delle quali risultava difettare in capo
alla FINOPER il requisito 5 e risultava per lo meno dubbia la
titolarità del requisito n. 7, stabilendo che la gara aveva avuto
esito infruttuoso e che, conseguentemente, si sarebbe dato luogo ad
una nuova gara ad evidenza pubblica;
- avverso tale provvedimento del Consiglio regionale, la FINOPER
con ricorso notificato in data 4 novembre 1996 proponeva ricorso al
T.A.R. Valle d'Aosta chiedendo l'annullamento della deliberazione
del Consiglio regionale sopracitata, del supplemento di rapporto
conclusivo della Commissione e chiedeva altresì la sospensione
cautelare dei provvedimenti di cui trattasi;
Atteso che il T.A.R. per la Valle d'Aosta con sentenza n. 25/97,
in data 22 gennaio 1997, depositata in data 19 febbraio 1997 ha
accolto il ricorso proposto dalla Soc. FINOPER ed ha
conseguentemente annullato tutti i provvedimenti impugnati e
precisamente:
a) la deliberazione del Consiglio regionale della Valle d'Aosta
del 26 settembre 1996 n. 2129/X, recante "procedimento per
l'affidamento della futura gestione della Casa da Gioco di
Saint-Vincent. Presa d'atto della valutazione effettuata dalla
commissione relativamente ai requisiti 5 e 7 della società FINOPER
S.p.A.;
b) il "supplemento al rapporto conclusivo della commissione per
la valutazione dei documenti inviati e per la formulazione della
proposta di preselezione per l'affidamento della futura gestione
della Casa da Gioco di Saint-Vincent, redatto a seguito della
sentenza 20 marzo - 18 aprile 1996 n. 85/96" del T.A.R. della Valle
d'Aosta;
Ritenuto, pur nella convinzione della fondatezza dei propri
atti, al fine di non procrastinare ulteriormente l'affidamento ad
un privato della gestione della Casa da Gioco, di ottemperare alla
sentenza del T.A.R. Valle d'Aosta n. 25/97, avviando la trattativa
con la Società FINOPER;
Visti i pareri favorevoli rilasciati dal Capo di Gabinetto e dal
Dirigente del Servizio Affari Generali e Legali della Presidenza
della Giunta regionale, ai sensi dell'articolo 72 della legge
regionale n. 3/1956 e successive modificazioni, e del combinato
disposto degli articoli 13 - comma 1 lett. e) e 59 - comma 2 -
della legge regionale n. 45/1995, sulla legittimità della presente
deliberazione;
Delibera
1) di prendere atto dell'accoglimento da parte del T.A.R. della
Valle d'Aosta del ricorso proposto dalla Società FINOPER e del
conseguente annullamento di tutti i provvedimenti impugnati in
premessa specificati;
2) di prendere atto altresì che in conseguenza della sentenza
del T.A.R. Valle d'Aosta n. 25/97 la sola Società FINOPER risulta
ammessa alla trattativa privata;
3) di delegare, conseguentemente, la Giunta regionale ad avviare
la trattativa privata con la Società FINOPER per l'affidamento in
concessione della gestione della Casa da Gioco di
Saint-Vincent;
4) di precisare che la trattativa dovrà essere finalizzata,
attraverso una convenzione la cui scadenza non superi la data del
31 dicembre 2003, al conseguimento, in particolare, dei seguenti
risultati:
a) l'acquisizione da parte della Regione entro 18 mesi dalla
sottoscrizione della convenzione, dei beni immobili ritenuti dalla
Regione stessa funzionali all'attività della Casa da Gioco;
b) il controllo della Regione sugli aspetti societari,
patrimoniali e gestionali della Società concessionaria;
c) l'accettazione del piano di sviluppo della Casa da Gioco
predisposto dalla Gestione straordinaria;
d) l'assolvimento, da parte della Società concessionaria, degli
obblighi previsti dall'articolo 7 della legge regionale 21 dicembre
1993, n. 88, il recepimento ed il rispetto della regolamentazione
riguardante le assunzioni di personale presso la Casa da Gioco
approvata con deliberazione del Consiglio regionale n. 2399/X del 5
febbraio 1997 nonché l'esclusione di oneri a carico della Regione
per il personale;
e) l'utilizzazione, a valori congrui, su licenza della Regione
del logo della Casa da Gioco, del Software gestionale e del
relativo Hardware;
f) l'impegno a rilevare dalla Regione o dalla Gestione
straordinaria l'arredamento, il materiale da gioco ed attrezzature
varie utilizzate per la gestione della Casa da Gioco;
g) l'esclusività ed il divieto di gestione diretta o indiretta
di altre attività di gioco, concorrenziali con la Casa da
Gioco;
h) l'impegno di avere la sede legale e fiscale nella Regione
Valle d'Aosta, per la durata della convenzione;
5) di impegnare la Giunta a relazionare alla IV Commissione
consiliare sugli sviluppi della trattativa;
6) di rinviare, in caso di esito positivo della trattativa
privata, a successivo provvedimento l'approvazione del contratto di
concessione alla Società FINOPER S.p.A. della gestione della Casa
da Gioco di Saint-Vincent;
7) di dare atto che la presente deliberazione non è soggetta al
controllo della Commissione di Coordinamento per la Valle d'Aosta
in quanto non compresa nelle categorie indicate nell'articolo 8 del
decreto legislativo 22 aprile 1994, n. 320 e di darne
esecuzione.
Président Nous allons discuter aujourd'hui l'objet n° 17 à
l'ordre du jour.
Avant de donner la parole au Président du Gouvernement, je
voudrais rappeler au Conseiller Chenuil que le Conseil était
convoqué à 9h15. La parole au Président du Gouvernement, Viérin
Dino.
Viérin D. (UV) Conformément aux choix et aux volontés toujours
exprimées ainsi qu'aux engagements pris, le Gouvernement soumet
aujourd'hui à votre attention une délibération pour déclarer
formellement terminée la phase de présélection et admettre la
Société Finoper au marché négocié prévu pour l'attribution de la
gestion du casino de Saint-Vincent, et parallèlement vous demander
d'être délégués à l'effet d'entamer ledit marché sur la base des
indications que ce Conseil voudra bien lui fournir.
Et ce, tout en étant convaincus du bien-fondé de ses actions, et
en prenant acte du jugement du Tribunal administratif de la Vallée
d'Aoste, avec l'affirmation d'une volonté ultérieure, à savoir
celle de ne pas proroger le délai de la présélection et de
atteindre ainsi l'objectif de la gestion par un particulier de la
maison de jeu.
Sur la base de ces considérations le Gouvernement vous propose
de prendre acte du fait que le Tribunal administratif régional de
la Vallée d'Aoste a accueilli le recours qui avait été introduit
par la Société Finoper et par conséquent a annulé tous les actes
contestés; que suite à ce jugement seule la Société Finoper est
admise au marché négocié; de mandater le Gouvernement à ouvrir les
négociations avec la Société Finoper en vue de l'attribution de la
gestion de la maison de jeu de Saint-Vincent, mais de prévoir que
ces mêmes négociations, qui auront pour but la signature d'une
convention, devront être orientées vers une série d'objectifs, de
façon que ce soit le Conseil, l'Assemblée tout entière à fixer les
orientations générales et que le Gouvernement puisse ouvrir ces
négociations sur la base d'un examen, qui a déjà été fait au
préalable par cette Assemblée, pour définir les objectifs que
l'Administration régionale veut atteindre par cette
négociation.
Nous avons présenté toute une série de suggestions, tout d'abord
en ce qui concerne la durée de ce contrat. Il est indiqué dans la
délibération que le terme de cette convention ne devra pas dépasser
le 31 décembre 2003, sur la base d'orientations qui avaient déjà
été exprimées par cette assemblée en 1993. On s'était déjà à
l'époque penché sur cet aspect et on avait donné comme orientation
celle de prévoir une durée qui ne dépasse pas une certaine
limite.
Il y a également la nécessité de prévoir d'autres objectifs et
donc de demander au Gouvernement d'obtenir d'autres résultats:
- L'achat de la part de la Région, sous 18 mois de la
souscription de la convention, des biens immobiliers que celle-ci
jugera utiles à l'activité de la maison de jeu. Là également je
reprends des thèmes qui avaient déjà été examinés et même
formalisés avec la présentation au mois de décembre 1993 à
l'attention de cette Assemblée d'une ébauche de convention et de
contrat. Il s'agit d'atteindre cet objectif que depuis toujours
l'Administration régionale s'est fixée, qu'on a défini sous le
terme de "rottura dell'accerchiamento", même si aujourd'hui les
conditions se sont modifiées, le problème en tant que tel demeure
dans toute son importance et donc il est nécessaire de le
définir.
- Ensuite le contrôle de la Région sur toutes les questions
touchant à la Société, au patrimoine et à la gestion de la Société
concessionnaire. Là aussi nous reprenons une requête déjà formulée
en 1993 qui devrait permettre à l'Administration régionale non pas
de gérer, parce que ce n'est pas dans nos fonctions de gérer, mais
nous voulons, par la signature d'une convention, confier à
quelqu'un d'autre la responsabilité de la gestion de la maison de
jeu sur la base des accords conclus. Nous, nous devons contrôler
que les dispositions de ce contrat et de cette convention soient
respectées et que le fonctionnement de la maison de jeu soit
conforme aux principes établis.
- L'acceptation du plan de développement de la maison de jeu
élaboré par la gestion extraordinaire; problème également important
qui a été soulevé maintes fois à l'intérieur de cette Assemblée.
Au-delà de la définition du contentieux il y a là une réalité
dynamique; il faut continuer à assurer la rentabilité, le
développement de la maison de jeu et, pour ce faire, la gestion
extraordinaire a défini un plan de développement, qui puisse
permettre au casino de maintenir sa compétitivité et tenir compte
également des changements qui sont annoncés, qui pourraient se
réaliser dans le secteur des maisons de jeu. Donc il est important
de donner une continuité à cette volonté et de réaliser ce plan de
développement, qui devrait assurer la poursuite de ces
finalités.
- L'engagement de la part de la Société concessionnaire de
respecter les termes de l'article 7 de la loi 88/93, par laquelle
on a institué la gestion extraordinaire de la maison de jeu.
L'article 7 de cette loi prévoit que la nouvelle convention pour
l'attribution de la concession du casino devra prévoir une
disposition assurant la prise en charge par le nouveau
concessionnaire de tout le personnel en fonction. Il s'agit donc
dans ce cas de donner application à une disposition que nous avions
adoptée au mois de décembre 1993.
- Egalement l'acceptation et le respect de la réglementation en
matière d'embauche du personnel de la maison de jeu, telle qu'elle
a été approuvée par la délibération du Conseil régional du mois de
février dernier. Nous avions, à l'époque, non seulement souligné
l'importance de cette réglementation, mais également sa nature
d'accord entre deux parties, les deux parties étant aujourd'hui la
gestion extraordinaire et l'Administration régionale. Mais au
moment où il y aura une société privée qui gérera la maison de jeu,
il est nécessaire de rétablir cet accord, et donc nous le fixons;
vu que c'est une volonté qui a été exprimée par cette Assemblée,
nous demandons le respect de cet accord en tant que volonté, en
tant qu'objectif à atteindre au cours de la négociation.
- Mais aussi le fait que la Région n'aura à supporter aucune
charge ou dépense en ce qui concerne le personnel. C'est reprendre,
là également, une volonté déjà exprimée en 1993 et qui visait à
l'époque au dépassement des conditions inscrites à l'article 13 de
la vieille convention. Il s'agit ici non pas de répéter du point de
vue formel la même formulation, compte tenu du fait que nous
n'avons plus appliqué cet article 13, mais de confirmer néanmoins
une volonté, à savoir que la Région n'aura à supporter aucune
charge ou dépense en ce qui concerne le personnel.
- L'utilisation, moyennant un chiffre raisonnable, avec
autorisation de la Région du logo de la maison de jeu, de son
logiciel de gestion et du matériel informatisé y afférent. C'est
l'un des résultats de la gestion extraordinaire; quand nous nous
sommes fixé l'objectif d'une autonomie de fonctionnement
opérationnel de la maison de jeu, là c'est un objectif qui a été
atteint parce qu'aujourd'hui tout ce qui a trait au système
informatisé de la maison de jeu est propriété de la dite maison de
jeu, donc propriété de l'Administration régionale. Aujourd'hui nous
nous posons le problème d'utilisation de ces instruments, qui est
donc à définir dans la convention.
- L'engagement également de relever l'ameublement, les
équipements de jeu et les différents accessoires, nécessaires au
fonctionnement de la maison de jeu ou de la Région ou de la gestion
extraordinaire. C'est l'inversion des dispositions qui étaient
prévues par la vieille convention à l'article 20; là c'est
l'engagement qui a été respecté par la gestion extraordinaire à la
date du premier juillet 1994, nous avons relevé de SITAV
l'ameublement et tous les équipements nécessaires au fonctionnement
de la maison de jeu, il s'agit maintenant de prévoir la même
procédure pour la Société privée.
- L'interdiction pour la Société gestionnaire de gérer
directement ou indirectement tout autre activité de jeu en
concurrence avec la maison de jeu de Saint-Vincent et partant
l'obligation de gérer exclusivement le casino de Saint-Vincent. Il
s'agit d'une disposition qui avait déjà été insérée dans la vieille
convention avec SITAV, nous l'avions reprise et inscrite dans
l'ébauche de convention de 1993; nous la représentons parce que
nous considérons que pour l'Administration régionale c'est un
élément prioritaire, compte tenu de l'importance que notre maison
de jeu a pour la communauté valdôtaine.
- Enfin l'engagement pour la Société gestionnaire d'implanter
son siège social en Vallée d'Aoste pendant toute la durée de la
convention.
Cette délibération a été soumise à l'examen de la IVème
Commission; je veux remercier ses membres et son Président pour la
sollicitude avec laquelle ils ont examiné cet acte et je veux
également les remercier pour la collaboration qu'ils ont donnée,
non seulement en examinant cet acte, mais en formulant à
l'attention du Gouvernement toute une série de remarques, de façon
à mieux considérer les différents éléments et à tenir compte de la
volonté de l'Assemblée tout entière.
C'est ce que le Gouvernement a fait; une grande partie des
remarques formulées par les membres de la IVème Commission ont été
retenues et donc je vais présenter des amendements. Je pense que
nous pourrons au cours de la discussion générale ainsi que au cours
de la discussion des différents amendements qui ont été acceptés et
qui sont donc présentés par le Gouvernement, mieux préciser quelles
ont été les raisons d'acceptation et par contre quelles ont été les
raisons qui nous ont amenés à ne pas accepter toutes les remarques
qui ont été formulées.
Le Gouvernement par cet acte veut donc passer à la phase de la
négociation; pour aborder au-delà des problèmes de procédure et de
présélection les questions réelles qui sont liées au fonctionnement
de la maison de jeu; il y a l'engagement de notre part d'informer
la IVème Commission du déroulement de ces négociations avec un
nombre de réunions qui puisse permettre à la Commission d'être
effectivement informée du déroulement de ces négociations. Donc
notre espoir est que nous puissions, par cet acte, entamer
finalement la phase finale de cette longue procédure et, comme nous
l'avons inscrit dans notre programme de majorité, confier à une
société privée la gestion de notre maison de jeu.
Si dà atto che, dalle ore 10,00, presiede il Vicepresidente
Aloisi.
Presidente È aperta la discussione generale. Ha chiesto la
parola il Consigliere Chenuil.
Chenuil (GV-PDS-SV) Colleghi consiglieri, se dovessi fare
un'analisi completa sulla vicenda Casinò, dovrei parlare per ore,
ma ritengo sia inutile perché tutti ormai siamo a conoscenza di
quest'atto e poi detto fra noi non avrei nemmeno la capacità
oratoria di farlo. Potrei sempre però scrivere un documento, che
sarebbe molto interessante sulla vicenda del Casinò in questi
ultimi sette anni.
Oggi siamo chiamati a votare questo deliberato della Giunta
regionale, un deliberato che non è il frutto di una volontà
politica e amministrativa della Giunta o del Consiglio, sia di una
parte che dell'altra; è invece un atto con cui dobbiamo ottemperare
a quanto deciso dal TAR della Valle d'Aosta.
Ebbene, questo è abbastanza umiliante per noi 35 eletti dai
cittadini valdostani, che sulla cosa pubblica dobbiamo decidere con
i nostri principi, con le nostre idee; oggi dobbiamo ottemperare a
quanto ha deciso il Tribunale e questo io, Amministratore da 27
anni nelle varie istituzioni, non lo condivido.
Ho votato a favore nella IV Commissione per far sì che questa
delibera venisse discussa in Consiglio, l'ho votata per coerenza e
perché i tempi sono ormai stretti e non avrei voluto con ulteriori
rinvii arrecare danno alla Regione. Ma con la stessa coerenza e con
la stessa responsabilità non posso votare a favore di questa
delibera, in quanto ancora oggi sono convinto del lavoro fatto
dalla Commissione cosiddetta Bortoli, in particolare dell'analisi
fatta dal Prof. Zanetti sul bilancio consolidato Finoper, che
evidenziava la mancanza del requisito n. 5 previsto dall'avviso
pubblico. Quindi dichiaro la mia astensione sulla delibera.
Presidente Ha chiesto la parola il Consigliere Parisi.
Parisi (RV) Intervengo brevemente a nome del Gruppo Riformista
per dichiarare il voto favorevole sulla delibera predisposta dalla
Giunta regionale da parte del nostro Gruppo.
Siamo convinti che la decisione assunta dalla maggioranza
qualche tempo fa, quella cioè di non ricorrere al Consiglio di
Stato contro la sentenza del TAR sia stata una decisione
politicamente responsabile, anche se dobbiamo riconoscere che in
molti di noi vi era la sensazione che tale decisione non fosse
stata presa in quest'aula, ma al di fuori. Rimane quest'amaro in
bocca, lo faceva rilevare anche il Consigliere Chenuil.
Non starò a ripercorrere il lungo iter di questa vicenda dal ?90
ad oggi, sulla quale sono stati scritti libri bianchi e sulla quale
ci sono state dei confronti anche accesi. Però credo che questa
maggioranza abbia effettuato degli atti che hanno permesso di
arrivare ad oggi senza quegli scenari drammatici che si
prefiguravano e mantenendo in particolare una situazione che
riteniamo rilevante, che è quella dell'occupazione di tutto il
personale che opera all'interno della Casa da gioco.
Questo era lo scenario che si presentava nel ?93: la possibilità
di una chiusura e del licenziamento del personale con tutte le
conseguenze drammatiche che si sarebbero riversate non solo sul
personale, ma sull'intera Regione. Quindi, pur in presenza di
enormi difficoltà, questi atti ci hanno permesso di arrivare a
questa delibera.
Crediamo di aver ottenuto dei risultati, prima di tutto sotto
l'aspetto dell'autonomia gestionale. Abbiamo acquisito in questi
anni una serie di attrezzature e di strumenti che sono strettamente
legati alla Casa da gioco e che ci hanno permesso anche di entrare
all'interno di questa struttura e di avere una conoscenza più
diretta e puntuale di quello che avviene al suo interno. A
prescindere dalle critiche che si possono fare sulle scelte, tra
l'altro scelte che siamo stati obbligati ad assumere sulla base di
atti che avevamo già trovato sui nostri tavoli -ricordo che la
vicenda non è nata con l'entrata nostra in quest'aula, ma è una
vicenda che è ben più a monte del '93 -, a prescindere dalle
posizioni che ognuno di noi ha tenuto in quest'aula, ognuno di noi,
qualunque atto abbia cercato di far emergere in questo Consiglio,
lo ha fatto convinto di fare gli interessi della comunità
valdostana.
Credo che sia importante, a prescindere dalle posizioni che più
volte sono state manifestate in quest'aula, tenere ben presente
l'obiettivo fondamentale al quale tutti ci siamo richiamati fin
dall'inizio, vale a dire quello di affidare la gestione della Casa
da gioco ad un soggetto privato con ampia garanzia di trasparenza e
di affidabilità, e nel contempo che la nostra Regione finalmente
fosse un soggetto attivo e non passivo in tutte le scelte che
saranno prese dalla Casa da gioco. Purtroppo, in tutti gli anni
della gestione della Casa da gioco la nostra Regione ha avuto
soltanto una partecipazione da comprimaria, non è mai stata il
soggetto determinante nelle scelte effettuate e sappiamo le
motivazioni per le quali si è arrivati a questo.
Mi auguro che si vada quindi al confronto con la Società Finoper
con uno spirito costruttivo, ma con il fermo proposito che
l'eventuale convenzione potrà essere sottoscritta solo se verranno
raggiunti gli obiettivi che questo Consiglio ha più volte indicato.
Non li sto ad elencare, però sono ben evidenti nella delibera che è
stata da noi approvata nel ?93.
Noi partiamo da quella delibera per dire che siamo, come abbiamo
più volte dichiarato, per una gestione privata però a certe
condizioni. A noi non interessa chi andrà a gestire la Casa da
gioco di Saint-Vincent; a noi interessa che chiunque andrà a
gestire il Casinò, abbia certe garanzie perché in quest'aula
rappresentiamo gli interessi della comunità valdostana e il nostro
compito primario è solo questo.
Quindi mi auguro che nel momento in cui la Giunta andrà ad un
tavolo con la Società Finoper, ci vada con questo spirito.
Non ho altro da aggiungere al mio breve intervento. Termino
affermando che è nostra convinzione, ed è per questo che ci
esprimiamo a favore di questa delibera, che tutto il lavoro che è
stato fatto non è stato un lavoro inutile. Anche se ognuno di noi
probabilmente avrebbe gradito una soluzione diversa, esprimiamo
l'auspicio che si giunga alla fine di questa storia con quei
risultati che abbiamo tutti sempre invocato.
Presidente Ha chiesto la parola il Consigliere Collé.
Collé (PpVA) Brevissimamente. Credo che alcune perplessità su
quest'atto vi siano. La prima che salta agli occhi la troviamo al
punto a), è una perplessità, ma vuole essere anche una domanda,
alla quale se possibile avere una risposta, laddove si parla
dell'acquisizione da parte della Regione entro 18 mesi dalla
sottoscrizione della convenzione dei beni immobili ritenuti dalla
Regione stessa funzionali all'attività della Casa da gioco.
Chiediamo come sia possibile inserire questo punto nel
deliberato, visto che i beni che verranno ritenuti funzionali non
appartengono alla Società Finoper, ma appartengono - almeno da
quelli che sono stati gli atti finora - a Eurosicurity o a SITAV.
Allora sia ben chiaro che noi siamo favorevoli a che questo
avvenga, chiediamo solo come è possibile da un punto di vista
tecnico inserire questo punto, quando la società proprietaria di
questi non è la società che tratta con la Regione per la futura
gestione del Casinò.
Avremmo anche voluto capire - lo abbiamo chiesto in Commissione
- quali fossero i beni ritenuti funzionali; capiamo altresì che
diventa difficile prima di partire con la trattativa andare ad
elencare quali sono effettivamente questi beni, quindi per così
dire affidiamo alla Giunta il compito di valutare attentamente
quali saranno i beni che si ritiene funzionali per l'attività della
Casa da gioco.
Una perplessità che ho evidenziato in Commissione riguarda il
punto g), ovvero l'esclusività e il divieto di gestione diretta o
indiretta di altre attività di gioco, concorrenziali con la Casa da
gioco. Questo è un punto di cui più volte abbiamo parlato, siamo
convinti che questo punto debba non solo essere inserito, ma debba
essere tenuto in considerazione. La perplessità sta nel fatto che
non ci sia un limite a questo punto, in tal senso avevo fatto la
proposta in Commissione di aggiungere "sul territorio italiano".
Sappiamo che Finoper è proprietario di casinò sulle navi, questo
inficia oppure no la trattativa? Era per essere più chiari fin
dalla partenza. È una perplessità che mi sento di ribadire oggi in
Consiglio.
Un'altra perplessità che però non abbiamo più dopo gli
emendamenti che il Presidente della Giunta ha presentato, era la
seguente: se questa Società dovrà gestire la Casa da gioco e se in
sei anni non ha investimenti da fare, per così dire viene senza
nessun incentivo, gestisce la Casa da gioco in maniera ordinaria,
si fa i suoi bei soldi e poi se ne va via. Avevamo evidenziato come
si dovesse non solo dare la possibilità, ma inserire un punto dove
si parlasse anche per quanto riguarda il concessionario di
eventuali investimenti. Adesso il punto d), dove si prevede la
partecipazione della concessionaria agli oneri necessari per la
valorizzazione della Casa da gioco, va a completare e a garantire
la Regione qualora la Società Finoper gestisca la Casa da gioco nel
futuro.
Ho espresso, così come ho fatto in commissione, alcune
perplessità; il nostro Gruppo voterà favorevolmente quest'atto,
intendendo dare a questo voto una valenza politica: vogliamo
sottolineare come si sia arrivati alla conclusione di un percorso
che da più tempo abbiamo con i nostri interventi in Commissione e
in aula auspicato. Quindi ci pare logico, pur mantenendo quelle
perplessità che prima elencavo e a cui forse mi verrà data
risposta, esprimere il nostro voto favorevole. Anche se
obiettivamente, Presidente, ci sembra pleonastico - come già
evidenziato in Commissione - inserire nel secondo comma del punto
b) le parole "pur nella convinzione della fondatezza dei propri
atti". Avevamo proposto un emendamento in cui chiedevamo di
togliere questo scritto, la cosa non è stata accettata, ne
prendiamo atto, ma riteniamo che questo passaggio poteva anche non
essere inserito.
L'atto di oggi a nostro avviso inizia un nuovo percorso, un
percorso che in modo particolare sarà seguito dalla Giunta, un
percorso che - così come ha detto anche il Presidente - la IV
Commissione dovrà seguire; mi auguro vivamente che la IV
Commissione abbia una funzione importante che venga messa al
corrente e che via via segua gli avvicendamenti per la trattativa
del Casinò.
Presidente Ha chiesto la parola il Consigliere Perron.
Perron (UV) L'atto che esaminiamo oggi e che ci accingiamo a
votare è certamente un atto importante in quanto può essere
considerata terminata quella lunga fase che abbiamo definito fase
di preselezione. Intravediamo oggi una possibile penultima puntata
di tutta quella telenovela sul Casinò che ha coinvolto la Regione,
la società che concorreva per l'appalto e che ha visto coinvolti -
anche se non da protagonisti - tutti coloro che lavorano
all'interno del Casinò.
Credo che il tema del Casinò sia stato in questa legislatura,
come in quella precedente, uno dei temi più importanti affrontati
da quest'Assemblea, uno dei temi che ha visto un più forte
confronto dal punto di vista dei programmi, ma anche dal punto di
vista politico fra le diverse forze politiche che siedono in
quest'aula.
L'atto di oggi è importante perché intravediamo anzitutto un
cambiamento di clima fra le parti e questo è senz'altro positivo.
L'atto è importante perché intravediamo all'orizzonte la possibile
conclusione di un iter giuridico-amministrativo che non abbiamo
voluto noi e che non ha certo costituito una positiva parentesi di
tutta questa vicenda che è durata diversi anni. Credo che, pur
nelle difficoltà della situazione che ci siamo trovati a gestire,
assolutamente non si sia perso tempo in questo periodo e che
diverse cose per quello che attiene la funzionalità della Casa da
gioco siano state fatte. Questo periodo è servito se non altro per
conoscere le potenzialità di quella che è forse la principale
azienda della Regione. Oggi abbiamo una conoscenza diversa della
Casa da gioco da quella che avevamo tre anni fa, quando vi era
ancora un gestore privato.
La gestione straordinaria nel corso di questi tre anni ha
evidenziato e messo in chiaro le ingessature che rischiavano di
rendere asfissiante la dipendenza della Casa da gioco dal gestore
privato. In particolare in questi anni si è concretizzata una
completa autonomia operativa gestionale, che è stata conseguita con
l'elaborazione interna di un software e di un hardware gestionale
specifici, tecnologicamente all'avanguardia anche nel mondo delle
case da gioco, ampiamente innovativi, che sono stati vincenti anche
in sede legale. Quindi è da sottolineare anche l'importanza di un
provvedimento del Tribunale di Aosta ha sancito l'indipendenza
software e hardware della Casa da gioco.
Si è recuperato in termini di immagine un nuovo logo, che ha
ripreso quello originario della Casa da gioco, che era stato
successivamente accantonato dai gestori privati; questo è servito a
dare un'identificazione dell'immagine della Casa da gioco, che non
era legata al legittimo proprietario, cioè la Regione, ma che era
legata al gestore pro-tempore.
Un altro punto importante da sottolineare è che sono allo studio
e sono stati predisposti da tempo dei progetti, quello che viene
chiamato piano di sviluppo che la Giunta ha recepito con una
propria deliberazione; progetti che sono già noti alla IV
Commissione e in generale a quest'Assemblea e che portano
all'ampliamento e all'ammodernamento della struttura della Casa da
gioco, che è svincolata da proprietà o da dipendenze private.
Tutto questo va senz'altro a beneficio di un'autonomia e di un
consolidamento della struttura, affinché essa possa al termine di
questo periodo essere proficuamente e senza vincoli riaffidata ad
un gestore privato. Un gestore privato che deve rispondere a
requisiti di trasparenza e affidabilità imprenditoriale, che deve
avere capacità gestionale e che deve rappresentare una garanzia
dell'Amministrazione regionale e della collettività che questa
stessa rappresenta.
Voglio anche sottolineare che, fra diverse difficoltà e fra i
diversi costi che hanno inciso in questo periodo forse più del
dovuto per attività complementari alla Casa da gioco, ricordiamo
non ultimo il Billia, i benefici per la nostra Regione e quindi per
l'ente pubblico sono stati importanti e hanno garantito alle casse
regionali diverse decine di miliardi in più di quanto si sarebbe
potuto percepire, se l'Amministrazione regionale avesse affidato
questa struttura ad un gestore privato.
Quindi la Casa da gioco, con degli inevitabili alti e bassi che
sono legati all'aleatorietà del gioco, ha anche invertito un trend
negativo che si era registrato nell'ultimo periodo e ha difeso -
forse l'unica fra le quattro case da gioco che esistono in Italia -
il settore dei cosiddetti giochi tradizionali; tutto questo a
beneficio di quella comunità che è ampiamente rappresentata nel
numero dei dipendenti appartenenti all'azienda e di
quell'importante volume di denaro che la stessa azienda riversa
sulla collettività. Pensiamo ai tributi all'Amministrazione
regionale, ma pensiamo anche ai tributi che venivano versati al
Comune di Saint-Vincent.
La gestione straordinaria ha consentito di salvaguardare i
livelli occupazionali in un settore di grande rilevanza qualitativa
e quantitativa per il quadro del lavoro e dell'economia della
Regione; la gestione straordinaria ha dimostrato in concreto la
possibilità di una gestione autonoma della Casa da gioco, nonché la
possibilità concreta di uno sviluppo. Il tutto al fine di mantenere
e di incrementare i livelli di efficienza, di produttività, di
redditività anche in vista di una possibile ripresa di una gestione
ordinaria.
In questo senso era importante che la Giunta avesse approvato un
piano di sviluppo, come è necessario che la Regione si riappropri
di tutti quei beni che sono collegati alla Casa da gioco e che sono
ritenuti funzionali, affinché si arrivi alla cosiddetta rottura
dell'accerchiamento.
È necessario d'altronde assicurare al meglio l'esercizio
dell'attuale Casa da gioco di Saint-Vincent per consegnare al
termine di questa gestione straordinaria un'azienda che sia
efficiente, efficace, fornita della disponibilità di tutti i
servizi necessari, in grado di superare quell'accerchiamento dei
beni di proprietà regionale che si è realizzato nel corso degli
anni, al fine di liberare le proprietà regionali e le aziende
fornitrici dei servizi che sono collegate con la Casa da gioco di
Saint-Vincent.
Oggi con quest'atto intravediamo la possibilità di perseguire
quell'obiettivo che abbiamo sempre e coerentemente dichiarato di
voler perseguire, cioè la gestione privata della Casa da gioco di
Saint-Vincent. Oggi intravediamo la possibilità di terminare quel
contenzioso giuridico, che ha costituito un lungo e brutto capitolo
della storia della Casa da gioco.
Oggi intravediamo la possibilità di intraprendere quel percorso
che deve portare a un rilancio della Casa da gioco di
Saint-Vincent, tenendo conto che stiamo vivendo un nuovo periodo
nel quale le condizioni sono cambiate, un periodo nel quale
intravediamo sempre più vicina una possibile apertura di nuove case
da gioco, per cui è necessario che la nostra azienda si dimostri
preparata a questo possibile eventuale appuntamento. Un periodo che
bisogna vivere quindi con regole nuove cercando di capire sempre
più quelle che sono le esigenze di chi va all'interno della Casa da
gioco, cercando di capire che anche il mercato del gioco sta
cambiando. Ecco che l'atto in questione, che costituisce una delega
alla Giunta, non è a nostro giudizio un atto in bianco, non è che
il Consiglio dice alla Giunta regionale: "Fate quello che volete";
è invece una delega che contiene in sé delle precise indicazioni,
che chiede alla Giunta il preciso impegno di ritornare in
quest'aula con dei risultati acquisiti e di fare delle proposte
concrete a questo Consiglio.
È una delega che costituisce una fiducia di tipo politico, che
ribadiamo in quest'aula, nella convinzione che la Giunta regionale
abbia correttamente operato in questo periodo di gestione
straordinaria: operato positivamente almeno per quello che attiene
alla salvaguardia dei livelli occupazionali, della redditività di
quest'azienda, di uno sviluppo e di un miglioramento complessivo
della Casa da gioco.
La delega che è rappresentata da quest'atto contiene in sé delle
clausole precise che qualcuno ha definito pesanti; sono delle
clausole certamente onerose, ma sono altresì delle richieste che
abbiamo creduto opportuno avanzare da parte di chi si siede con
serietà ad un tavolo, di chi ha nel suo intento degli obiettivi
seri e di chi si prefigura di avere delle concrete prospettive
future.
Le clausole a mio giudizio sono fissate con l'obiettivo di
rendere sempre più autonoma la Casa da gioco: a questo proposito
ricordiamo l'importante paletto dell'acquisizione degli immobili,
delle aree, che forse è l'aspetto più importante di questo mandato;
le clausole sono fissate con l'obiettivo di sviluppare sempre più
la Casa da gioco, di darle la possibilità di ritagliarsi una fetta
di mercato sempre più ampia, di avere una clientela sempre più
vasta: ricordo a tale riguardo l'importante atto costituito dal
piano di sviluppo.
Le clausole sono fissate con l'obiettivo di offrire dei servizi
e una qualità dell'offerta sempre migliore e qui è importante
ricordare gli investimenti che si renderanno necessari. Le clausole
sono fissate anche ponendo un'attenzione alla qualità del personale
e quindi all'offerta che viene proposta; ricordo gli impegni che il
gestore dovrà recepire e quanto fissato dalla legge ?88 e quanto
fissato dal Regolamento delle assunzioni.
La delega impegna la Giunta regionale a ritornare con una
proposta, con dei risultati, con degli obiettivi concreti che
devono essere ottenuti.
Credo che sia questo il momento della chiarezza per le parti: da
una parte ci deve essere la chiarezza della Regione che deve
dimostrare, e mi pare lo stia facendo, concretamente di voler
affidare la gestione del Casinò ad un gestore privato e quindi di
voler perseguire coerentemente quell'obiettivo che abbiamo sempre
dichiarato di voler ottenere. Dall'altra ci deve essere la
chiarezza della Società che si siederà al tavolo con la Regione,
Società che deve dimostrare di possedere quei requisiti necessari
per una gestione buona della Casa da gioco e per quello che attiene
la trasparenza e l'affidabilità dell'azionariato, Società che deve
dimostrare, per dirla con una frase un po' grossolana, di voler
anche fare qualcosa per questa Regione.
Annunciando il voto favorevole del Gruppo dell'Union Valdôtaine,
diciamo di voler seguire attentamente l'evolversi di questa
questione e di apprezzare l'impegno della Giunta regionale a
riferire in commissione nel merito della questione, dando così la
possibilità a tutti i consiglieri di seguire attentamente lo
sviluppo di questa vicenda.
Presidente Ha chiesto la parola il Consigliere Florio.
Florio (VA) L'impressione che ho avuto ascoltando i colleghi che
mi hanno preceduto è di una certa noia nell'affrontare
quest'argomento, una certa scontatezza, se così si può dire,
nell'atto che si esamina e nelle conseguenze che ne deriveranno in
sede di votazione.
Vorrei fare alcune osservazioni partendo dal testo della
delibera, che è ordinato e che consente di avere di fronte un
riassunto corposo di ciò che è accaduto dal 7 giugno 1991, data
nella quale il Consiglio regionale approvava il pubblico
avviso.
La prima considerazione che mi viene da fare, che non mi sembra
sia stata fatta con chiarezza da chi mi ha preceduto, è che a
partire dal ricorso al TAR Valle d'Aosta della Finoper contro la
delibera del Consiglio regionale del 10 gennaio 1992, sino alla
data dell'ultima sentenza del TAR Valle d'Aosta del 22 gennaio
1997, si sono succeduti una serie di fatti, di avvenimenti, di atti
amministrativi e di ricorsi, la cui lettura prima o poi dovrà
essere fatta in modo complessivo anche andando al di là delle
chiavi di lettura che devono essere nostre proprie di
rappresentanti politici.
Bisognerà fare una lettura, probabilmente sarà necessario
lasciare passare del tempo, ma bisognerà fare una lettura che tenga
conto di aspetti societari, di movimenti di persone all'interno di
queste società, di aspetti finanziari, di tutta una serie di
questioni la cui conoscenza, la cui pubblicità, la cui emergenza,
la cui possibilità di lettura probabilmente potrà avvenire solo fra
un po' di tempo. Perché faccio questa considerazione? Perché noi,
Nuova Sinistra prima, i Verdi poi, hanno sempre avuto nei confronti
della questione Casinò un atteggiamento a metà fra il distaccato e
il negativo.
Abbiamo sempre sostenuto e sosteniamo ancora oggi che si tratta
di una struttura di dimensioni eccessive in rapporto alla capacità
di controllo di questa Regione, di una struttura troppo grande
rispetto alle capacità di autogoverno e di controllo considerata la
potenza finanziaria della struttura che si è venuta creando;
abbiamo sempre dato un giudizio negativo nei confronti della
presenza di questo tipo di struttura all'interno del territorio
della Regione. E questo giudizio non cambia, non è mai cambiato.
Altro è il discorso invece del trovarsi una struttura di questo
tipo presente nel territorio di questa Regione, di competenza di
questo Consiglio regionale, da gestire e comunque da governare. E
qui, fra le due date che vi ho citato prima, sono avvenuti fatti
nei confronti dei quali ho la netta sensazione non vi sia stata
quasi mai reale possibilità di controllo da parte di
quest'Assemblea sovrana.
Ricavo personalmente una sensazione di impotenza che mi lascia
perplesso e per certi versi anche frustrato e vorrei porre a me
stesso e ai colleghi una domanda: nonostante l'intenzione ribadita
più volte, dopo la costituzione di questa maggioranza nel ?93, di
condurre un'azione chiara e limpida, che fosse frutto di una
successione di scelte che rimanessero strettamente ancorate
all'obiettivo del raggiungimento di una gestione privata della Casa
da gioco, come è stato possibile che, nonostante questa ferma
intenzione almeno presente nel Gruppo Verde sicuramente, con
chiarezza e con limpidezza, ma anche in altri gruppi politici che
costituiscono questa maggioranza, si sia giunti ad una soluzione
che è quella che oggi ci troviamo a dover sottoscrivere, che sono
convinto lasci gran parte dei consiglieri e delle forze politiche
con la bocca amara? Come è potuto accadere questo? I motivi secondo
noi sono tre: il primo motivo non sta nella mancanza di
determinazione della maggioranza, alla quale riconduco piena
responsabilità delle scelte fatte, perché così ha da essere, e
nella quale ci riteniamo pienamente inseriti. Non sta, quindi, in
questa mancanza, al contrario della quale invece c'è sempre stata
piena determinazione e chiarezza di intendimenti.
Sta in altri aspetti, che sono, il primo, una debole difesa dal
punto di vista legale, una difesa che non è stata in grado di
contrastare le opinioni che venivano via via espresse attraverso
atti da parte dei legali delle nostre controparti. Se vi andate a
rileggere i ricorsi che nel tempo sono stati presentati, credo che
senza andare a leggere il risultato finale di quei ricorsi nessuno
di noi darebbe 50 lire per la validità di quei ricorsi dal punto di
vista degli aspetti giuridici, ma in quest'aula ci sono anche altri
che potrebbero ribadire questo concetto. Eppure nonostante questo,
quei ricorsi, i contenuti di quei ricorsi, ciò che in quei ricorsi
veniva sostenuto ha sempre - nella sostanza dei fatti - avuto
ragione di essere, è sempre uscito vincitore.
Il secondo motivo è probabilmente costituito dal fatto che
questa maggioranza, alla quale riconduco di nuovo la responsabilità
politica di conduzione di questa vicenda, non ha saputo cogliere
alcuni momenti chiave che ci avrebbero consentito di uscire
dall'impasse e il momento chiave è stato uno, uno solo
probabilmente, realmente tale. Nel momento in cui ci siamo accorti
che avevamo di fronte non una pluralità di partecipanti alla gara,
ma un solo partecipante, in quel momento probabilmente abbiamo
avuto l'unico vero cannocchiale per scappare dal dedalo in cui
eravamo cacciati, sostenendo e giustificando quanto si voleva
sostenere dal punto di vista politico in una delibera che fosse
sufficientemente argomentata che erano venuti meno i fondamentali
presupposti di cui alla delibera del Consiglio del 7 giugno 1991,
vale a dire la pluralità dei partecipanti. Concetto rispetto al
quale nessuna forza politica, comprese quelle che siedono
all'opposizione, avrebbero avuto nulla da obiettare.
Vi è un terzo elemento perché la storia che c'è stata non si
spiega solo con questi due motivi, c'è un terzo motivo che attiene
alla storia complessiva del Casinò dal ?45 ad oggi. Qui ci dobbiamo
ancora una volta dire con chiarezza che mai in tutti questi anni il
controllo della vicenda Casinò ha mai albergato all'interno di
questo palazzo, all'interno di questa città e all'interno di questa
Regione.
Il controllo effettivo, reale delle scelte che riguardano la
questione Casinò ha sempre albergato al di fuori di questa Regione.
Basta andarsi a leggere la storia di ciò che è accaduto, sovente
nel male, nei confronti dei rapporti fra la Casa da gioco e
l'apparato politico-amministrativo di questa Regione, per rendersi
conto che chi si è trovato a sedere in quest'aula in tutti questi
anni ha sempre dovuto o subire situazioni di ostaggio, o accettare
supinamente, o fare finta di non vedere, o partecipare a ciò che
veniva deciso altrove.
E questa è - non ho paura di dirlo - l'ammissione di una
sovranità limitata di quest'organismo, e lo dico in questi termini
con riferimento alla discussione che è avvenuta in quest'aula
ieri.
Detto questo, non ci tiriamo fuori da ciò che è accaduto, nel
senso che anche noi Gruppo Verde abbiamo probabilmente avuto nella
lettura della vicenda, degli atti complicati che si sono seguiti,
una certa difficoltà a percepire con lucidità ciò che stava
accadendo, abbiamo avuto anche noi difficoltà a suggerire soluzioni
diverse nel corso delle discussioni amichevoli che abbiamo avuto
per tentare di dipanare la matassa, anche noi abbiamo questa
responsabilità.
A questo punto siamo a decidere, riconfermando la fondatezza dei
propri atti, e questo lo condividiamo perché ciò che abbiamo fatto,
almeno ciò che ha fatto il Gruppo a cui appartengo lo ha fatto
convinto di procedere secondo una strada che potesse condurre, con
chiarezza, limpidezza e trasparenza, a raggiungere uno scopo che ci
si era prefissato all'inizio, quindi questa frase ha da essere
riportata a chiare lettere nel testo della delibera.
A questo punto si vedrà ciò che accadrà perché non sono convinto
che la vicenda sia finita; ci sono elementi tali di mancanza di
chiarezza che fanno sorgere inquietudini alla lettura in tutti
questi anni di tutta una serie di articoli di stampa, di riviste
più o meno specializzate, articoli tali da far dubitare che
realmente la società, che ci è stato detto da altro organo deve
sedere dall'altra parte del tavolo per tentare il raggiungimento di
un contratto per la gestione privata della Casa da gioco, abbia
intenzione di giungere a quest'obiettivo. Io non sono convinto di
questo, staremo a vedere con quale serietà, determinazione,
correttezza di rapporti, rispetto ai quali richiamo l'attenzione
della Giunta - o di chi della Giunta parteciperà direttamente a
queste trattative -, questa società vorrà confrontarsi con
legittimità di posizioni anche diverse sui punti di cui al
deliberato di quest'atto amministrativo, che comprende aspetti
menzionati anche in modo generale, ma che devono consentire alla
Giunta e a chi della Giunta parteciperà direttamente di saper
leggere con attenzione fra le righe, con un supporto se del caso
tecnico-legale più adeguato allo scopo rispetto a quello che
abbiamo avuto fino ad oggi.
L'obiettivo è ribadito con chiarezza nel testo della delibera:
quello di giungere alla gestione privata della Casa da gioco,
obiettivo rispetto al quale non abbiamo dubbio alcuno da sollevare.
Attenzione soltanto nei confronti di un aspetto che invece ci vede
vigili ed è questo piano di sviluppo della Casa da gioco. Sia
chiaro che la discussione su quest'aspetto ha da essere tutta
fatta, anche all'interno della maggioranza.
Non poniamo paletti, per richiamarci ad un termine utilizzato
per definire il contenuto del deliberato, pregiudiziali in questo
momento, ma ha da essere una questione che deve essere valutata con
estrema attenzione. La dimensione fisica ed economica, le
conseguenze sociali della presenza di quella Casa da gioco in
questa Regione, la sua dimensione in rapporto a questa Regione sono
già oggi eccessive.
Attenzione nella valutazione esatta delle prospettive future e
del conseguente probabilmente necessario piano di riordino e di
sviluppo, ma attenzione che il riferimento non può essere
costituito da elementi che comportino una lievitazione quantitativa
della dimensione; attenzione a fare sì che il confronto su
quest'aspetto del problema non sia determinato soltanto dalla
minaccia - pure presente - della nascita di altre case da gioco. Il
discorso in relazione a quest'aspetto ha da essere ben più
complessivo e deve tener conto di ciò che ho detto prima circa il
controllo della Casa da gioco.
Presidente Ha chiesto la parola il Consigliere Ferraris.
Ferraris (GV-PDS-SV) Come tutti i consiglieri hanno potuto
vedere, la delibera che è in discussione riporta nelle sue prime
quattro pagine di premessa almeno 6 sentenze di diversi tribunali
amministrativi. Questo sta a significare, come altri hanno
ricordato precedentemente, in particolare il Consigliere Chenuil,
che questa delibera è frutto di una volontà politica vincolata.
In effetti, fino al ?93 abbiamo visto che le sentenze dei TAR
riguardavano esclusivamente aspetti procedimentali della vicenda,
in questo caso avevamo visto con la sentenza del ?93 la
riammissione della Finoper alla preselezione. Successivamente, dal
?95 in poi sia il TAR che il Consiglio di Stato entrano nel merito
della selezione e si sostituiscono in parte sia alla Commissione
nominata dal Consiglio, sia alla Regione, tant'è che siamo arrivati
alla bocciatura della SITAV e alla promozione della Finoper,
basando questo anche su alcuni aspetti tecnici (la vicenda Coimar
insegna).
Ho voluto richiamare queste cose perché la strada che ha di
fronte a sé questo Consiglio è una strada segnata.
Il Consigliere Chenuil ha fatto alcune dichiarazioni
precedentemente, io condivido la posizione che ha assunto dal punto
di vista personale. Chenuil, che ha fatto parte della Commissione
nominata dal Consiglio che ha esaminato questa cosa, ha ribadito la
fondatezza dei propri atti e quindi la correttezza delle
valutazioni espresse dalla Commissione. Credo che sia giusto che ci
sia un'espressione di coerenza e di autonomia di giudizio
all'interno di quest'aula; penso che nella sua situazione avrei
fatto la stessa cosa.
È ovvio che come forza politica dobbiamo fare una valutazione
diversa e la valutazione diversa è contenuta anche nell'atto che ha
portato lo stesso Giorgio a votare la delibera perché questa
arrivasse in Consiglio e consiste nel fatto che noi, pur ribadendo
come viene fatto nella delibera la fondatezza degli atti votati da
questo Consiglio e dalla Giunta, ci troviamo di fronte alla
necessità di dare delle risposte alla questione del Casinò.
Continuare con la decisione che era già stata assunta
precedentemente di non mandare avanti un contenzioso nei confronti
della Finoper, risponde all'esigenza di garantire un futuro alla
Casa da gioco; siamo tutti d'accordo che questo debba avvenire
attraverso l'affidamento ad un privato, che ci sia la necessità di
realizzare un piano di sviluppo e gli investimenti necessari per
far sì che la Casa da gioco rimanga competitiva in una situazione
in cui ci saranno possibili aperture di nuovi casinò. Quindi è
necessario aprire la trattativa.
Siamo convinti che a questo punto la trattativa debba essere
aperta e condividiamo il deliberato della delibera stessa, che
prevede tutta una serie di obiettivi e di risultati che devono
essere raggiunti nella trattativa; non sto qui a ricordarli perché
sono questioni che in quest'aula sono già riecheggiate molte volte,
sono stati puntualizzati rispetto alla situazione che si è
determinata oggi dopo un periodo di gestione commissariale della
Casa da gioco, per cui confermo per una parte, ovviamente, e non
tutto il Gruppo del PDS un voto favorevole a questa delibera. Anche
perché credo che in questo modo possiamo dare una risposta ad una
vicenda che dura da troppi anni e perché credo che il futuro della
Casa da gioco sia una cosa che interessa tutti, così come interessa
tutti l'occupazione e l'attività che alla Casa da gioco è
collegata, di conseguenza con quest'atto pensiamo - pur non
avendone la certezza - che verranno dei risultati positivi per
quanto riguarda il futuro di quest'importante attività economica in
questa Regione.
Presidente Ha chiesto la parola il Consigliere Tibaldi.
Tibaldi (Ind) Da parte dei consiglieri di maggioranza ho sentito
finora una passerella di doglianze, di rimostranze, di amarezze nei
confronti di questi quattro anni di vicenda misto
amministrativa-giurisdizionale che si è verificata finora. In
particolare ho sentito lamentele che fanno riferimento al fatto che
questo Consiglio e la Giunta per una volta, anzi per più volte -
sei sentenze ricordava il collega Ferraris - siano stati
espropriati della sua sovranità per affrontare un tema così
delicato ed importante con cognizione di causa e soprattutto con la
determinazione necessaria, con la quale normalmente si devono
affrontare temi di questo calibro.
Penso che oggi sia superfluo cercare di trovare colpe altrove,
dando colpe a legali, lamentandosi che non sono stati colti i
momenti chiave in tutti questi anni o che l'esercizio del controllo
delle società che hanno gestito la Casa da gioco risiede al di
fuori della Valle perché, se si vuole fare un elenco di cause o
concause che hanno portato ad arrivare ad oggi in questo stato di
cose, non bisogna dimenticare un fatto fondamentale. Non bisogna
dimenticare che il 7 giugno 1991 il Consiglio regionale costruì un
bando su misura per una società e questo bando su misura per una
società ha fortemente condizionato ed è poi stato accettato anche
da chi è succeduto politicamente alla guida della Regione.
Allora, collega Florio, quando fai l'elenco di quelle che sono
le cause o l'assenza di opportunità o il non aver colto opportunità
nel corso di questo tempo, per coerenza devi aggiungere anche
questo fattore, perché tutti sappiamo - e la lettura del bando era
del resto abbastanza palese - che la Società che avrebbe dovuto
gestire la Casa da gioco era un'altra rispetto a quella alla quale
oggi il Consiglio delegherà la Giunta a trattare. Questo si è
protratto dal ?91 fino al 4 novembre 1993, data fatidica per questo
Consiglio, quando il Consiglio nell'erronea convinzione della
fondatezza dei propri atti - anzi proporrò un emendamento
aggiuntivo a questo documento, sul quale mi soffermerò dopo - ha
dato prosecuzione a quella volontà politica che la Giunta Bondaz
nel ?91 aveva costruito.
Tant'è che questa reticenza nell'andare a trattativa privata si
vede ancora in un atto del 6 maggio 1997, che è la richiesta di un
parere all'Avv. Comba, dove c'è una frase significativa nelle
premesse. La domanda consiste nello stabilire se la Regione possa
tornare indietro rispetto alle decisioni prese nel passato; qui ci
si rende conto, è scritto nero su bianco, che abbiamo sbagliato
tutto pur nell'erronea convinzione della fondatezza dei nostri
atti.
È necessario ed opportuno riconoscere non solo le colpe dei
legali, ma anche le proprie colpe, che sono profondamente
politiche.
D'altronde questa delibera, l'ho già detto in Commissione, nelle
sue prime quattro pagine di premesse, dove c'è la cronologia dei
fatti che si sono succeduti - e sono fatti che testimoniano il
conflitto fra l'ente amministrativo e l'ente privato, conflitto che
viene poi sopito e deciso dagli enti giurisdizionali in primo e
secondo grado -, testimonia quello che è stato un fallimento di
procedure politiche che sono state decise dalla Regione e quindi
dalla maggioranza che la governava.
In Commissione infatti proponevo di sopprimere un inciso della
delibera, non per contrastare per partito preso quelle che sono
state differenti posizioni, ovvero la mia, quella dell'opposizione,
rispetto alle vostre, in tutti questi anni, ma per rafforzare una
debolezza intrinseca che si evince proprio da questi documenti, una
debolezza intrinseca della Regione nei confronti del partner
privato. Cioè nelle premesse si dice "Ritenuto, pur nella
convinzione della fondatezza dei propri atti...", ma dopo quattro
pagine che dicono le sentenze ci hanno dato contro in quel caso,
nel caso successivo, l'anno dopo e l'anno ancora dopo, e dopo che
nel deliberato ai primi due punti si dice di "1) di prendere atto
dell'accoglimento da parte del T.A.R. della Valle d'Aosta del
ricorso proposto dalla Società FINOPER...; 2) di prendere atto
altresì che in conseguenza della sentenza del T.A.R. Valle d'Aosta
n. 25/97 la sola Società FINOPER risulta ammessa alla trattativa
privata", con che coraggio questo Consiglio è convinto della
fondatezza dei propri atti? Ma piuttosto by-passiamo, togliamo
questa frase, infatti proponevo di toglierla per il decoro e il
prestigio di questo Consiglio, non per ragioni squisitamente
politiche. Però quest'emendamento è stato interpretato in sede di
maggioranza come una motivazione politica, di ulteriore scontro
politico avanzato dal sottoscritto e dal Consigliere Collé, che
siamo come sapete Consiglieri di opposizione in IV Commissione.
Per quanto riguarda la sostanza, penso che il principio fondante
che deve governare anche le decisioni di questo Consiglio in questa
fase particolarmente delicata, sia quello di cercare di capire qual
è il contenuto reale che si cela dietro queste parole, il contenuto
reale dell'atto, quali sono le opportunità da parte della parte
politica di riuscire a cogliere certi obiettivi.
L'obiettivo fondamentale è immagino lo sviluppo e il rilancio
della Casa da gioco dopo 3 anni di parentesi, dopo 3 anni che sono
scaturiti con la procedura commissariale nel ?94 alla quale quanto
prima bisognerà cercare di dare termine, a meno che non si voglia
prorogare la gestione pubblica. A mio avviso con questi paletti,
con questi punti che sono qui indicati, difficilmente si potrà
conseguire quest'obiettivo perché vengono posti in notevole
evidenza quali sono i vincoli incrociati che si creano fra le due
parti che dovranno cercare di fare la trattativa, di sostenere
l'accordo e quindi di conseguire.
Velocemente cito quali sono le mie perplessità. Il primo punto è
quello degli investimenti. Uno dei requisiti fondamentali che il
bando richiedeva ai concorrenti era quello di avere una capacità
finanziaria di almeno 40 miliardi, per poter far fronte agli
investimenti e allo sviluppo della Casa da gioco; qui vediamo che
nel punto c) si parla meramente di un'accettazione del piano di
sviluppo della Casa da gioco predisposto dalla gestione
straordinaria senza fare riferimento a quella capacità finanziaria
che allora era richiesta. Poi viene presentato un emendamento, che
è una toppa, dove si dice che la concessionaria deve partecipare
agli oneri necessari per la valorizzazione della Casa da gioco. Non
so quale significato si voglia dare a questa frase che si
aggiungerà al deliberato nel punto d), però mi sembra che sia in
notevolmente senso contraddittorio con quanto stabilito dal bando
del ?91, che ha condotto tutta la procedura di preselezione fino ad
ora.
Altro fatto vincolante è che un piano di sviluppo sia formulato
da una gestione straordinaria, che terminerà il suo mandato. Il
piano di sviluppo dovrebbe essere studiato fra le parti, che sono
la Regione e il privato, alla luce di tutte le novità anche da un
punto di vista legislativo e che presumibilmente porteranno alla
nascita di nuove case da gioco sul territorio italiano.
Altro punto che proprio è la dimostrazione tangibile di quanto
dicevo prima, cioè che il bando fosse costruito per un soggetto, è
quello che riguarda l'acquisizione da parte della Regione entro 18
mesi dei beni immobili ritenuti dalla Regione stessa funzionali
all'attività della Casa da gioco, la cosiddetta rottura
dell'accerchiamento. Se vi ricordate, nel bando si chiedeva il
possesso o la proprietà degli immobili oppure una capacità
finanziaria di 70 miliardi per acquisirli; già da lì si capiva che
la preferenza era canalizzata in una direzione. Adesso qui poco
importa se c'è la proprietà o il possesso, o se ci sono i 70
miliardi disponibili; sta di fatto che si consumerà, qualora venga
stipulato un accordo, un colossale investimento immobiliare da
parte della Regione, che si chiama rottura dell'accerchiamento e
che ci siamo resi conto in questi anni non è che sia poi così
funzionale all'esercizio della Casa da gioco.
Altro punto di domanda, che sta andando avanti parallelamente a
quella che la delibera oggi proposta, è relativo al personale: come
è possibile prevedere che le 65 assunzioni vengano fatte prima di
un tentativo di trattativa con il gestore privato? Non mi sembra
politicamente corretto, non mi sembra nemmeno corretto nei
confronti del gestore privato che dovrà prendersi l'onere di
assumere tutto il personale in servizio. È una clausola precisa che
è stabilita dall'articolo 7 della legge 88/93. Allora per
correttezza prima si cerca di fare una trattativa, poi si procede
alle assunzioni, altrimenti anche questo è un vincolo allo sviluppo
che sembra essere funzionale più al soddisfacimento di interessi
politici o elettoralistici piuttosto che al rilancio della Casa da
gioco. Anche questo è un elemento che non deve essere assolutamente
sottovalutato e che purtroppo non è stato inserito in questa
delibera, che va avanti parallelamente, ma che sta andando avanti
con una velocità superiore rispetto a quella che sarà la trattativa
che si svolgerà fra le parti.
Facendo riferimento a questo criterio fondamentale, che è quello
della preoccupazione dello sviluppo e del rilancio della Casa da
gioco di Saint-Vincent e, nonostante queste perplessità, per
coerenza con quanto ho sostenuto, dichiaro il mio voto favorevole,
mi auguro che queste opportunità in questa delicata fase, che
consegniamo alla gestione esclusiva della Giunta, vengano tenute in
estrema considerazione, che le preoccupazioni che sono state
formulate da tutti non vengano dimenticate oggi come momento di un
dibattito che è fine a sé stesso, ma che vengano tenute in costante
e forte considerazione. Altrimenti correremmo il rischio che questa
trattativa si consumi fra due persone piuttosto che sia tesa a dare
quella necessaria brillantezza e quel necessario smalto da un punto
di vista politico ed economico che la Casa da gioco, di conseguenza
gli interessi della nostra Regione, devono sempre avere.
Non è una fiducia di tipo politico come diceva qualcuno, è un
atto di coerenza con quanto sostenuto, che mi auguro chiuda una
fase - anche se ho qualche perplessità proprio per alcune ragioni
che ho enunciato - che ha dimostrato, e più volte abbiamo avuto dei
confronti serrati su questo, che i dati della Casa da gioco non
sono poi così positivi in questo momento. La gestione pubblica non
ha fornito dati e risultati così positivi.
Mi auguro che lo sviluppo possa essere conseguito con una seria
trattativa che non sia eccessivamente vincolata da pretese di parte
o da obiettivi che risiedono al di fuori di quanto invocato in
maniera ampia anche da altri consiglieri, quindi da altre forze
politiche all'interno di quest'aula.
Si dà atto che, dalle ore 11,16, presiede il Presidente
Stévenin.
Presidente Ha chiesto la parola il Consigliere Lanivi.
Lanivi (PVA) Per esprimere il giudizio del Gruppo P.V.A. sulla
vicenda del Casinò, che non ripeto se non per linee molto sommarie
perché la posizione è stata resa pubblica e si riassumeva in questi
termini: 1) un giudizio negativo sulla procedura avviata nel ?91;
2) questa procedura avrebbe dovuto essere interrotta, se possibile;
3) il cammino più trasparente avrebbe dovuto essere costituito da
un appalto pubblico europeo; 4) fondamentali per il giudizio sulla
Casa da gioco dovevano essere la compatibilità con gli interessi
economici e sociali della Valle, il problema della sicurezza della
Valle rispetto alla presenza della Casa da gioco, la sottolineatura
dell'autonomia del potere politico regionale rispetto al potere del
gestore della Casa da gioco; 5) un giudizio sulla definizione di
sviluppo basato più sulla qualità che sulla quantità.
Questi erano e sono gli obiettivi rispetto ai quali il Gruppo
P.V.A. aveva preso posizione.
Rispetto ad alcune considerazioni svolte in questa sede volevo
fare, anche perché non ci siano degli equivoci, alcune
precisazioni. La vicenda non nasce nel ?93, non è l'anno zero il
?93; l'anno zero è il ?91. Noi stiamo "pagando" un avvio di
procedura che è del ?91 e che aveva due obiettivi: sicuramente
l'uno, quello illustrato dal Consigliere Tibaldi, di riconsegnare
alla SITAV la gestione della Casa da gioco, e l'altro - non detto
in maniera esplicita, ma implicita, sul quale vi è una netta
differenziazione dalle affermazioni fatte da Tibaldi, oltre che
alcune precisazioni doverose al Consigliere Florio - che sottendeva
uno sviluppo privo di controllo della Casa da gioco.
Quindi non posso condividere l'affermazione fatta dal
Consigliere Tibaldi, secondo il quale l'obiettivo centrale della
Regione è lo sviluppo e la crescita della Casa da gioco; non è
questo perché, se fosse questo l'obiettivo, la procedura avviata
nel ?91 poteva rispondere allo scopo. Il problema è un altro, il
problema è di uno sviluppo e di una crescita o di un rilancio della
Casa da gioco compatibili con gli interessi politici, sociali,
economici e culturali della Valle d'Aosta. Questo è il vero
problema perché trovare gestori privati che utilizzino il
posizionamento geografico, la tradizione, la qualificazione del
personale della Casa da gioco di Saint-Vincent, ne troveremmo più
di uno; quello che ci interessa è invece che questo sviluppo
avvenga dentro una cornice rispettosa degli interessi
dell'autonomia regionale. Questo è l'obiettivo centrale per
noi.
Se andiamo a vedere dal ?91 in poi - credo sia mio dovere
ricordarlo in presenza di molti giovani consiglieri regionali
perché bisogna sempre esaminare con occhi disincantati la lezione
che ci viene dal passato per agire verso un possibile miglioramento
per il domani - c'è stata una fase dopo il 1991, e qui mi riferisco
anche ad alcune affermazioni fatte dal Consigliere Chenuil, che mi
paiono degne di considerazione: un primo alt alla linea che era di
"consegniamo alla SITAV e poi faccia quello che vuole di questa
Casa da gioco" è avvenuto nel ?92-?93, quando si è posto come
motivo fondamentale di selezione il criterio della trasparenza e
dell'affidabilità. Di fronte a chi voleva soluzioni immediate e
rapide, semplici scorciatoie che portassero già entro la fine del
?92 alla chiusura dei rapporti con la SITAV, è stato detto no
perché il problema della Casa da gioco è un problema delicato sotto
molti aspetti per la Valle d'Aosta, per cui la gestione di questa
Casa deve essere fatta con delle garanzie precise in termini di
trasparenza, che voleva dire in modo semplice sapere con chi si ha
a che fare, e di affidabilità, nel senso di conoscere le
intenzioni, la consistenza, l'affidabilità di questo gestore.
È stato un momento molto importante e anche un percorso utile
per il Consiglio regionale perché oggi viene fatta, pur con tutti i
limiti delle cose umane, una considerazione sulla Casa da gioco
diversa da quella espressa in quest'aula da un eminente Consigliere
e uomo politico valdostano, il quale ebbe a dire riecheggiando una
frase detta da un Presidente della General Motors: "Tutto ciò che
fa bene alla General Motors fa bene agli Stati Uniti d'America",
quindi "Tutto ciò che fa bene alla Casa da gioco di Saint-Vincent
fa bene alla Valle d'Aosta". Il che non è sempre vero perché su
questo tema c'è stato quasi un intero gruppo dirigente che è stato
falciato a seguito delle vicende del Casinò, quindi è un problema
da trattare con molta attenzione, data la delicatezza della stessa
attività, che guardiamo non in senso moralistico, ma in senso molto
realistico. Cioè si tratta di un'attività economica delicata,
importante, pertanto riteniamo doveroso che questo Consiglio
l'esamini non solo in termini economici, ma nei suoi risvolti
sociali e, ribadisco, culturali rispetto alla realtà
valdostana.
C'è stata una seconda scelta che abbiamo condiviso come
maggioranza nel ?93 ed è stata quella di non interrompere il
percorso direttamente, ma con prudenza di proseguire su questa via.
Forse non avevamo altre possibilità, però voglio ricordare a Florio
che questa decisione è stata condivisa, quindi la dobbiamo tenere
per quello che vale. È probabile che si potesse pensare anche a
sbocchi diversi, ma quella scelta ha portato oggi ad una soluzione
rispetto alla quale personalmente non vedo o non sono in grado di
intravedere alternative diverse, anche se l'obiettivo della forza
politica alla quale mi riferisco avrebbe immaginato una situazione
diversa.
C'è stata una scelta molto importante in questa legislatura, mi
riferisco alla gestione straordinaria; se dimentichiamo questo,
dimentichiamo un passaggio importante. E non dico questo per dire
che la gestione straordinaria è "la scelta".
Dico che è stato un enorme, fondamentale, strategico,
importantissimo ombrello sul Consiglio regionale, ma direi di più,
sulla Regione per non essere nelle condizioni di assoluta non
difesa rispetto a mire anche legittime di gestori della Casa da
gioco quindi, questo percorso non deve essere inteso come scelta di
indirizzo, ovvero gestione pubblica, ma deve essere inteso come
ombrello protettivo sul Consiglio e sull'intera Regione. E questo è
il dato che caratterizza, se il Governo precedente ha segnato uno
stop rispetto all'affidamento senza confini per uno sviluppo senza
limiti della Casa da gioco, il secondo ha creato una condizione di
protezione della Valle e di questo Consiglio regionale.
Cosa posso dire ancora? L'indirizzo che avevamo in mente l'ho
detto; resta da dire l'atteggiamento rispetto a questa delibera che
voteremo non perché sia quello che auspicavamo, ma perché in questa
situazione ci sembra la soluzione migliore. Non la migliore in
senso assoluto, ma una scelta prudente che è coerente con le scelte
operate in precedenza. Non riesco ad intravedere se non scorciatoie
che si è visto più di una volta possono rappresentare dei pericoli
tremendi, ma nello stesso tempo devo prendere atto di un'evoluzione
del dibattito in questo Consiglio che è da ritenersi positivo.
Adesso credo che nessuno metta più in discussione due fatti
importanti: il primo, di prendere atto che la Regione si era
trovata senza saperlo in condizioni di non poter decidere perché
accerchiata, di non poter fare perché priva di strumenti essenziali
di azione e il secondo, di non conoscere l'effettiva realtà della
Casa da gioco, conoscenza che oggi è possibile - lo diceva prima il
Consigliere Perron - perché la Regione è entrata direttamente e può
conoscere meccanismi, funzionamenti e logiche, anche grazie ad
alcuni strumenti dei quali si è potuta dotare senza i quali avrebbe
potuto essere ulteriormente condizionata.
Quindi l'approvazione di questa deliberazione va nella linea di
consentire una presenza, nella sicurezza degli interessi della
popolazione valdostana, di questa Casa da gioco; che questo
sviluppo, che questa crescita sia compatibile con la logica della
strategia di crescita di questa Regione; di fare sì che non sia la
Regione che ruota attorno al Casinò, ma che sia il Casinò una
presenza economica e sociale utile per lo sviluppo complessivo
della Regione. Ecco perché si è enfatizzato il ruolo
dell'accerchiamento: questo vuol dire più autonomia e più libertà
per la Regione rispetto ai gestori.
Puntare sullo sviluppo qualitativo più che quantitativo, questo
è un obiettivo che ho già enunciato, così come trasparenza e
affidabilità continueranno ad essere dei punti importanti.
Per quanto riguarda alcune altre considerazioni, non le ritengo
di fondamentale importanza; l'auspicio è che il lavoro della
Giunta, che si può prevedere difficile e complesso, sia portato
avanti con grande determinazione soprattutto rispetto agli
interessi di questa Regione.
Si dà atto che, dalle ore 11,18, presiede il Vicepresidente
Aloisi.
Presidente Ha chiesto la parola il Presidente della IV
Commissione, Piccolo.
Piccolo (ADP-PRI-Ind) Credo che sia doveroso da parte mia - e
non voglio fare delle polemiche, ma solo alcune puntualizzazioni -
ribadire in questa particolare occasione, anche perché ho vissuto
in prima persona in qualità di membro della IV Commissione il
complesso problema Casinò che, al di là di molte dichiarazioni ed
accuse fatte da alcune forze politiche, in particolare da quelle
dell'opposizione, oggi si può affermare che con questa proposta la
Giunta regionale porta al Consiglio un atto che mette un punto
fermo ad una vicenda dopo anni di ricorsi e controricorsi.
A proposito delle illazioni fatte da alcuni consiglieri
dell'opposizione, in particolare accusando un interesse della
maggioranza o di alcune forze di maggioranza di voler gestire il
Casinò tramite il Commissario straordinario fino al 1998, cioè fino
alle prossime elezioni regionali, credo che in questo siano rimasti
delusi.
Per quanto riguarda il Gruppo che rappresento, rispondiamo con
fermezza alle accuse dichiarando che sono false e la prova
tangibile è quella di oggi. Quest'atto, che smentisce appunto le
illazioni, ribadisce altresì alcuni punti: fino ad oggi la doverosa
e legittima difesa della potestà statutaria della Regione, se
ricorsi ci sono stati da parte nostra, erano comunque tutti mirati
alla difesa della potestà regionale in materia di concessione della
Casa da gioco; il ribadire il diritto della proprietà dell'immobile
e della relativa concessione della Casa da gioco da parte
dell'Amministrazione regionale; il non ricorrere al Consiglio di
Stato in seguito anche alla sentenza del TAR ultima e prendendo
atto della sentenza, evitando quindi per quanto ci riguarda altri
lunghi contenziosi; la ferma volontà di affidare ad un privato la
gestione della Casa da gioco, dopo aver avuto l'opportunità della
gestione grazie proprio alla gestione straordinaria che, qui va
ricordato, ha permesso la non chiusura della Casa da gioco, il
mantenimento delle attuali maestranze e soprattutto il gettito
delle entrate della Casa nelle casse regionali ed ha permesso di
avere la diretta conoscenza sull'attività e sugli introiti del
Casinò durante questo periodo commissariale, facilitando il ruolo
di dominus della Regione Valle d'Aosta.
Fatto questo importante perché permette all'Amministrazione
regionale di poter inserire oggi nel deliberato per la trattativa
alcuni punti qualificanti, che non erano stati previsti nella
precedente bozza di convenzione e che garantiscono meglio un più
rispondente introito della Casa da gioco nelle casse regionali,
oltre che a garantire sempre più lo sviluppo e l'attività del
casinò di Saint-Vincent, alla luce anche di possibili nuove
aperture di case da gioco sul territorio nazionale.
E sempre relativamente ad alcune affermazioni ed accuse fatte in
quest'aula, per far intravedere come da parte delle forze di
maggioranza esistessero preconcetti nei confronti della Finoper o
di altre società concorrenti, desidero respingere categoricamente
questo tipo di accusa e ribadire che non abbiamo mai avuto
preconcetti o veti nei confronti di nessuna società concorrente per
la gestione del casinò. Sfido chiunque a dimostrare il
contrario.
La nostra unica preoccupazione è sempre stata quella di cercare
di dare alla Casa da gioco un gestore privato che rispondesse a
tutti i requisiti previsti dal bando del ?91.
Fatte queste debite e doverose precisazioni in merito all'atto
oggi in discussione, desidero ribadire che la delibera proposta
dalla Giunta regionale ci sembra sufficientemente precisa e
corretta soprattutto dopo le modifiche in alcune sue parti
deliberative che tengono nella dovuta considerazione le proposte di
integrazione avanzate dai membri della IV Commissione che ringrazio
anche in quest'occasione per il contributo dato.
Nel chiudere questo mio breve intervento, confidando che
quest'atto possa veramente essere l'ultima scelta politica di
questa maggioranza nell'affidare il futuro gestionale del Casinò di
Saint-Vincent, fonte di risorse finanziarie importanti per il
nostro bilancio regionale oltre che ovviamente fonte occupazionale,
voglio esprimere un augurio: di poter definire prima della fine di
questa legislatura il problema relativo alla gestione della Casa da
gioco di Saint-Vincent e ridare alla stessa una gestione privata
che possa meglio esercitare la propria attività di gioco, in virtù
anche di una possibile concorrenza che potrà subire, considerata la
sempre più pressante richiesta di apertura di nuove case da gioco
sul territorio nazionale.
Secondo noi una gestione privata, se ben diretta, potrà
veramente essere la carta vincente nei confronti di altri casinò
concorrenti, ma soprattutto potrà garantire di mantenere alto il
prestigio della Valle d'Aosta con il Casinò più grande e famoso
d'Europa.
Per quanto sopra detto, concludo dichiarando il voto favorevole
del mio Gruppo all'atto oggi in discussione.
Presidente Ha chiesto la parola il Consigliere Chiarello.
Chiarello (RC) Qualcuno diceva prima che in questo Consiglio c'è
un po' di noia, un po' di scontatezza per le cose che dobbiamo
approvare e io direi anche un po' di impotenza di fronte a quei sei
atti che sono riportati nelle prime pagine. Non ho tutte quelle
sicurezze che ha il Consigliere Piccolo, spero che dopo 7 anni di
dibattito su questo Casinò si arrivi a una soluzione. Lo spero
veramente perché, quando sono entrato in consiglio, come ha detto
Lanivi parlando di giovani consiglieri, avevo espresso il mio
parere su un appalto europeo e adesso sento che anche Lanivi
ribadisce questa scelta, che poteva essere diversa....
(... interruzione del Consigliere Lanivi, fuori
microfono...)
... era un appalto europeo probabilmente - come ha detto
qualcuno - fatto per qualche impresa che c'era già. Comunque non
voglio entrare in polemica, lo vedevo diversamente l'appalto
europeo. Mi sono sempre assunto la responsabilità della Commissione
Bortoli, figuratevi se non mi assumo la responsabilità di quello
che dico adesso e spero che anche Piccolo si assuma la
responsabilità di quello che ha detto...
(... interruzione del Consigliere Piccolo, fuori
microfono...)
... no, no, ma spero che si risolva più che altro per la realtà
del Casinò in questa Regione, per i mille dipendenti, per tutto
quello che gira attorno al Casinò e per tutto quello che è derivato
dalla ricchezza che ci viene dal Casinò.
Come avevamo detto in Commissione, in certi passaggi non ci era
sembrata molto chiara la gara di appalto; allora voglio anche dire
che non condivido laddove si parla nella delibera di accettazione
del piano di sviluppo della Casa da gioco predisposto dalla
gestione straordinaria perché un commissario che esce è indubbio
che dia un piano di sviluppo credibile. Cioè bisogna capire qual è
il piano di sviluppo, cosa vuole la Regione da questo piano di
sviluppo, cosa vuole da questa nuova azienda e, secondo me, si deve
anche quantificare.
Finalmente si prevede l'acquisizione entro 18 mesi dalla
sottoscrizione della convenzione dei beni immobili ritenuti dalla
Regione stessa funzionali all'attività; anche lì voglio vedere
quanto costeranno questi beni. Uno dei punti salienti della prima
bozza che è stato contestato dal TAR era l'acquisizione quanto
costerà, adesso vedremo forse quanto costerà l'acquisizione di
questi beni.
A differenza di altri che mi hanno anticipato, dico che il
commissariamento è servito a questa Regione per capire come
funziona il Casinò, per capire quali sono gli introiti in modo da
avere in mano al momento della trattativa un qualcosa di più forte.
Siccome il Casinò è già di per sé un meccanismo difficile da
controllare, ritengo che la gestione privata sia indispensabile,
però anche in questo senso voglio vedere quanti benefici porterà al
Casinò, a differenza del commissario, la gestione privata.
I conti a casa mia li facciamo sempre a fine anno; anche qui si
tirano i conti e poi vediamo quanto ci ha dato il Casinò con la
gestione commissariale e quanto darà negli anni a venire con la
gestione privatistica. Quest'ultimo tipo di gestione lo vedo più
nell'ottica dello sviluppo: se un privato ha interesse a sviluppare
e ha le capacità, ha più mano libera rispetto ad una gestione
commissariale però, ripeto, che questo commissariamento, facendo
tutti i conti a fine anno, è servito alla Regione.
Spero, come ho detto prima, che si concluda questa vicenda
Casinò, vorrei ricordare a Lanivi che verso la fine degli anni
settanta, inizio anni ottanta, forse si poteva già eludere
l'accerchiamento acquistando i beni del Casinò; si è deciso di non
comprarli, però già allora lo si poteva fare con un minore esborso.
Però andando indietro nel tempo, potremmo magari nel ?48-?50 vedere
altre cose. Invece dobbiamo riuscire a mettere la parola fine a
questa vicenda, ma ho qualche dubbio che questa convenzione metta
la parola fine.
Do fiducia a questa maggioranza, che poi gestirà l'operazione,
però non mi sento di votare questa delibera, pertanto mi asterrò
per le ragioni che ho detto....
( ...interruzione del Consigliere Marguerettaz, fuori
microfono...)
... non do fiducia nel senso, scusate, non vorrei... non mi è
venuta la parola... dico che questa maggioranza doveva a questo
punto assumersi delle responsabilità. Ha assunto queste
responsabilità, io non le condivido appieno perché la mia idea era
di un appalto europeo e poi, come ho detto, ci sono un paio di
punti che non condivido, pertanto mi asterrò sulla delibera.
Presidente Ha chiesto la parola il Consigliere Lanièce.
Lanièce (GA) Anch'io per fare alcune brevi considerazioni sulla
questione Casinò, tenuto conto del fatto che i colleghi che mi
hanno preceduto hanno detto quasi tutto, quindi finirei per
ripetere diverse cose.
Oggi finalmente, dopo mesi e mesi passati ad analizzare ricorsi
e controricorsi, a leggere sentenze, siamo di fronte ad un atto
concreto, quello che riguarda l'approvazione di un procedimento per
l'affidamento della futura gestione del Casinò ad una società
privata.
Possiamo dire che finalmente siamo giunti ad un momento
importante, in cui finalmente potremo vedere se da parte
dell'Amministrazione regionale c'è la volontà di addivenire
all'affidamento ad un gestore privato della struttura della Casa da
gioco di Saint-Vincent.
In merito all'atto in oggetto, anch'io come altri colleghi della
minoranza non posso che esprimere alcune perplessità che riguardano
alcuni aspetti di quest'atto amministrativo. Basti pensare ad
esempio al problema degli investimenti, al problema
dell'acquisizione dei beni funzionali - ma quali sono questi beni
funzionali? -, anche alla stessa durata della convenzione, una
durata, secondo me, esigua se si vuole puntare ad un rafforzamento
notevole della Casa da gioco. E ancora il problema sollevato dal
collega Tibaldi in merito all'assunzione di 65 persone prima ancora
di intavolare una trattativa con Finoper, anche questo è un fatto
che lascia perplessi. Lo stesso l'accettazione del piano di
sviluppo della Casa da gioco predisposto dalla gestione
straordinaria. Questi sono alcuni aspetti sui quali ho delle
perplessità abbastanza grosse.
D'altra parte fino adesso ho sempre cercato nei miei interventi
di indicare la volontà di addivenire al più presto all'affidamento
della Casa da gioco ad un gestore privato, pertanto mi sento oggi
spinto a votare questo provvedimento perché si arrivi al più presto
ad affidare la gestione della Casa da gioco ad un gestore privato
per i motivi che ho appena detto: per rafforzare l'immagine della
Casa da gioco, per poter finalmente dare uno scossone ad una
situazione che non è stata delle migliori in questi ultimi
anni.
D'altra parte è anche giusto che questa trattativa che verrà
iniziata venga condotta in modo rigido, senza presunzione, ma con
la consapevolezza che le cose vanno fatte questa volta per durare.
Ciò che importa è che da questa trattativa nasca una determinazione
notevole, durevole e vengano portati dei buoni risultati che
abbiano una lunga scadenza questa volta. Per quello che avevo
sollevato il problema della scadenza che viene prevista solo fino
al 2003.
Sarebbe impensabile dover assistere di nuovo ad un
palleggiamento di competenze, di commissioni, di criteri, di
responsabilità. È tempo di chiarezza e penso che sia giunto il
momento di portare a termine un impegno che ci siamo presi tutti
noi, al di là della collocazione in maggioranza o in minoranza, di
dare una soluzione al problema Casinò. Del resto credo che tutta
l'opinione pubblica valdostana ci stia chiedendo di vedere dei
risultati concreti.
Non siamo qui a difendere una società privata piuttosto che
un'altra; siamo qui per cercare di garantire ai lavoratori del
Casinò, all'economia valdostana, allo sviluppo turistico della
nostra Regione un futuro sicuro, sereno, molto più di quanto non lo
sia l'attuale.
Penso che in questa direzione possa essere colto l'apporto di
alcune forze della minoranza, che voteranno l'atto oggi in
discussione. Ovviamente se abbiamo dato la fiducia
all'Amministrazione regionale in merito a quest'atto, ci aspettiamo
poi di verificare, se la trattativa andrà in porto, più
attentamente la convenzione che verrà messa in atto.
Quindi incentreremo la nostra attenzione sulla convenzione, che
speriamo venga al più presto portata in quest'aula perché vorrà
dire che la trattativa è andata in porto, che finalmente dopo
alcuni anni la Casa da gioco avrà di nuovo un gestore privato. Per
questo indico il mio voto favorevole a quest'atto
amministrativo.
Presidente Se nessun altro chiede la parola, dichiaro chiusa la
discussione generale. Ha chiesto la parola il Presidente della
Giunta, Viérin Dino.
Viérin D. (UV) Je veux tout d'abord remercier tous ceux qui sont
intervenus, non seulement pour les considérations qu'ils ont
exprimées, qui sans doute, compte tenu de la complexité et de
l'importance de ce sujet, sont utiles, mais également pour toutes
les suggestions qui ont pour finalité de mieux définir le mandat
que le Gouvernement demande aujourd'hui.
En effet, comme nous l'avions déjà souligné à l'époque, pour le
Gouvernement il s'agit d'une lourde responsabilité. De ce point de
vue il est bien de définir au préalable les différents aspects qui
sont liés à cette négociation, de façon que le Gouvernement et la
délégation qui le représentera puissent avoir plus de tranquillité
et puissent mieux assumer cette responsabilité. Toutes les
suggestions seront mises en considération et nous aurons, au cours
du déroulement de cette négociation, la possibilité de continuer
cette confrontation au sein de la IVème Commission, pour exprimer
au mieux les volontés de cette Assemblée.
Permettez-moi aussi quelques considérations quant au débat qui
s'est dégagé et sur quelques thèmes de fond.
Tout d'abord sur notre pouvoir discrétionnaire: il est vrai, il
s'agit d'un long processus qui a commencé en 1991 et quand je parle
de processus, je fais également référence à la procédure qui a été
entamée et au contentieux qui s'en est suivi, parce qu'en 1993 ce
processus devait attendre une décision du Conseil d'Etat. Donc il
était plutôt difficile d'interrompre une procédure dans l'attente
de connaître cette décision.
Par la suite, des considérations ont été exprimées; nous avons
toujours fait de la concertation et de la collégialité la méthode
suivie pour prendre nos décisions. Les deux aspects qui ont été
considérés ont été, tout d'abord, quelle est la procédure qui nous
donne le plus d'assurance quant à la rapidité et c'est la
considération qui, au mois de juillet 1993, nous avait amenés à
dire qu'il fallait, plutôt que d'interrompre le tout, plutôt que de
reprendre un chemin sans savoir où cette décision pouvait nous
amener, reprendre un certain fil, parce qu'il y avait l'espoir de
pouvoir bien terminer cette procédure.
Considérons qu'à l'époque les conditions étaient tout à fait
différentes par rapport à aujourd'hui: il n'y avait pas de gestion
extraordinaire, nous étions encore dans une phase de prorogation
ultérieure d'une convention déjà échue et donc à ce moment-là nous
avons fait un choix de responsabilité. Nous avions également un
autre choix, Monsieur Tibaldi. L'autre choix, qui aurait été
probablement le choix le plus clair, était de changer de cap,
d'affirmer que nous ne voulions plus d'une gestion privée, mais que
nous voulions une gestion publique. Cela aurait été la décision qui
nous aurait permis de mettre fin à tout contentieux. Mais là c'est
le véritable choix politique: évidemment quand on fait un choix, on
est par la suite prisonnier - pour une question de cohérence - de
ce même choix.
Il y avait là une grande opportunité, mais il fallait modifier
totalement une orientation de fond, qui aujourd'hui a été
réaffirmée par l'Assemblée tout entière et c'est ce que nous
n'avons pas voulu. Pour vouloir maintenir ce choix, nous avons dû
suivre la procédure et aujourd'hui nous respectons les décisions
qui ont été prises par d'autres. C'est de ce point de vue que nous
réaffirmons le bien-fondé de ce que nous avons fait jusqu'à
maintenant, au-delà des conséquences du point de vue des
procédures.
Pour terminer, le pouvoir discrétionnaire n'était pas dans cette
phase - qui est une phase essentiellement de procédure, une phase
de présélection - un pouvoir d'ordre politique. Il s'agissait
simplement, à moins de changer l'objectif principal, de vérifier si
certaines conditions étaient remplies ou non.
C'est dans cette direction que nous avons agi; c'est sur la base
de cette considération qu'aujourd'hui nous prenons acte de
certaines décisions et nous passons à une phase successive, qui est
la phase qui devrait nous permettre d'entamer les problèmes dans
leur substance, tout en soulignant qu'il ne s'agit pas encore
aujourd'hui de signer la convention et donc forcément nous ne
pouvons pas définir dans le menu détail toute une série de thèmes.
Il n'y aurait pas à cet égard de négociation.
Il s'agit de donner un mandat et de permettre au Gouvernement de
négocier en lui fournissant les orientations d'ordre général, et
c'est là la raison pour laquelle on ne peut donner une liste
exhaustive de tous les différents aspects.
Il s'agit à notre sens de fixer clairement l'objectif et après
ce sera au cours de la négociation que on devra mieux le définir,
parce qu'il ne faut pas non plus oublier que le résultat final
devra être le résultat d'un accord entre deux parties, entre deux
volontés et si nous définissions déjà tout à l'avance, alors on
peut faire à moins de dire qu'on va ouvrir une négociation. Mais
évidemment nous allons avec cet objectif de fond, qui est à la base
de toutes ces conditions qui sont inscrites dans la délibération, à
savoir assurer une continuité.
A cet égard je souligne le terme continuité parce que je ne veux
oublier qu'à partir de 1994 il y a eu un processus positif de
gestion de la maison de jeu et donc nous devons assurer la
continuité de fonctionnement, de rentabilité, de développement,
tout en considérant que cette continuité doit être compatible avec
les deux considérations exprimées. La première c'est que le
"dominus" est l'Administration régionale et donc qu'il s'agit oui
d'une concession pour la gestion d'une maison de jeu, mais que les
décisions stratégiques concernant la maison de jeu sont du ressort
de l'Administration régionale et sont représentées par ces
orientations. Compatibilité donc avec ce fait et avec les intérêts
d'ordre général de la Région: voilà les points fondamentaux que le
Gouvernement posera à la base de son action, objectifs par la suite
réalisés sur la base de ces mêmes orientations.
Ce n'est pas aujourd'hui le cas de dresser un bilan de la
gestion extraordinaire, nous le ferons au moment où nous viendrons
au Conseil pour proposer la nouvelle convention.
Une seule considération je veux exprimer au-delà du différend
quant aux jugements sur les résultats de cette même gestion. Je
pense néanmoins qu'un résultat tout le monde est à même de le
reconnaître et d'exprimer donc un jugement positif: c'est
l'attitude différente du Gouvernement, de cette Assemblée,
vis-à-vis de ce problème.
Je veux comparer les deux dates: 1993 et 1997; aujourd'hui nous
nous apprêtons à entamer ces négociations avec des conditions qui
sont totalement différentes et nettement plus favorables pour
l'Administration régionale. Je crois que cette seule considération
est une considération importante pour démontrer le bien-fondé de
certaines décisions, non pas là sur le plan des procédures, mais
sur le plan de la substance parce qu'aujourd'hui nous nous trouvons
face à une situation complètement différente, dans laquelle - si
nous voulons la traduire en termes de négociation - le pouvoir
contractuel de la Région est au moins double par rapport à celui de
1993.
Quelques considérations enfin sur les remarques qui ont été
faites quant aux propositions formulées. L'objectif de
l'acquisition des immeubles de propriété SITAV, que nous estimons
fonctionnels à l'activité de la maison de jeu, nous l'avons gardé.
D'autres ont formulé des avis différents; nous en prenons acte;
nous constatons seulement que selon les circonstances on change
d'avis.
Au moment même où il y avait une pression de la part des
employés du Billia, nous aurions aimé entendre les mêmes
considérations. Tout le monde juge cette situation de la maison de
jeu unique et donne un jugement positif parce qu'elle représente
avec une unité de gestion - voilà pourquoi nous voulons atteindre
cet objectif - un atout supplémentaire pour l'activité de la maison
de jeu. N'oublions pas qu'à côté de cet aspect il y a l'aspect
social, qui nous a toujours amenés à prendre en considération ces
différents problèmes et qui nous a amenés aussi à concerter
certaines décisions compte tenu de l'importance de ce même
phénomène sur le plan social.
Quant à l'autre problème soulevé, c'est-à-dire si cet objectif
pourra être atteint sur le plan juridique, compte tenu du fait
Finoper n'est pas propriétaire de ces immeubles, à part la
considération que cette situation s'était déjà présentée en 1993,
nous voulons là reconfirmer tout d'abord une volonté, et ensuite -
puisque nous savons qu'il y a des rapports entre ces différentes
sociétés et qu'au-delà de la Société avec laquelle nous discuterons
il y a là également une seule volonté - réaffirmer cet objectif;
nous examinerons avec Finoper quelles sont les possibilités de
réaliser ce même objectif - et, à notre avis, ces possibilités
existent. S'il est vrai, comme il est vrai, qu'il y a des sociétés
différentes, il est aussi vrai qu'il y a une liaison directe entre
toutes ces mêmes sociétés et qu'elles font référence à un seul
"dominus".
Quant au problème de la concurrence, nous estimons que certaines
précisions pourront être inscrites dans la convention; ici il
s'agit de vérifier s'il y a accord quant aux principes parce que
c'est important de réaffirmer le fait que pour nous il doit y avoir
incompatibilité entre gestion de la maison de jeu de Saint-Vincent
et gestion d'autres activités toujours liées aux jeux, qui sont en
contraste avec les intérêts de la maison de jeu de
Saint-Vincent.
De quelle façon préciser cette incompatibilité, là aussi nous
avons la nécessité de le laisser à la négociation parce qu'il est
difficile de prévoir exactement maintenant toutes les différentes
facettes d'un problème qui se présentait d'une certaine façon il y
a 20 ans, qui aujourd'hui se présente d'une façon tout à fait
différente, compte tenu des modifications qui sont intervenues par
exemple dans les moyens de communication.
Quant au plan de développement nous avons voulu simplement
reprendre une décision qui a déjà été adoptée. Il ne s'agit pas de
renvoyer à une décision qui doit être prise; je veux rappeler que
par une délibération du Gouvernement du 20 janvier 1995 nous avons
"preso atto e per quanto di competenza approvato il piano di
sviluppo presentato in data 1° dicembre ?94 dal Commissario
straordinario, di dare mandato al Commissario straordinario di
provvedere alla stesura dei piani operativi definitivi ed
esecutivi, per rendere effettivamente operante tale piano di
sviluppo". Donc pour nous c'est tout à fait naturel, compte tenu du
procédé qui a déjà été entamé, de donner suite à ces décisions, qui
ont été par ailleurs présentées à la IVème Commission.
C'est là une conséquence d'une gestion que nous avons toujours
voulue dynamique pour deux raisons: tout d'abord pour maintenir la
compétitivité, ensuite parce que au moment même où nous nous
présenterons avec le futur gestionnaire de la maison de jeu, nous
devons avoir une maison de jeu en pleine activité; d'où la décision
de donner suite au plan de développement, d'où également la
décision de donner suite à l'augmentation des effectifs. C'est une
requête qui avait déjà été formulée précédemment. Nous nous étions
opposés: tant que le Conseil régional n'aura pas adopté le
règlement du personnel nous ne donnerons pas cours à cette requête,
même si elle est nécessaire pour la rentabilité de la maison de
jeu. Voilà un signe ultérieur d'une maison de jeu qui est en pleine
activité, qui est rentable et qui pourra être gérée au mieux par
une autre société.
J'ai pris acte avec satisfaction qu'à l'égard de cette
perspective il y a le consensus de presque toute l'Assemblée;
j'estime que c'est un élément en faveur du Gouvernement qui pourra,
au moment où il siégera à la table des négociations, représenter
non seulement la majorité qui l'exprime, mais représenter une
volonté générale de toute l'Assemblée.
Donc ce sera un élément qui contribuera à mieux orienter
l'action du Gouvernement dans cette phase qui s'ouvre et qui
s'achèvera au sein de cette même Assemblée, afin qu'elle puisse, en
cas de conclusion positive de la négociation, sanctionner par un
vote les conditions pour une gestion privée de la maison de jeu de
Saint-Vincent.
Si dà atto che, dalle ore 12,03, riassume la Presidenza il
Presidente Stévenin.
Presidente Si vota prima l'emendamento presentato dal
Consigliere Tibaldi, di cui do lettura:
Emendamento Al terzultimo capoverso delle Premesse, sopprimere
l'inciso "pur nella convinzione della fondatezza dei propri
atti".
Presenti: 30
Votanti: 29
Favorevoli: 4
Astenuti: 1 (Chiarello)
Contrari: 25
Il Consiglio non approva
Presidente Vi sono poi gli emendamenti del Presidente della
Giunta regionale, di cui do lettura:
Emendamenti Al punto 4°) viene apportata la seguente
integrazione: "di precisare che la trattativa, nel corso della
quale dovrà essere verificata la trasparenza e l'affidabilità
dell'azionariato, dovrà essere finalizzata, attraverso una
convenzione la cui scadenza non superi la data del 31 dicembre
2003, al conseguimento, in particolare, dei seguenti
risultati...";
Dopo la lettera c) viene inserita una nuova lettera:
"d)" la partecipazione della concessionaria agli oneri necessari
per la valorizzazione della Casa da Gioco";
La ex lettera d) diventa "e)"
" " " e) " "f)"
" " " f) " "g)"
" "" g) " "h)"
" "" h) " "i)"
Al punto 5) dopo la parola "consiliare" viene inserita la frase:
"in un congruo numero di riunioni".
Presidente Pongo in votazione il testo così emendato:
Deliberazione Il Consiglio
Ricordato che il Consiglio regionale con provvedimento n.
2265/IX del 7 giugno 1991 approvava di diramare un pubblico avviso
per invitare tutte le società interessate alla concessione per la
gestione della Casa da Gioco di Saint-Vincent;
Atteso che:
- in applicazione della deliberazione del Consiglio regionale
sopracitata è stato diramato l'avviso pubblico;
- il Consiglio regionale con provvedimento n. 2995/IX in data 10
gennaio 1992 ha preso atto che tra le varie società che avevano
inviato la documentazione, solo la società SITAV aveva prodotto la
documentazione idonea ad attestare il possesso dei requisiti
previsti dall'avviso pubblico e delegava conseguentemente la Giunta
regionale ad avviare la trattativa privata con la predetta
società;
- la società FINOPER presentava ricorso al T.A.R. Valle d'Aosta
per chiedere l'annullamento della deliberazione del Consiglio
regionale n. 2995/IX del 10 gennaio 1992 che escludeva la predetta
società dalla gara;
- il T.A.R. Valle d'Aosta con sentenza n. 103/1992 respingeva il
ricorso proposto dalla società FINOPER;
- la società FINOPER proponeva ricorso al Consiglio di Stato
contro la sentenza del T.A.R. Valle d'Aosta n. 103/92 e il giudice
di II° grado con decisione n. 362, in data 30 marzo 1993,
accoglieva il ricorso proposto dalla FINOPER e per effetto
annullava la deliberazione del Consiglio regionale 2995/IX del 10
gennaio 1992;
- il Consiglio regionale con provvedimento n. 74/X in data 26
luglio 1993 ribadiva la validità ed efficacia della deliberazione
n. 2265/IX del 7 giugno 1991 e dell'avviso ivi approvato
deliberando di riconoscere la validità delle domande pervenute in
termini da parte delle società e di riprendere il procedimento per
il rinnovo della concessione del Casinò di Saint-Vincent dal
momento precedente alla selezione;
- con provvedimento n. 75/X del 26 luglio 1993 il Consiglio
regionale provvedeva alla nomina della Commissione per la
valutazione dei documenti inviati;
Richiamata la precedente deliberazione del Consiglio regionale
n. 247/X, in data 4 novembre 1993, con la quale si prendeva atto
delle risultanze della valutazione effettuata dall'apposita
Commissione e si stabiliva, sulla base delle risultanze di detta
Commissione, che la Società SITAV S.p.A. poteva essere ammessa alla
trattativa prevista per l'eventuale affidamento della gestione
della Casa da Gioco di Saint-Vincent e si delegava la Giunta ad
avviare la trattativa privata con la Società in questione per il
rinnovo della concessione;
Atteso che con ricorso proposto al T.A.R. della Valle d'Aosta la
Società FINOPER chiedeva l'annullamento della deliberazione del
Consiglio regionale n. 247/X del 4 novembre 1993 e di ogni atto
presupposto, connesso e conseguenziale, ivi compresa la relazione
della Commissione in data 30 settembre 1993;
Vista la sentenza n. 65/94, in data 20 maggio 1994, con la quale
il T.A.R. Valle d'Aosta accoglieva il ricorso proposto dalla
FINOPER e conseguentemente annullava la deliberazione del Consiglio
regionale n. 247/X ivi compresa la relazione della Commissione;
Atteso, inoltre, che la Società SITAV S.p.A. proponeva appello
al Consiglio di Stato per la riforma della sentenza del T.A.R.
Valle d'Aosta 20 maggio 1994, n. 65;
Dato atto che il Consiglio di Stato con decisione n. 817/95, in
data 11 luglio 1995, depositata in data 16 ottobre 1995, rigettava
l'appello proposto dalla Società SITAV e conseguentemente
confermava la sentenza del T.A.R. Valle d'Aosta n. 65/94;
Constatato che, in ottemperanza alla decisione n. 817/95 del
Consiglio di Stato, il Consiglio regionale con provvedimento n.
1658/X, in data 23 novembre 1995, deliberava:
1) di dare atto che esclusivamente le Società FINOPER S.p.A. e
SITAV S.p.A. hanno presentato, alla data prestabilita del 10
settembre 1993, la documentazione integrativa a precisazione dei
requisiti di idoneità di cui al punto 4) del dispositivo della
deliberazione del Consiglio regionale n. 74/X del 26 luglio
1993;
2) di riprendere il procedimento per il rinnovo della
concessione del Casinò di Saint-Vincent dal momento antecedente
alla deliberazione del Consiglio regionale n. 247/X del 4 novembre
1993, annullata dal Giudice amministrativo di I° grado ed il cui
annullamento è stato confermato dal Consiglio di Stato, e cioè
dalla convocazione della Commissione di cui alla deliberazione del
Consiglio regionale n. 75/X in data 26 luglio 1993;
3) di invitare le Società FINOPER S.p.A. e SITAV S.p.A. a
confermare l'esistenza dei requisiti previsti alla data del 15
luglio 1991, confermati alla data del 30 luglio 1993, ed a
dimostrarne il permanere, alla data del 31 ottobre 1995;
Ricordato altresì, che con successivo provvedimento n. 1659/X,
in data 23 novembre 1995, il Consiglio regionale provvedeva, a
seguito della presa d'atto delle dimissioni presentate dai
componenti della Commissione, nominata con deliberazione del
Consiglio regionale n. 75/X, in data 26 luglio 1993, a nominare
altra Commissione per la valutazione dei documenti già presentati
dalle Società FINOPER S.p.A. e SITAV S.p.A., riferiti alla data del
15 febbraio 1991 e confermati alla data del 30 luglio 1993, nonché
per l'esame della documentazione da presentare dalle Società stesse
per confermare l'esistenza e dimostrare il permanere dei requisiti
alla data del 31 ottobre 1995;
Atteso che, con ricorso proposto al T.A.R. della Valle d'Aosta,
la Società FINOPER S.p.A. chiedeva l'annullamento delle
deliberazioni del Consiglio regionale n. 1658/X e n. 1659/X del 23
novembre 1995;
Dato atto che con sentenza n. 85/96 in data 20 marzo 1996,
depositata in data 18 aprile 1996, il T.A.R. della Valle d'Aosta
accoglieva il ricorso della Società FINOPER e, per l'effetto,
annullava le deliberazioni del Consiglio regionale n. 1658/X e n.
1659/X del 23 novembre 1995, statuendo che:
a) l'effetto del giudicato copre l'esclusione dalla procedura
della Società SITAV;
b) la Commissione non può essere rinnovata senza opportuna,
congrua ed espressa motivazione;
c) la procedura di preselezione deve essere, quindi, ripresa nei
confronti della sola Società FINOPER dal momento della convocazione
della Commissione di cui alla delibera 26 luglio 1993 n. 75/X e
deve essere proseguita con la valutazione da parte della
Commissione stessa dell'esistenza o meno dei requisiti 5
(patrimonio o garanzia equipollenti di almeno quaranta miliardi a
garanzia del livello di introiti attuale) e 7 (disponibilità di
infrastrutture accessorie alla Casa da Gioco o di acquisti
sufficienti a rilevarle o costruirle) in capo a detta Società;
Atteso che la Commissione per la valutazione dei documenti,
nominata con deliberazione del Consiglio regionale n. 75/X del 26
luglio 1993 e con decreto del Presidente della Giunta regionale n.
1190 del 20 settembre 1993, dopo aver sospeso le proprie dimissioni
precedentemente rassegnate, ha espresso e rinnovato - in
considerazione delle motivazioni contenute nella sentenza del
T.A.R. per la Valle d'Aosta n. 85/95 - la propria disponibilità a
riesaminare i punti 5) e 7);
Ricordato che la predetta Commissione, in data 6 giugno 1996, ha
ritenuto opportuno, in conformità ai contenuti della sentenza, di
richiedere alcuni chiarimenti sulla documentazione già prodotta a
suo tempo dalla Società FINOPER e, precisamente:
a) bilancio della COIMAR S.p.A. al 30 giugno 1991 e al 30 giugno
1992 o, in caso di predisposizione dello stesso riferito a fine
anno, alle date del 30 dicembre 1991 o del 30 dicembre 1992;
b) documentazione relativa alle procedure e modalità per
l'assegnazione e l'erogazione del contributo in conto capitale di
Lire 167,8 miliardi da parte del Ministero della Marina
mercantile;
Considerato che:
- in data 16 luglio 1996 la Commissione di cui trattasi ha
redatto il rapporto conclusivo sull'esistenza dei requisiti 5) e 7)
da cui risulta difettare in capo alla FINOPER alla data del 15
luglio 1991 il requisito n. 5 ed essere perlomeno dubbia la
titolarità del requisito n. 7;
- il Consiglio regionale, con deliberazione n. 2129/X del 26
settembre 1996, prendeva atto delle risultanze del supplemento al
rapporto conclusivo della Commissione per la valutazione dei
requisiti 5 e 7 in forza delle quali risultava difettare in capo
alla FINOPER il requisito 5 e risultava per lo meno dubbia la
titolarità del requisito n. 7, stabilendo che la gara aveva avuto
esito infruttuoso e che, conseguentemente, si sarebbe dato luogo ad
una nuova gara ad evidenza pubblica;
- avverso tale provvedimento del Consiglio regionale, la FINOPER
con ricorso notificato in data 4 novembre 1996 proponeva ricorso al
T.A.R. Valle d'Aosta chiedendo l'annullamento della deliberazione
del Consiglio regionale sopracitata, del supplemento di rapporto
conclusivo della Commissione e chiedeva altresì la sospensione
cautelare dei provvedimenti di cui trattasi;
Atteso che il T.A.R. per la Valle d'Aosta con sentenza n. 25/97,
in data 22 gennaio 1997, depositata in data 19 febbraio 1997 ha
accolto il ricorso proposto dalla Soc. FINOPER ed ha
conseguentemente annullato tutti i provvedimenti impugnati e
precisamente:
a) la deliberazione del Consiglio regionale della Valle d'Aosta
del 26 settembre 1996 n. 2129/X, recante "procedimento per
l'affidamento della futura gestione della Casa da Gioco di
Saint-Vincent. Presa d'atto della valutazione effettuata dalla
commissione relativamente ai requisiti 5 e 7 della società FINOPER
S.p.A.;
b) il "supplemento al rapporto conclusivo della commissione per
la valutazione dei documenti inviati e per la formulazione della
proposta di preselezione per l'affidamento della futura gestione
della Casa da Gioco di Saint-Vincent, redatto a seguito della
sentenza 20 marzo - 18 aprile 1996 n. 85/96" del T.A.R. della Valle
d'Aosta;
Ritenuto, pur nella convinzione della fondatezza dei propri
atti, al fine di non procrastinare ulteriormente l'affidamento ad
un privato della gestione della Casa da Gioco, di ottemperare alla
sentenza del T.A.R. Valle d'Aosta n. 25/97, avviando la trattativa
con la Società FINOPER;
Visti i pareri favorevoli rilasciati dal Capo di Gabinetto e dal
Dirigente del Servizio Affari Generali e Legali della Presidenza
della Giunta regionale, ai sensi dell'articolo 72 della legge
regionale n. 3/1956 e successive modificazioni, e del combinato
disposto degli articoli 13 - comma 1 lett. e) e 59 - comma 2 -
della legge regionale n. 45/1995, sulla legittimità della presente
deliberazione;
Delibera
1) di prendere atto dell'accoglimento da parte del T.A.R. della
Valle d'Aosta del ricorso proposto dalla Società FINOPER e del
conseguente annullamento di tutti i provvedimenti impugnati in
premessa specificati;
2) di prendere atto altresì che in conseguenza della sentenza
del T.A.R. Valle d'Aosta n. 25/97 la sola Società FINOPER risulta
ammessa alla trattativa privata;
3) di delegare, conseguentemente, la Giunta regionale ad avviare
la trattativa privata con la Società FINOPER per l'affidamento in
concessione della gestione della Casa da Gioco di
Saint-Vincent;
4) di precisare che la trattativa, nel corso della quale dovrà
essere verificata la trasparenza e l'affidabilità dell'azionariato,
dovrà essere finalizzata, attraverso una convenzione la cui
scadenza non superi la data del 31 dicembre 2003, al conseguimento,
in particolare, dei seguenti risultati:
a) l'acquisizione da parte della Regione entro 18 mesi dalla
sottoscrizione della convenzione, dei beni immobili ritenuti dalla
Regione stessa funzionali all'attività della Casa da Gioco;
b) il controllo della Regione sugli aspetti societari,
patrimoniali e gestionali della Società concessionaria;
c) l'accettazione del piano di sviluppo della Casa da Gioco
predisposto dalla Gestione straordinaria;
d) la partecipazione della concessionaria agli oneri necessari
per la valorizzazione della Casa da Gioco;
e) l'assolvimento, da parte della Società concessionaria, degli
obblighi previsti dall'articolo 7 della legge regionale 21 dicembre
1993, n. 88, il recepimento ed il rispetto della regolamentazione
riguardante le assunzioni di personale presso la Casa da Gioco
approvata con deliberazione del Consiglio regionale n. 2399/X del 5
febbraio 1997 nonché l'esclusione di oneri a carico della Regione
per il personale;
f) l'utilizzazione, a valori congrui, su licenza della Regione
del logo della Casa da Gioco, del Software gestionale e del
relativo Hardware;
g) l'impegno a rilevare dalla Regione o dalla Gestione
straordinaria l'arredamento, il materiale da gioco ed attrezzature
varie utilizzate per la gestione della Casa da Gioco;
h) l'esclusività ed il divieto di gestione diretta o indiretta
di altre attività di gioco, concorrenziali con la Casa da
Gioco;
i) l'impegno di avere la sede legale e fiscale nella Regione
Valle d'Aosta, per la durata della convenzione;
5) di impegnare la Giunta a relazionare alla IV Commissione
consiliare in un congruo numero di riunioni sugli sviluppi della
trattativa;
6) di rinviare, in caso di esito positivo della trattativa
privata, a successivo provvedimento l'approvazione del contratto di
concessione alla Società FINOPER S.p.A. della gestione della Casa
da Gioco di Saint-Vincent;
7) di dare atto che la presente deliberazione non è soggetta al
controllo della Commissione di Coordinamento per la Valle d'Aosta
in quanto non compresa nelle categorie indicate nell'articolo 8 del
decreto legislativo 22 aprile 1994, n.320 e di darne
esecuzione.
Presenti: 31
Votanti e favorevoli: 29
Astenuti: 2 (Chiarello e Chenuil)
Il Consiglio approva
Presidente Con questa votazione sono conclusi i lavori del
Consiglio.
La seduta è tolta.
