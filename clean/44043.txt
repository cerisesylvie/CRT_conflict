Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
FINANZA REGIONALE E LOCALE
Programmazione



Oggetto del Consiglio n. 1117 del 15 dicembre 2021 - Resoconto
OGGETTO N. 1117/XVI - Chiusura della discussione generale
congiunta sulle Relazioni della Sezione regionale di controllo
della Corte dei conti, sul DEFR per il triennio 2022-2024, sul D.L.
n. 46 (Legge di stabilità regionale per il triennio 2022/2024), sul
D.L. n. 47 (Bilancio di previsione per il triennio 2022/2024) e sul
D.L. n. 48 (Disposizioni collegate alla legge di stabilità
regionale per il triennio 2022/2024).
Bertin (Presidente) -
Alla presenza di 35 Consiglieri
possiamo riprendere i lavori interrotti ieri sera. Avevamo chiuso
la discussione generale, pertanto adesso ci sarebbero le repliche
da parte del Governo. L'assessore Marzi si è prenotato, ha facoltà
di parlare.
Marzi (SA) -
Comincio in maniera assolutamente non
melliflua a ringraziare tutti quanti i colleghi per il dibattito
politico che c'è stato nella giornata di ieri perché, di fatto,
come richiamato in più di un'occasione e come qualche collega ha
anche voluto gentilmente riprendere la parte finale della mia
relazione, il bilancio è il documento politico per antonomasia, di
conseguenza presenta tutta una serie di regole auree tra le quali
sicuramente quella di una forte e motivata partecipazione.
Una delle cose che si fa assolutamente fatica sia comprendere -
in particolare per chi per la prima volta si trova in un momento
della propria vita politica amministrativa, per tutti c'è stato un
primo bilancio, qualsiasi sia stato il ruolo politico che stavano
affrontando - sia a ricordare è la difficoltà nel rendersi conto
come un atto di questo tipo in realtà rappresenti sia nel momento
in cui viene discusso, sia poi nel prosieguo dell'anno successivo
fondamentalmente il pavimento sul quale un'azione
politico-amministrativa si fonda. Ecco quindi che siccome è
impossibile non avere qualcosa su cui stare, su cui posizionarsi
per poter agire, sostanzialmente soltanto con l'esperienza cogli le
affermazioni che tutti quanti, maggioranze e minoranze che si
incontrano a battere di bilancio in qualsiasi Assise eletta, quindi
dal più piccolo dei Consigli comunali fino ai Parlamenti, che
portano ad un momento nel quale, parlando di una finanziaria
nazionale, regionale, comunale, dicono: "questo è l'atto
politico-amministrativo per antonomasia". Se lo raccontano: alle
prime esperienze non ne cogli appieno il significato, poi se ti
capita di viverne più di uno, cogli, qualsiasi sia il ruolo che si
è chiamato a ricoprire quanto questo sia vero, quindi a tutti gli
effetti anche per quale motivo sia fondamentale rispettare, tra le
regole auree, anche quello della partecipazione.
Troverei assolutamente errato in replica fare il richiamo di
ogni singolo intervento sia stato posto in essere da parte dei
colleghi, che si tratti di colleghi di minoranza o si tratti di
colleghi di maggioranza. Ritengo, a titolo personale come Assessore
alle finanze, di provare a iniziare una replica da parte del
Governo riassumendo quali sono stati gli intendimenti posti in
essere, naturalmente non solo con il bilancio di riferimento ma
anche con il dibattito in aula, ringraziando anche i colleghi di
maggioranza, che hanno voluto, in maniera assolutamente vibrante,
esprimere soprattutto appoggio al bilancio e alla finanziaria
regionale che stiamo presentando. Per quale motivo? Perché se è
vero che tutti coloro i quali si trovino per la prima volta ad
affrontare un bilancio allo stesso tempo devono interpretare quanto
ho appena finito di esprimere come concetto, è altrettanto vero un
dato di riferimento, cioè che dall'esterno è difficile
comprenderlo. Se è stato difficile comprenderlo da parte di un
amministratore che si trova in prima istanza ad affrontare un
dibattito su una finanziaria regionale, figuratevi per chi ci
ascolta.
Anche nella giornata di ieri il sottoscritto e altri colleghi
sono stati chiamati a dover, in una qualche maniera, rappresentare
la finanziaria regionale 2022-2024 e una delle chiacchiere che
abbiamo fatto tra colleghi, indipendentemente dal fatto di essere
di maggioranza o di minoranza, una delle domande che ci siamo posti
è: ma saremo stati in grado, nonostante le parti diverse che
affrontiamo, a far capire che tutto quanto questo ha un significato
politico-amministrativo assolutamente rilevante? Perché sarà
capitato a tutti quanti voi in questi giorni comunque sia di
uscire, bere un caffè e che le persone che vi circondano vi
chiedano: "ma siete in aula? Quanto tempo restate in aula", come se
a tutti gli effetti questa fosse una sorta di rituale che non è
detto abbia un significato, una sostanza ma soltanto una forma.
Tutto il 2021 è stato un continuo incontrarsi in quest'aula e nelle
Commissioni deputate rispetto alla questione del bilancio tecnico
per connotare politicamente tutta una serie di scelte che alla fine
del 2021 stesso non si poterono fare.
Bisogna assolutamente ringraziare le strutture e il Governo
temporaneo della fine del 2020 dopo che il Consiglio regionale
decise di andare a elezioni anticipate per aver avviato durante
l'estate un percorso che ha portato alla fine del 2020 ad avere un
bilancio tecnico. Il fatto che però ci fosse il
floor
, il
pavimento sul quale muoversi quando invece abbiamo cominciato ad
amministrare nel 2021, non era sufficiente. Pertanto un po' perché
ci siamo trovati appena insediati come Consiglio a dover gestire un
momento delicatissimo, un po' perché bisognava in una qualche
maniera connotare politicamente l'atto amministrativo di matrice
tecnica, nel 2021 abbiamo avuto tutta una serie di occasioni, con
le leggi n. 15 e n. 22 soprattutto, fondamentalmente le due
attività di applicazione dell'avanzo di amministrazione, per poter
connotare, rispetto a un anno delicatissimo, la storia
amministrativa della Regione autonoma Valle d'Aosta e quindi anche
della Valle d'Aosta stessa, e questo è stato fatto, diciamolo in
termini sintetici, con una grande collaborazione da parte di tutto
quanto il Consiglio regionale. Pertanto quando io nella mia
relazione al bilancio ho voluto sinteticamente esprimere che cos'è
un bilancio e quali sono i passaggi sottolineando soprattutto il
confronto, sapendo benissimo che poi dopo c'è una minoranza che
deve controllare e in parte deve dire che avrebbe fatto cose
diverse, ma c'è una maggioranza che a tutti gli effetti ha
collaborato per arrivare anche alla stesura di quella relazione
finale, almeno negli intendimenti.
So benissimo queste cose, però è assolutamente necessario
cogliere il fatto che questo bilancio, questa finanziaria
regionale, è partita il secondo dopo che noi abbiamo approvato il
30 di luglio la legge n. 22/2021. Il dibattimento di riferimento,
l'analisi di riferimento è nata nel mese di agosto, di conseguenza
nel mese di dicembre, attraverso tutta una serie di passaggi
politici amministrativi, è arrivata in aula. È arrivata in aula
frutto di una sintesi, non di vittorie e di sconfitte, di un
contemperamento di interessi e di politici compromessi, che sono un
grandissimo risultato in politica. Quando quindi il sottoscritto si
è trovato nella necessità nelle ultime tre settimane di dover
pensare cosa avrebbe detto in aula nel momento in cui avrebbe
dovuto relazionare dopo il Presidente della II Commissione e il
collega che la minoranza avrebbe scelto per fare il relatore della
minoranza stessa ha fatto una scelta, che è stata una scelta di
sintesi: le battute in parte si sono privatamente sprecate e vi
dico anche che inizialmente la relazione era di una trentina di
pagine. In seguito, nel momento in cui riflettendo sono arrivato a
escludere tutte le esplicitazioni di natura numerica, perché sono
cose cognite, ho fatto la scelta di incentrare la mia relazione
soprattutto su due aspetti: sono due aspetti non a suffragio della
finanziaria regionale, ma un tentativo, magari assolutamente non
riuscito, di dare una spiegazione di qual è stato il percorso che
il Consiglio Valle, naturalmente nelle sue esplicitazioni, e il
Governo regionale ha cercato di portare avanti nel presentare
questa finanziaria regionale 2022-2024. Quindi uno il confronto,
l'anno e il periodo nel quale questa finanziaria regionale nasce e
poi fondamentalmente la centralità, come richiamato da alcuni
colleghi, in particolar modo il collega Cretier, del concetto di
persona e comunità.
Non personalizzo la mia replica però ci tengo a far presente una
cosa: sono stati colti sicuramente alcuni aspetti della parte
finale della mia relazione. In una parte iniziale ho discusso del
fatto che questa è un'azione consiliare di persone comuni che
stanno gestendo un periodo non comune e nella parte finale della
mia iniziativa mi sono particolarmente incentrato sul concetto di
persona e la persona fondamentalmente è il soggetto che si
relaziona con altre - tanto per essere chiari - ed è il pilastro,
assieme alla famiglia, di una comunità. Bene, quando cito il
termine "buono" lo cito nella sua accezione originale. Purtroppo
spesso il termine "buono" viene accompagnato anche - diamogli
un'accezione positiva - a un altro concetto, quello di ingenuo. Non
è assolutamente quello l'oggetto del contendere. L'oggetto del
contendere è legato al fatto che - ed è stato richiamato nel
dibattito, a partire dalla collega Spelgatti che ha avviato il
dibattito consiliare - quando cito le persone buone, intendo le
persone che hanno dei dubbi e che provano a fare il meglio
possibile con i mezzi che hanno a disposizione.
Visto che spesso è stata richiamata, durante il dibattito, tutta
una serie di riflessioni che sono state poste in essere da chi ha
governato - in quest'aula l'ho già richiamato in più occasioni, ci
sono persone con una grandissima esperienza sia amministrativa che
politica - io ritengo che ognuno di loro, come ognuno di noi che in
questo momento
pro-tempore
governiamo la Regione, si sia
trovato nella condizione, soprattutto quando hanno dovuto - per chi
lo ha fatto - portare un bilancio in aula, di farsi delle domande,
avere dei dubbi, scegliere e alla fine comportarsi conseguentemente
rispetto alle scelte di riferimento. Tutta quest'azione è un'azione
che naturalmente dovrebbe dare la sensazione di un bilancio vivo:
la scelta che porta a definire una finanziaria regionale non è una
scelta che si impone da sola ma è la conseguenza di una serie di
aspetti, primo fra tutti il contesto socio-economico nel quale
nasce e conseguentemente le risorse economico-finanziarie che si
hanno in disponibilità per poi arrivare a una prospettiva di
riferimento. Così come tutte le volte che si tratta il tema
bilancio, chi lo presenta lo definisce come un atto fondante, come
il momento principe dell'azione politico-amministrativa, eccetera.
Per lo stesso tipo di motivo, il contraltare è che il bilancio non
ha prospettive, non ha programmazione, non ha progettazione e
ringrazio anche sia il collega Marguerettaz per aver avuto un
distinguo sul concetto di programmazione e progettualità, sia il
collega Aggravi per averlo notato. Questo fa parte del dibattito
sul bilancio.
In sintesi - e in replica naturalmente beccherò un sacco di
repliche a mia volta in tal senso rispetto al fatto che non è così
- questo è un bilancio che nasce in un contesto molto particolare,
in un primo anno di un Governo con una situazione assolutamente
fuori dall'ordinario nel quale il Consiglio regionale ha cercato di
fare tutto il meglio possibile e lo stesso vale naturalmente per il
Governo regionale, che, a fronte di un'attività ordinaria molto
complessa nella quale appunto è stato necessario confrontarsi, ha
cominciato e avviato tutta una serie di analisi rispetto ad aspetti
di natura progettuale e di modifica della macchina amministrativa
assolutamente necessari.
Come richiamato, tra l'altro, da alcuni colleghi in aula, visto
che si amministra in continuità, sono tantissimi i miei colleghi
presenti in quest'aula stessa che hanno avuto nel corso degli
ultimi anni, qualcuno anche nel corso degli ultimi lustri, la
possibilità a loro volta di cominciare un avvio di progettualità e
di riforma. Se la Valle d'Aosta si ritrova nelle condizioni attuali
con qualche difficoltà ad affrontare il presente e il futuro,
bisogna però anche dirsi che, come richiamato spesso in quest'aula,
in realtà sono molte di più le cose positive che sono state fatte
rispetto a quelle che necessitano di una manutenzione o di un
aggiornamento della centralina del motore. Vero è che ci sono tutta
una serie di cose che dobbiamo cambiare, e lo faremo in continuità,
ma allo stesso tempo, se devo fare una sintesi, chi ha amministrato
prima di me, prima di noi, sicuramente ha fatto meglio di quanto
non abbia fatto peggio tanto per essere chiari.
Secondo aspetto, quindi dopo l'analisi di contesto nel quale
questo bilancio nasce, le disponibilità finanziarie. Le
disponibilità finanziarie, per fortuna, anche per merito di quanto
ho appena finito di dire e anche della capacità di risposta del
tessuto socio-economico, sono in leggera crescita. Il fatto che
siano in leggera crescita comunque non è stato sufficiente a non
dover trovare delle sintesi rispetto all'allocazione delle risorse,
e l'allocazione delle risorse era assolutamente necessaria rispetto
a un momento delicatissimo della storia attuale che naturalmente
può essere subito o agito. Il tentativo che in questo Governo
questa maggioranza e alla fine questo Consiglio porrà di fronte ai
Valdostani per il 2022 è quello di agirlo e lo agisce in che
maniera? Facendo una forte scelta di campo e andando a incentrare
l'allocazione delle risorse soprattutto rispetto a un concetto
cardine che è quello della persona e della comunità.
Se ho detto prima che essere "boni" in accezione latina non vuol
dire anche essere ingenui, ma vuol dire cercare di fare il meglio
possibile rispetto alla propria capacità relazionale, non vorrei
citare un accusativo di relazione ma ci siamo capiti, a tutti gli
effetti stiamo anche dicendo che non può essere solo letto questo
bilancio, questa finanziaria regionale come una serie di missioni
previste dal 118/2011, quindi dal bilancio armonizzato, dove si
riempie un cassetto e se ne svuota un altro, perché in realtà per
quanto mi riguarda, oltre a essere in questo momento un
amministratore pubblico, sono anche figlio, fratello, zio, ho degli
amici, faccio parte di un determinato settore economico nel momento
in cui tornerò a fare una vita solo privata, quindi quando una
finanziaria regionale in un periodo come questo riesce non solo a
mantenere un equilibrio su tantissime voci di spesa, ma addirittura
rilancia rispetto alla salute delle persone, quindi dei nostri
cari, a mio modesto avviso, la considero una finanziaria regionale
che mi rispecchia e che dà delle risposte che nel corso di questo
anno in particolare sono le risposte che tutti quanti noi abbiamo
cercato.
Nel 2020, quando nacque, ahimè il Covid, questa maledetta - sto
usando una parolaccia - malattia che tante persone ha tolto a tutti
quanti noi in tutti i sensi, la Regione autonoma Valle d'Aosta
ricevette dallo Stato italiano 36 milioni di euro per far fronte a
uno stato emergenziale. Nel 2021 questo Consiglio regionale ha
posto in disponibilità di questo settore - della persona, della
famiglia e della sua salute - 23 milioni di euro di risorse
proprie, lo abbiamo fatto con la n. 15 e la n. 22 più tutta quanta
una serie di altre leggi. Se nel 2022 facciamo la scelta a fronte
di un dato assestato sulla salute di 287 milioni di euro per il
2021 di partire in fase previsionale con 289 milioni di euro
disponibili, quindi con 27 milioni di euro disponibili in quel tipo
di ambito, a mio modesto avviso, non è vero che non abbiamo fatto
una scelta di natura progettuale, anzi, abbiamo preso atto di un
anno delicato, abbiamo messo mano al nostro portafoglio, quello
della Valle d'Aosta, e abbiamo deciso da subito di far fronte a una
necessità che l'anno scorso abbiamo dovuto, per motivi vari e
variegati, rincorrere. Questo tipo di scelta pertanto, a mio
modesto avviso, è una scelta non soltanto sana ma anche progettuale
e programmatica.
Chiudo dicendo che un altro ambito nel quale palesemente si sono
fatte delle scelte immediate di progettualità è nei rapporti con il
territorio, primi fra tutti con gli Enti locali, che, guardando la
legge di stabilità, si coglie subito, vedono immediatamente resi
disponibili 19.400.000 euro circa di leggi vincolate, quindi di
trasferimenti vincolati in fase di previsionale. Questi ambiti sono
una chiara rappresentazione di un tentativo di confronto che questa
maggioranza e questo Governo pone in essere come metodo per
affrontare la finanziaria regionale.
Concludo semplicemente dicendo che, nel momento in cui ho deciso
di chiudere il mio intervento con una frase del tipo: "insomma
essere buoni", sapevo benissimo che avrei in parte ricevuto lo
sfottò di turno, lo sfottò bonario di turno. Fa parte del gioco,
l'ironia, il fatto di saper cogliere anche dei momenti di rottura
se visti in positivo, sono uno dei motivi per i quali è giusto
difendersi e difendere l'umanità e anche un momento così delicato
come quello attuale vede oggi dibattere di una finanziaria
regionale rispettando i tempi e rispettando il ruolo che
pro-tempore
abbiamo deciso di vivere.
Presidente -
Si è prenotato l'assessore Barmasse a cui
passo la parola.
Barmasse (UV) -
Come da molti citato, la legge di
stabilità che stiamo discutendo destina oltre un quarto della sua
totalità al finanziamento della sanità e delle politiche sociali.
Per questo ringrazio innanzitutto la sensibilità dimostrata dai
colleghi della Giunta regionale e della maggioranza regionale
rispetto a questi due settori al governo dei quali mi sono
insediato poco più di un anno fa - non sono neanche quattordici
mesi che questa Giunta è insediata - e che sono stati travolti
dalla pandemia. Vorrei ricordare che è una pandemia che dal punto
di vista sanitario non ha eguali negli ultimi cento anni e forse a
volte mi sembra che ce lo dimentichiamo, la quale, come ho già
detto, ha esacerbato criticità e carenze riferibili sicuramente
anche all'epoca per pre-Covid.
Inizio il mio intervento presentando la logica che ha portato la
maggioranza a prevedere un'indennità di attrattività per i medici e
gli infermieri, le considerazioni sono state di varia natura. Non
si tratta assolutamente di un'indennità che vuole premiare
l'attività di certe figure professionali rispetto ad altre, ma
vuole far fronte a un'evidente e oggettiva carenza di tale figura
nel mercato del lavoro e ne rende impossibile l'arruolamento da
parte dell'Azienda USL della Valle d'Aosta. Si vuole far fronte
alla necessità di un intervento urgente, immediatamente
applicabile, per favorire l'arruolamento di medici e infermieri che
non riusciamo, noi come altre realtà italiane, a reperire nel
mercato del lavoro, a differenza di altre figure professionali
sanitarie, per garantire tutte le attività necessarie per far
fronte alla pandemia così come per garantire l'erogazione dei
livelli essenziali di assistenza. Si vuole trattenere i
professionisti già arruolati e mi preme evidenziare che siamo
consapevoli che un riconoscimento economico aggiuntivo
all'ordinario non è l'unico intervento utile, ma è parallelo ad
altre azioni che abbiamo specificatamente richiesto di avviare
all'Azienda USL in materia di
welfare
, così come previsto
dal piano di attrattività aziendale presentato ai sindacati in V
Commissione consiliare. Si vogliono attrarre nuovi professionisti
nel sistema sanitario regionale cercando di essere concorrenziali
con le offerte allettanti che arrivano, oltre che dalla sanità
privata, anche dalle Province autonome di Trento e Bolzano e da
realtà oltre confine, che propongono non solo retribuzioni
decisamente più elevate, ma che possono anche utilizzare strumenti
contrattuali di turnistica più confacenti all'organizzazione della
propria vita personale.
Tutta la maggioranza è consapevole della possibilità di
impugnativa statale, ma ciononostante ha ritenuto che non era più
possibile attendere la contrattazione nazionale per dare risposte a
un'importante carenza che è rilevata in ambito nazionale.
Preciso che anche le proposte emendative di tale articolo non
sono scevre dal medesimo rischio di impugnabilità che deriva dal
fatto dell'istituzione di un'indennità extracontrattuale ma, a mio
avviso, non si può più attendere. Infatti, le iniziative sinora
prospettate a livello ministeriale rappresentano per la nostra
realtà solo un primo passo rispetto alla soluzione strutturale del
problema e sono finalizzate al momento a un adeguamento dei
fabbisogni relativi alla formazione delle figure sanitarie, che
però avrà i suoi effetti solo fra quattro-cinque anni e noi abbiamo
il dovere di dare una risposta adesso. Si tratta, ribadisco, di una
misura ponte rispetto a un intervento più strutturale che vedrà
coinvolto tutto il comparto sanità che è già in fase di
approfondimento da parte degli uffici competenti, i quali si sono
già confrontati con realtà analoghe alla nostra che rilevano le
medesime problematiche di migrazione dei professionisti sanitari
verso Nazioni confinanti.
Con riferimento all'intervento della consigliera Guichardaz
inerente la bozza di piano della salute del benessere sociale, mi
preme sottolineare alcuni aspetti: il documento è in fase di
consultazione pubblica e prima di pervenire a questa bozza è stato
attuato il percorso di condivisione previsto dagli atti di
programmazione partecipata del piano, sono stati incontrati gli
addetti ai lavori, cioè Azienda USL, sindacati di categoria sia dei
dipendenti che dei convenzionati, terzo settore, Associazione
Consumatori, eccetera. Il documento è stato illustrato anche
all'Assemblea dei Presidenti delle
Unités
, inoltre è già in
fase di programmazione un ulteriore incontro con tutti i
Sindaci.
In aggiunta, la bozza del piano è stata presentata alla
Commissione competente così come concordato in questo Consiglio. La
scelta di richiedere contributi scritti attraverso una piattaforma
pubblica è stata adottata e condivisa nell'ottica non di sminuire,
come qualcuno cerca di sostenere, ma al contrario, di valorizzare i
contributi articolati e circostanziati provenienti non solo dai
soggetti organizzati, ma anche dai cittadini che usufruiscono dei
servizi trattati nel documento. In tal senso ci sono pervenuti
numerosi apprezzamenti per questa opportunità.
Entrando nel merito dei contenuti, mi dispiace che su un
documento di programmazione così importante per la nostra Regione,
perché è il più importante documento di programmazione sanitaria e
politiche sociali che c'è in Regione per i prossimi quattro anni,
ci si fermi agli attacchi politici derivanti dal ruolo e non si
apprezzino le opportunità di condivisione e riflessione che un
documento di programmazione dovrebbe far nascere in chi fa politica
e lavora per i cittadini. La Consigliera avrà comunque molteplici
occasioni per apportare i suoi contributi sicuramente migliorativi
quando il documento perverrà all'analisi del Consiglio. Affermare
che si sia programmato per compartimenti stagni denota una scarsa
conoscenza del documento o una sua interpretazione strumentale
poiché al contrario si è costruito un modello che poggia proprio
sull'integrazione tra diverse dimensioni: Ospedale, territorio,
domicilio, anche attraverso la realizzazione di strutture
intermedie e integrazione tra contesto sociale e bisogno sanitario
della persona. Mi preme ribadire che al centro del piano è il
cittadino e il cambio di paradigma è stato proprio questo e
l'esplicitazione di tale paradigma è evidente a chiunque legga in
maniera costruttiva e non strumentale il documento.
Un piccolo cenno alla costruzione del nuovo Ospedale: la
popolazione valdostana ha già avuto modo a suo tempo di esprimersi,
questo Consiglio anche. Ritengo che sia finito il tempo dei
comitati e dei
rendering
e che occorra avviare al più presto
la fase della costruzione del nuovo Ospedale regionale che la
popolazione aspetta da troppo tempo.
Infine, a chi sostiene che la bozza del piano della salute e del
benessere sociale sia un mero recepimento di indicazioni nazionali
voglio specificare che il documento ha effettuato un'analisi del
contesto regionale, dei servizi e degli interventi in ambito
sociale e sanitario realizzati nel tempo e ha voluto tracciare una
nuova prospettiva di sviluppo consona alle esigenze della
popolazione valdostana e al suo contesto geografico al fine di
rimuovere le criticità rilevate, certamente utilizzando anche gli
strumenti finanziari e di programmazione resi disponibile dal
livello europeo e nazionale, quali il PNRR, i fondi complementari e
le indicazioni rispetto ai livelli essenziali delle prestazioni
esigibili dai cittadini e definite a livello nazionale in ambito
sanitario e sociale.
Non abbiamo ritenuto di esplicitare nel dettaglio le azioni
volte alla realizzazione ed erogazione delle prestazioni sociali
del DEFR poiché a esse è riservato ampio spazio nella macroarea 4
del piano e ricordo ancora una volta che il principale documento di
programmazione in ambito sanitario politiche sociali è il piano per
la salute ed il benessere sociale.
Per quanto riguarda, in particolare, le politiche sociali,
bisogna accogliere all'interno del piano quelle che sono veramente
delle novità, concetti come regia unica, separazione
dell'amministrazione e della programmazione, uniformità dei servizi
su tutto il territorio, sono degli elementi, a mio avviso,
veramente innovativi e che vanno valutati per quello che
effettivamente sono.
Per quanto riguarda poi... mi spiace che non ci sia, non vedo il
collega Distort... un piccolo riferimento, aveva parlato di
pietas
il collega all'inizio del suo intervento. Io lo
ringrazio di aver specificato che si tratta di
pietas
romana, intanto perché non c'è bisogno di
pietas
per
l'Assessorato della sanità e per tutti coloro che ci lavorano
perché ricordo che siamo nel mezzo ancora adesso di una pandemia,
da 14 mesi, da quando abbiamo preso il governo della Regione, che è
il più grave sconquasso, il più grave problema dal punto di vista
sanitario degli ultimi cento anni, questo vorrei che lo si
ricordasse perché a volte veramente non ce lo ricordiamo. In questi
quattordici mesi si è lavorato a livello di Assessorato, e questo
per me è un riconoscimento a tutti, i dirigenti, i funzionari,
tutti coloro che lavorano nell'Assessorato, in quattordici mesi si
è lavorato in mezzo a una pandemia continua facendo tante cose che
per molteplici motivi prima non si sono potute fare.
Il significato in latino, ma questo lo saprà meglio di me il
collega Distort,
di pietas
...sia divinatorio da un certo
punto di vista, ma il suo significato in realtà vuol dire prendersi
cura degli altri, dei più deboli,. Io penso che l'Assessorato, e,
quando parlo di Assessorato non parlo dell'Assessore, ma di tutti
coloro che hanno lavorato in Assessorato, tutti coloro che hanno
lavorato per l'Azienda sanitaria...in tutti questi mesi non abbiano
fatto altro che lavorare per prenderci cura degli altri. Io so
quanto è stato fatto negli ospedali, quanto è stato fatto sul
territorio, so quanto è stato fatto all'interno dell'Assessorato
perché nessuno si è mai tirato indietro, nessuno ha mai guardato il
cartellino, tutti hanno continuato a lavorare per tirar fuori la
Valle d'Aosta dal punto di vista sanitario, sociale, da una
situazione che non ha eguali negli ultimi cento anni.
Presidente -
Consigliere Manfrin per mozione d'ordine, ne
ha facoltà.
Manfrin (LEGA VDA) -
Per chiedere una Conferenza dei
Capigruppo.
Presidente -
Va bene, è accordata.
La seduta è sospesa dalle ore 09:42 alle ore 10:10.
Bertin (Presidente) -
Ha chiesto la parola il consigliere
Marguerettaz per mozione d'ordine.
Marguerettaz (UV) -
Una mozione d'ordine, magari prima
del termine o al termine delle repliche del Governo chiedo una
sospensione per la riunione urgente della Commissione Regolamento
per valutare i risultati della Conferenza dei Capigruppo, che è
intervenuta su un'interpretazione del Regolamento che non è
ovviamente di sua competenza. Chiedo quindi urgentemente, prima
dell'inizio delle votazioni, la Commissione del Regolamento.
Presidente -
Ha chiesto la parola il
consigliere
Manfrin.
Manfrin (LEGA VDA) -
In realtà, io rispondo e replico già
al capogruppo Marguerettaz dicendo che in realtà la Capigruppo che
è appena terminata non ha deciso sull'interpretazione rispetto al
Regolamento ma ha deciso rispetto all'ammissibilità di alcuni
emendamenti o meno, quindi non si è pronunciata sul Regolamento e
quindi una riunione della Commissione Regolamento non è necessario
convocarla. Dopodiché, Presidente, è lei che deve rappresentare
questo Consiglio e difendere le scelte che la Capigruppo fa, anche
quando non piacciono alla maggioranza.
Presidente -
Riprendiamo i lavori, siamo in fase di
replica. Sono intervenuti gli assessori Marzi e Barmasse. Si è
prenotato l'assessore Jean-Pierre
Guichardaz a cui passo la
parola.
Guichardaz J. (FP-PD) -
Solo per replicare ad alcune
considerazioni che sono state fatte nel corso del dibattito
relativamente alle deleghe e agli ambiti che io ho l'onore in
questo momento di rappresentare.
Un collega ha fatto una considerazione sulla questione dell'Ente
unico del turismo, anzi, devo dire che diversi colleghi hanno in
qualche modo ripreso un tema che credo sia stato oggetto di diverse
iniziative, di diverse interpellanze e interrogazioni in questo
Consiglio e vanno a ripetere, credo per la quinta o sesta volta,
ciò che tutte le volte ho detto, ma chi ha affermato che l'Ente
unico del turismo è un'idea che va avanti da anni e che quindi è
qualcosa che viene riproposto è bene che sappia che se va avanti da
anni, un motivo ci sarà. Il motivo legato al fatto che l'Ente unico
del turismo, così com'è stato oramai credo da più di dieci anni
messo all'ordine del giorno di tutti i Consigli regionali e gli
Assessori che mi hanno preceduto... è qualcosa che va fatto secondo
una logica.
Noi l'abbiamo inserito nel DEFR, il DEFR, com'è noto, è un
documento di programmazione triennale, per poter costruire un Ente
unico del turismo, non è sufficiente fare una legge che individui
il contenitore. La legge c'è già, è già stata scritta dai miei
predecessori, ma vanno definiti i mattoni, come ho già detto più di
una volta, affinché poi, una volta costituita la base che sarà
necessaria per costruire questo Ente unico del turismo, a quel
punto si potrà tirare fuori dal cassetto la norma e la norma
diventerà poi operativa ma non su un contenitore vuoto ma su un
contenitore pieno. Ricordo che esempi di questo genere sono già
presenti in diverse altre realtà, io faccio sempre l'esempio
dell'Alto Adige e del Trentino, dove oramai da decenni esistono
delle strutture che si occupano di promozione, che hanno una
complessità estremamente diciamo articolata: mi riferisco, per
esempio, all'IDM, a Trentino Marketing e soprattutto sono entità
che hanno un'ampia autonomia, flessibilità e delle agibilità, che
non sono proprie del sistema pubblico, che permettono loro di
lavorare con rapidità e con modalità che sono estremamente più
efficaci rispetto a un sistema pubblico che sarebbe poi solo una
creazione diciamo artata, ma alla fine non avrebbe delle funzioni.
Tra l'altro, queste entità che voi conoscete molto meglio, sono
entità nelle quali, per esempio, il privato è a pieno titolo
coinvolto, addirittura il Presidente della Trentino Marketing credo
sia il Presidente dell'Associazione degli Albergatori del Trentino
e la percentuale di quote appartenenti alla Provincia è meno della
metà, quindi diciamo inferiore rispetto alle quote che sono in
possesso del privato. È un tema estremamente complesso che
presuppone un'analisi attenta sull'organizzazione, sulle agibilità.
Faccio presente che altrove, per esempio, dentro l'Ente unico del
turismo, sono incorporate alcune strutture come le
Film
Commission
, per esempio, la
Sport Commission
lì dove
queste esistono e strutture varie, che alla fine operano tutte in
stretta sinergia. Siccome mi è stato fatto un appunto sui tempi, io
quello che posso dire è che noi lo abbiamo inserito nel DEFR e
l'intenzione è ovviamente quella di non trascinare questa norma
com'è successo nel passato, per colpa di nessuno, io questo lo
voglio dire, ma proprio perché l'organizzazione presuppone anche
una stabilità di tipo politica, perché ogni volta che si ripropone
il tema è evidente che poi se cambiano otto Governi in sette anni,
tutte le volte si deve ricominciare a mettere mano.
Riguardo alla norma sulla cultura, anche la norma sulla cultura
che ho preannunciato più volte, e mi riferisco a un intervento del
collega Perron, noi l'abbiamo inserita nel DEFR, anche questa è una
norma di riordino, di razionalizzazione e di innovazione delle
attività culturali e degli spettacoli dal vivo ed è una norma che,
come lei ha precisato, si propone proprio l'obiettivo di rendere i
più trasparenti possibili ed equi i criteri di accesso, sempre
considerato, e lei lo sa meglio di me essendo un artista che
peraltro ha anche partecipato alla Saison a vario titolo... la
prestazione artistica è infungibile, quindi, come le avevo già
detto forse in occasione di due o tre interpellanze che ha fatto, è
evidente che poi la scelta della prestazione rimane in capo al
direttore artistico, perché l'intendimento è proprio quello di
creare delle Commissioni e una direzione, abbiamo già nella
Season
, per esempio, sperimentato questa formula. La norma
quindi è già in fase di definizione, è una norma a cui seguirà un
regolamento di attuazione che fisserà le disposizioni in ordine ai
requisiti generali, criteri di ammissibilità e di valutazione,
quindi chi e con quali criteri verranno valutati, le modalità di
concessione di erogazione e di rendicontazione poi delle
agevolazioni e quindi tutto in direzione, come le dicevo prima,
della trasparenza e dell'equità che è necessaria e lei fa bene a
ricordarlo perché è uno dei propositi che ho messo sul tavolo non
appena mi sono insediato.
Lei fa riferimento anche alle
sociétés savantes, les sociétés
savantes
sono un patrimonio, adesso abbiamo inserito
ultimamente l'A.R.CO.VA. e la
Société des harmonies et des
anciennes racines
all'interno di questo contenitore che va
avanti dagli anni Ottanta, quindi che viene implementato
periodicamente, ma la valutazione è stata una valutazione legata al
tempo di esistenza di queste organizzazioni, al valore aggiunto che
esse possono dare. Quello che forse deve cambiare - ed è anche
quell'aspetto ricompreso all'interno della legge sulla cultura - è
la valutazione della restituzione da parte di queste
sociétés
"
entre guillemets
" di prodotti culturali che
possano essere parametrati.
Rispondo al collega Distort relativamente alle sue cortesi e
come sempre costruttive considerazioni, lei fa un appunto rispetto
alla valorizzazione dei beni culturali e dell'azione di
valorizzazione, che, come lei sa, deve assicurare, attraverso la
promozione, la conoscenza e la comunicazione del patrimonio, le
migliori condizioni di utilizzo e una frizione del patrimonio "a
ogni tipo di pubblico" dice proprio la norma. La valorizzazione
quindi può essere e deve essere fatta attraverso una serie di
strumenti che possono essere azioni educative, ma anche strumenti
operativi, addirittura il sostegno agli interventi di
riqualificazione del bene rientra nel novero proprio delle
valorizzazioni, sia degli immobili che delle aree tutelate, la
realizzazione anche di valori paesaggistici rientra all'interno del
concetto di valorizzazione.
Noi crediamo umilmente, poi lei ha sicuramente delle competenze
che io non ho, ma io credo che le nostre strutture, i nostri
servizi... ma non da oggi, io lo dico sempre perché non vorrei
essere travisato, non è che sono arrivato io e ho cambiato il
mondo, io ho ereditato una situazione anche di efficienza, di
impegno e di capacità anche di strutturare delle iniziative che era
già esistente, cioè le nostre strutture sono strutture che da tempo
lavorano nella promozione, nella valorizzazione, nella fruizione.
Certo, ci sono delle scelte politiche che possono essere discusse e
possono essere non condivise, ma quello che le posso dire è che le
nostre strutture, attraverso la gestione diretta, per esempio, dei
siti culturali, attraverso la promozione, la pubblicizzazione,
attraverso eventi storici, faccio riferimento, per esempio, a
"Plaisirs de Culture" quando parlo di valorizzazione anche dei beni
materiali, fanno un'azione che probabilmente va forse un po' più
coordinata - su questo adesso non ricordo più quale collega, forse
il collega Brunod quando parlava del Forte di Bard - tra soggetti
perché quello che ho potuto rilevare quando sono arrivato è che c'è
uno scarso dialogo tra soggetti che fanno cultura e che non sono
abituati a mettersi intorno a un tavolo e a ragionare in termini di
sistemi e di sinergia. Questo lo posso assolutamente dire.
Lei poi faceva riferimento al marchio ombrello, il marchio
ombrello anche lì l'ho spiegato credo in cinque-sei occasioni. Il
marchio ombrello noi ce l'abbiamo, è quel bellissimo simbolo e
quella bellissima declinazione che si può vedere oggi anche nelle
divise, per esempio, delle guide alpine, finalmente si comincia a
utilizzare, sta diventando effettivamente un
brand
anche
riconoscibile.  Gli impianti a fune adesso nelle loro
restyling
di grafiche mettono e stanno mettendo anche loro
il marchio. Allora l'idea che ho io e poi, ripeto, ognuno ha delle
idee, poi le mette in pratica e poi sarà la storia a giudicare, i
posteri o non lo so chi, questo non è compito nostro né
autogiudicarci, né autoincensarsi, io ho un po' quest'idea e l'idea
è che - il logo ce lo abbiamo - prima di costruire un marchio
ombrello nel senso di qualcosa di esistente o di graficamente
attraente - e ripeto, secondo me, noi ce l'abbiamo già - va
costruito il prodotto. Noi abbiamo gli ingredienti, questo
benedetto prodotto si sta costruendo un po' per volta e si sta,
secondo me, anche affermando a livello nazionale tant'è che, come
forse ho già avuto occasione più di una volta, a noi stanno
arrivando addirittura delle richieste di utilizzo del marchio da
parte di ditte di produzione di vari prodotti. Non l'abbiamo ancora
regolamentato, quindi io sono dell'idea che prima si costruisce il
prodotto, il marchio assurgerà poi a
brand
e questa è
un'operazione che richiede tempo, richiede la costruzione di una
credibilità attorno a una destinazione, la destinazione è la
destinazione Valle d'Aosta. Poi anche lì potrò sbagliarmi, però
comunque questa è un po' l'idea che noi abbiamo anche evidenziato
nel DEFR rispondendo a tutti coloro che ci chiedevano informazioni
sul marchio ombrello. DEFR che, ricordo, è comunque una
programmazione che richiede dei tempi lunghi, noi su questo non
abbiamo messo dei tempi.
Rispetto poi al
corpus
legislativo, io posso dirle che le
norme pronte ci sono, sono state studiate, redatte e perfezionate
anche in quest'ultimo anno, sono le norme sugli incentivi
urbanistici a favore delle strutture turistico-ricettive, esiste un
DDLR su questo, una DGR sui nuovi requisiti per la classificazione
delle aziende alberghiere perché qualcuno ricordava giustamente che
siamo ancora all'età della pietra rispetto alla classificazione,
non è compreso per dire il possesso del Wi-Fi, eccetera, e lo posso
dire perché lavorando in quel settore da "civile" trovavo già
anacronistico e poco moderno questa regolamentazione anni fa. È una
regolamentazione che tutti i colleghi che hanno fatto il mio
mestiere si sono ritrovati sul tavolo, l'intendimento, visto che lo
abbiamo messo nel DEFR, è di produrre questa modificazione, questo
ammodernamento anche delle discipline e delle attività
turistico-ricettive extralberghiere, che sono delle attività che
cambiano in corso d'opera, ne parlavamo recentemente anche con il
collega Restano, per esempio, riguardo agli ostelli, su questa cosa
stiamo cercando di mettere mano. Poi le due contestate norme sulle
locazioni per finalità turistiche, sulla nuova disciplina
dell'imposta di soggiorno e poi il DDLR di semplificazione della
legge di sostegno finanziario del settore, senza considerare poi
tutte le norme che nel frattempo sono state messe in campo: la
legge n. 8/2020, la n. 15/2021 che sono state fatte dal Consiglio
regionale e anche con una certa approvazione trasversale che
presuppongono però poi tutta un'operatività da parte delle
strutture. Ci sono ancora 420 domande, per esempio, per gli
investimenti che sono lì e sono in lavorazione. Questo grosso
lavoro generale quindi, tra l'altro, con risorse anche umane
piuttosto contenute come lei sa bene, perché poi ogni Assessore
eredita un po' le strutture anche che trova tra pensionamenti,
smart working
, malattie, situazioni varie poi deve un po' il
conto con quello che c'è. Secondo me, le nostre strutture stanno
lavorando bene e stanno facendo miracoli.
Collega Brunod - mi rimangono tre minuti - relativamente al
Forte di Bard, lei lo conosce bene, ci lavora, quindi lei sa anche
che il Forte di Bard fino all'anno scorso non è mai stato
finanziato in un'unica tranche, quando lei mi parla di
programmazione, interazione, eccetera e il fatto di ricevere
1.075.000 euro e poi se c'è in assestamento eventualmente un altro
milione e mezzo con
tranches
successive è cosa che succede
da sempre, e lei lo sa bene, e questo aspetto rende molto
difficoltosa l'operatività del Forte di Bard, che è un grandissimo
collettore da un punto di vista turistico e con questo bilancio noi
abbiamo stanziato in un'unica
tranche
4 milioni di euro che
sono vincolati ovviamente ad attività sia di tipo artistico che a
tutta una serie di attività di manutenzione e di ammodernamento del
Forte, perché, come ci siamo già detti qualche tempo fa quando ne
abbiamo parlato e abbiamo avuto occasione due-tre giorni fa di
vederci, è necessario che il Forte di Bard torni veramente a essere
il fulcro. Parliamo di un luogo che ha centinaia di migliaia di
presenze, io sono stato domenica a visitare una mostra e devo dire
che abbiamo fatto la fila, quindi è molto attrattivo il Forte, ma
naturalmente presuppone che ci siano delle risorse stabili e fisse.
Con questo bilancio noi crediamo di aver quanto meno dato una
stabilità. Ora sta al Forte di Bard ovviamente programmare le
attività e programmare tutto il resto. Il Forte di Bard è
finalmente in sinergia con le altre strutture della cultura perché
io mi stupivo che anche lì ci fosse un certo scompaginamento, è
dentro la Commissione Mostre e lavora per far sì che il circuito
espositivo di rappresentazione proprio dei nostri beni culturali
sia un circuito sinergico.
Dell'abusivismo delle guide alpine e maestri di sci ne abbiamo
preso atto, abbiamo un
dossier
, sappiamo che esistono delle
situazioni, lì esistono delle norme nazionali, anche delle norme di
autotutela da parte delle associazioni, degli ordini e dei collegi,
ma abbiamo chiara la rappresentazione e, per quanto di competenza -
glielo potranno confermare anche i colleghi, il Presidente delle
guide alpine e quello dei maestri di sci -, stiamo lavorando anche
su questo per creare delle condizioni.
In ultimo, collega Aggravi, lei parla di Sinistra
pianificatrice, sovietica, che vuole mettere le mani nelle tasche
degli Italiani, ho talmente stima di lei, collega, che credo che
queste sue considerazioni, spero, derivino da un posizionamento di
tipo politico. Se lei si riferisce in particolare alla norma sulle
locazioni brevi, quella norma...
(intervento del consigliere Aggravi, fuori microfono)
... rientra nel DEFR, è nel programma, io faccio i compiti che
mi dicono di fare. È una norma che è stata ed è ricompresa anche
nel programma di maggioranza, si discuterà, è una norma, tra
l'altro, che assicura eguaglianza, equanimità nei confronti delle
altre attività che hanno dei doveri di tipo sanitario, doveri di
tipo fiscale, di sorvegliabilità e di riconoscibilità, quindi io
credo che a questo punto si aprirà anche su questi temi un
ragionamento.
Presidente -
L'assessore Sapinet si è prenotato, ha
facoltà di intervenire.
Sapinet (UV) -
Alcune brevi considerazioni, qualche
passaggio generale che poi potremo approfondire nel corso di questi
giorni durante le varie iniziative. Un bilancio affrontato con la
consapevolezza del difficile momento dove la pandemia sembra non
dare una tregua, una pandemia alla quale abbiamo risposto fra le
altre cose con la legge n. 15/2021, un lavoro corale, un lavoro che
ho particolarmente apprezzato.
Ringrazio coloro che sono intervenuti, tutti, riprenderò qualche
passaggio e ribadisco fin da subito l'importanza di essere una
squadra sempre di più, questa è una delle sfide del 2022 che ci
aspetta come Governo, come maggioranza, una squadra che vedo
sicuramente più forte e più coesa di un anno fa, anche se magari
numericamente inferiore. Sul metodo e sulla condivisione ognuno ha
cercato e cercherà di fare il meglio e nel mio caso devo
ringraziare i colleghi più vicini ai settori che seguo che mai
hanno fatto mancare il loro contributo. Alcune suggestioni
interessanti dall'opposizione, anche qualche critica, forse un po'
generica, ma critiche alla quale hanno risposto molto bene i
colleghi di maggioranza che ringrazio. Attacchi che contribuiscono
comunque a rafforzare il fronte autonomista, un fronte autonomista
maggiormente coeso che si avvia a un percorso importante dopo
divisioni e le vicende passate che fortunatamente riguardano il
passato. Parlando di alleati, colgo l'occasione per porgere un
sincero augurio di buon lavoro al nuovo Segretario del PD della
Valle d'Aosta: che sia per gli amici del PD un 2022 più sereno e
sicuramente proficuo.
Alcuni passaggi sui contenuti, ad esempio, sul Corpo forestale,
un articolo 5 del DL n. 46 determina l'esclusione del Corpo
forestale della Valle d'Aosta dall'ambito di applicazione dei
limiti assunzionali, quindi un passaggio molto importante, atteso,
che potrà aiutare il Corpo a superare questo momento difficile
contrassegnato da carenze di organico e poi risorse importanti per
gli interventi nelle stazioni appunto per i nuovi agenti. Sulle
risorse naturali abbiamo parlato tanto di filiera legno, lì
vogliamo implementare, vogliamo dare un segnale al territorio e a
quelle aziende e imprese che stanno dimostrando vitalità e capacità
nel mettersi in gioco. Risorse che vanno per il discorso dei danni
da predazione, una problematica che stiamo affrontando con grande
determinazione ma non solo risorse, proprio un percorso di
accompagnamento di un settore, quello zootecnico, nel difficile
percorso di convivenza con il predatore.
Un'attenzione che non potrà mancare, guardo il collega Brunod,
sulla promozione e sulla valorizzazione della sentieristica, un
percorso da fare insieme ai Comuni, con i Comuni, per i Comuni, che
saranno comunque chiamati a fare la loro parte, quindi una parte di
opere di manutenzioni che l'Assessorato porta avanti sugli
itinerari principali: Cammino Balteo, Alta Via, ma Comuni che
devono fare la loro parte per quel che sono la sentieristica
comunale ovvero interventi di manutenzione ordinaria al quale
sicuramente poi continueremo a dare seguito con interventi
straordinari grazie ai cantieri forestali, che rappresentano una
risposta occupazionale per il mantenimento sia dei numeri degli
operai ma anche delle giornate.
Passando all'agricoltura, è un bilancio particolare, un bilancio
in parte di continuità ma un aspetto non banale è quello già citato
più volte: l'impossibilità di finanziare la parte corrente con le
risorse dell'assestamento, il che ha generato la necessità di
impegnare la totalità di voci come la misura monticazione o la
misura delle rassegne e dei concorsi in questa fase. Sulla prima,
la fase di pagamento attualmente in corso ci permette di avere dati
e situazioni reali e aggiornate. Da qua la possibilità, in seguito
alla proroga del quadro temporaneo, di riproporre fin da subito la
misura dei voucher, risorse ridotte che andranno sicuramente
incrementate. I dati dell'esito del
voucher
- misura che si
è chiusa il 22 novembre, abbiamo i primi dati in questi giorni - ci
dicono di percentuali importanti proprio sul settore
lattiero-caseario e sul settore delle carni, un sostegno quindi di
aiuti che non dovranno mancare, un esempio è il supporto ai nostri
caseifici e poi la situazione del PSR, quindi in quel 17 percento
di quota regionale sia per la programmazione, la proroga sul
2021-2022 con il rifinanziamento di alcune misure che sono andate
particolarmente bene e che il territorio chiede, e poi la sfida,
quella della nuova programmazione, quella che ci vede impegnati in
varie riunioni, incontri con la Commissione delle politiche
agricole e con i colleghi della Regione Friuli Venezia Giulia e
delle Province autonome di Trento e Bolzano con i quali si sta
lavorando per tutelare e per dare nuove opportunità, in particolar
modo al settore zootecnico e zootecnia di montagna.
Citando poi il passaggio del collega Brunod, il discorso
sull'acqua-cultura, che non è stata assolutamente messa da parte,
anzi, è stata presa in considerazione, sono state colte
sollecitazioni che sono arrivate direttamente dal territorio,
quindi cercando di dare delle nuove opportunità in un settore che
muove i suoi primi passi. Sono confermate le risorse sui consorzi
di miglioramento fondiario e con l'articolo 7 del disegno di legge
n. 48 - era già stato ripreso nel suo discorso di lunedì dal
Presidente - vi è un importante passaggio a favore della ripresa
degli iter dei riordini fondiari, abbiamo ben 21 iter bloccati a
causa dell'irreperibilità dei proprietari di alcune particelle. Qui
riusciamo finalmente a dare corso e a ripartire.
Sul disegno di legge n. 46 un finanziamento al Consorzio per la
valorizzazione e la tutela dei prodotti ortofrutticoli è un
contributo modesto ma significativo: significativo di una vivacità
constatata già con il percorso che sta portando alla nascita del
Consorzio DOC Valle d'Aosta e percepita anche con le imprese del
settore forestale, quindi un bilancio contrassegnato da scelte
coraggiose, scelte che il momento ci impone, come quelle sulla
sanità e qui ringrazio il collega Barmasse e le sue strutture per
il lavoro, per i risultati e per la situazione che stiamo pian
pianino cercando di superare. È un bilancio serio e concreto come
il nostro atteggiamento, il nostro impegno e il nostro lavoro
quotidiano.
Ringrazio infine il collega Marzi e le sue strutture per il
lavoro, il supporto e la collaborazione così come ringrazio il
personale dei Dipartimenti Agricoltura e Risorse naturali per avere
comunque mantenuto l'operatività e aver dato i risultati in un
momento difficile.
Presidente -
Ha chiesto la parola l'assessore Caveri, ne
ha facoltà.
Caveri (AV-VdA Unie) -
Prima di entrare nel merito delle
questioni, mi sia consentito esprimere un vivo dispiacere per
questo voto che è stato dato su un emendamento che riguardava le
dotazioni organiche, quindi tutta la questione degli insegnanti,
ammesso e non concesso che spetti all'Ufficio di Presidenza poterlo
fare. Io esprimo da vecchio Parlamentare alcuni dubbi perché
l'emendamento è stato presentato da me in Commissione, tra l'altro,
precisai che si trattava di un emendamento obbligatorio rispetto a
un errore materiale dell'Ufficio legislativo della Giunta che nel
trascrivere i testi a un certo punto si è dimenticato, come mi ha
scritto la stessa Responsabile e Coordinatrice del Dipartimento
legislativo. Visto che la Commissione aveva inserito questo
emendamento, io credo che un voto d'aula sarà necessario per capire
se questo abbia una sua conseguenza oppure no.
Non entrerò nel merito dell'emendamento, se sarà il caso lo farò
in aula, ricordo semplicemente che si tratta di un emendamento
approvato anche dai sindacati della scuola con cui mi sono
confrontato e che dà semplicemente un'interpretazione, nel senso
che prevede che sia una delibera di Giunta a occuparsi della
materia delle dotazioni organiche sulla base della norma di
attuazione n. 44/2016, articolo 3, che dice: "la Regione applica le
disposizioni statali in materia di stato giuridico e di trattamento
economico del personale dirigente, docente ed educativo
compatibilmente con il sistema di costituzione e gestione delle
dotazioni organiche dei propri ruoli regionali e adotta le
necessarie misure per armonizzare tali disposizioni con
l'appartenenza del suddetto personale ai ruoli regionali". Si
tratta quindi semplicemente di applicare una norma di attuazione
dello Statuto che vorrei ricordare ha, nella gerarchia delle fonti
del diritto, un'importanza superiore a qualunque altro tipo di
legge ordinaria. Lo dico con vivo dispiacere pur comprendendo le
ragioni tecniche che possono aver spinto i colleghi della Lega a
porre questo problema, mi è inspiegabile l'atteggiamento del PCP
perché effettivamente si tratta di un comportamento politico che
per quel che mi riguarda renderò noto laddove non si riuscisse a
inserire questa norma, perché non si può passare il tempo a
piagnucolare sui precari e poi trovarsi di fronte a una norma che
potrebbe agevolare in qualche maniera la rapidità delle graduatorie
e comportarsi in questo modo, ammesso e non concesso, ripeto, che
abbia un fondamento giuridico. Credo che la richiesta del collega
Marguerettaz di inerire su questo
dossier
la Giunta e il
Regolamento sia del tutto opportuna.
Vengo al merito delle questioni: è del tutto evidente che noi
nel corso dell'esame degli ordini del giorno e anche degli
emendamenti potremo trattare tutti quegli argomenti che quest'oggi
e nella discussione di ieri soprattutto sono stati posti riguardo
alle deleghe che ho l'onore di rappresentare. So benissimo che i
Parlamenti mettono in scena una specie di guerra simulata e
sicuramente la finanziaria è il momento in cui tutto si evidenzia
in maniera molto più chiara, un po' perché, come si dice,
c'est
l'argent qui fait la guerre
ma anche perché, a dir la verità, è
anche l'unica occasione che abbiamo per parlare di tutto e del suo
contrario, cioè la possibilità nella finanziaria è quella di
esprimersi veramente
in toto
su qualunque argomento. È
giusto che le opposizioni che si pongono come alternativa al
Governo esistente si esprimano anche in termini critici, mi
dispiace se l'altro giorno sono stato forse un po' maleducato con
la consigliera Spelgatti ma devo dire che anche la sua vispolemica
non era da meno, quindi è uno scontro epocale, poi io mi inchino
sempre alle donne, quindi mi inchino anche di fronte alla
consigliera Spelgatti. Capisco meno la protesta movimentista che
viene dalla Sinistra ma credo che sia difficile - e lo avevano
provato a fare per un certo periodo - essere al Governo e in
contemporanea all'opposizione, è un esercizio che forse solo alcuni
equilibristi del Circo Togni possono essere in grado di poter fare,
quindi credo che alla fine si sia svelato il vero volto. È ovvio
che chiunque di noi difenda il proprio lavoro di fronte a chi lo
critica ed è anche normale che l'oste dica sempre che il vino è
buono, però questo non significa affatto non cogliere le
suggestioni, le idee, le proposte che vengono e che possono far
parte - lo vedremo in particolare negli ordini del giorno - anche
di soluzioni intelligenti che possono essere proposte e che devo
dire in molti casi sono già in corso.
È del tutto evidente che il settore dell'istruzione è un settore
in sofferenza e lo dico oggi in una giornata particolarmente
difficile sulla quale non abbiamo ancora i dati definitivi, ma è
del tutto evidente che oggi il
super green pass
impatta in
maniera ancora relativa consentendo le norme vigenti la possibilità
di andare a scuola se si è già fissato un appuntamento, c'è
comunque una specie di cuscinetto di una ventina di giorni, ma noi
avremo una piena consapevolezza della ricaduta sul mondo della
scuola direi alla ripresa nel mese di gennaio. La scuola è un
settore che sicuramente è meritevole di grandissima attenzione,
come ricordava questa mattina l'assessore Barmasse per il suo
settore, questo è l'altro grande centro di costo e di spesa della
nostra Amministrazione regionale, che, come voi sapete, dal 1975 ha
ottenuto questa libertà rispetto al settore scolastico, che però è
resa relativa proprio dall'obsolescenza oramai delle norme di
attuazione vigenti.
Per quel che riguarda le politiche giovanili, sono integrate in
qualche maniera al mondo dell'istruzione, ho molto apprezzato i
riferimenti che sono venuti rispetto a queste trasformazioni in
corso nella società valdostana e che incideranno moltissimo sul
mondo giovanile, noi vivremo in una società sempre più vecchia, per
nostra fortuna di chi ha la mia età, ma è del tutto evidente che il
numero di giovani si troverà sempre di più ridotto e vivremo in una
società sempre meno frizzante, meno inventiva, che è caratteristica
delle generazioni più giovani.
Per quel che riguarda gli affari europei, le norme che sono
contenute nel complesso della finanziaria danno conto
dell'importanza della politica regionale. Non dirò di più sul PNRR
perché c'è un ordine del giorno che ci consentirà di poter dire un
po' lo stato della situazione. Gli affari europei hanno lavorato
moltissimo, e ci tengo a ringraziarli, così come ringrazio la
Sovrintendenza agli studi, perché va detto che questi due
dipartimenti sono dipartimenti dove si è registrata una presenza di
persone con
smart working
molto limitata. Le persone sono
rimaste negli uffici, si sono date da fare anche nei mesi più
delicati della pandemia e nel caso degli affari europei questo
sortisce una capacità di spesa elevata su tutti i fondi, che in
certi casi ha anche sortito delle premialità e soprattutto in
questo periodo si è riusciti a mettere assieme tutte quelle
problematiche, talvolta complesse, per il nuovo periodo di
programmazione 2021-2027, che è una sfida molto importante, anche
vagamente difficile da vincere nel momento in cui sappiamo che
negli anni di applicazione stretta del Patto di stabilità noi ci
siamo trovati di fronte a una riduzione drastica dei dipendenti
pubblici e questo oggi peserà nel momento in cui ci troveremo
probabilmente in contemporanea a gestire centinaia di milioni di
euro del periodo di programmazione assieme a centinaia di milioni
di euro di provenienza del PNRR.
Sulle partecipate ci sarà in discussione un tema specifico:
quello del rapporto che noi dobbiamo presentare alla Corte dei
Conti e quindi non mi dilungo sul tema che resta un tema
fondamentale. Io credo che, al di là delle visioni che ciascuno di
noi può avere o anche delle richieste giuste che ci sono, di
aggiornamento di una normativa oramai vecchia e datata, nessuno
oggi possa negare l'importanza strategica delle partecipate.
Sicuramente la presenza di una legge Madia che regolamenta questa
materia è una presenza importante, il rischio è che talvolta questo
atteggiamento di controllo, che esisterebbe anche in un modello
liberistico, si trasformi in lacci e lacciuoli di non poco conto
per questo tipo di attività pubbliche, molte delle quali, tra
l'altro, sono strettamente legate agli obiettivi europei
all'orizzonte 2030: penso in particolare al CVA con tutta la
questione del
green
, con la questione dell'idroelettrico,
con la questione dell' idrogeno. Ancora ieri intervenendo
all'Assemblea dell'Euroregione alpina che si è svolta a Nizza ho
ricordato come questo interesse nei confronti delle rinnovabili in
qualche maniera cozzi contro i rischi derivanti per una società
come CVA della scadenza delle concessioni, che fanno gola a grandi
gruppi petroliferi o a grandi fondi internazionali. Segnalo
naturalmente in questo senso anche l'importanza delle
digitalizzazioni, quindi un'efficienza e un'efficacia di INVA e
della mamma di tutte le partecipate che è Finaosta.
Concludo perché volevo essere breve perché abbiamo una specie di
maratona in corso che speriamo ci consenta di godere in parte del
fine settimana, vorrei dire che è vero che viviamo tempi difficili
e talvolta ho l'impressione che non tutti remino dalla stessa
parte, mi riferisco in particolare ai rischi che incombono sulla
nostra comunità di ulteriori cambi di colore, che potrebbero avere
una conseguenza grave dal punto di vista economico e dal punto di
vista sociale. Non ripiglio qui la polemica nei confronti dei No
Vax perché è inutile, ogni tanto scorro le
chat
"segrete" e
so di essere considerato un capro espiatorio perché ho sempre detto
con chiarezza che in una società civile si sarebbe dovuto scegliere
la strada dell'obbligo vaccinale e purtroppo così non è stato. Devo
dire però al di là di tutto, al di là cioè di minoranze chiassose
che ascoltiamo anche qui ogni tanto dal balcone con tutte le
musiche libertarie come se fossimo nella Cuba degli anni Sessanta,
è del tutto evidente che la nostra comunità è comunque una comunità
reattiva che, a mio avviso, è già in ripartenza. Sarà sicuramente
il collega Marzi nei mesi a venire, se non ci sarà una spada di
Damocle che ci casca sulla testa dovuta alla pandemia, a confermare
probabilmente che questa ripresa che anche a livello italiano si è
registrata si registrerà anche in Valle d'Aosta. Questo
probabilmente ci consentirà, nelle finanziarie degli anni a venire,
maggiori disponibilità finanziarie, meno sacrifici e di poter
probabilmente avviare ancora di più con la politica di sviluppo che
è indispensabile per la nostra Valle.
Presidente -
Ha chiesto la parola l'assessore Bertschy,
ne ha facoltà.
Bertschy (AV-VdA Unie) -
Grazie anche da parte mia. Credo
che l'atteggiamento del Governo nel dedicare con ogni componente
una replica al dibattito che c'è stato dimostri quanto ci sia la
volontà di confrontarci e anche di cercare di trovare in un momento
di grande attenzione politica come quello del bilancio la
possibilità di mettere in luce le idee, le visioni, gli obiettivi e
sapere anche costruire il giusto contraddittorio, che poi è il sale
della politica.
Come tutti hanno detto, ed è giusto che sia stato fatto
rimarcare, negli interventi di ieri poco si è detto rispetto alla
situazione straordinaria e l'emergenza che stiamo vivendo in Valle
d'Aosta, come in Italia, in Europa e nel mondo, un'emergenza che
vede Regioni che anche nel nord Italia l'anno scorso si erano
distinte nella gestione della pandemia oggi in difficoltà e vicine
a colori che speriamo possano non assimilare anche la nostra
Regione nei prossimi giorni, quindi questo a dimostrazione come
anche Regioni che hanno un'organizzazione importante sotto il
profilo sanitario, rispetto alla violenza di questa emergenza
sanitaria, vivono situazioni di crisi. Lo diciamo perché questa
situazione di crisi ha creato le altre due crisi che viviamo
tuttora e che speriamo di saper governare tutti insieme con la
capacità che abbiamo avuto nella gestione dei provvedimenti di
emergenza, in particolare quello della legge n. 15 e colgo
l'occasione ancora una volta per ringraziare tutti i gruppi
politici, oltre alla struttura, per la capacità che c'è stata di
lavorare insieme, però quell'emergenza ha trasformato la gestione e
il lavoro del Governo in un'emergenza di tipo sanitario, di tipo
economico e di tipo sociale e, nonostante questa difficoltà, questi
mesi si è lavorato sull'emergenza ma si è lavorato anche sui piani
di sviluppo. Credo che non sia corretto dire che ci sia un
immobilismo, reputo che non sia corretto giudicare il lavoro di
questo Governo senza tenere in considerazione tutti questi
aspetti.
Per quello che ci riguarda, in questi mesi abbiamo approvato un
piano politiche del lavoro, abbiamo approvato la strategia
intelligente, la strategia che ci permetterà nel 2021-2027 di
lavorare all'innovazione e alla ricerca, abbiamo approvato il piano
di risanamento di VdA Structure, abbiamo approvato piani importanti
di investimenti sugli impianti a fune, abbiamo potremmo dire
approvato tutta una serie di provvedimenti che non erano correlati
all'emergenza eppure la programmazione è andata avanti com'è andata
avanti l'attività di costruzione di un progetto di bilancio, che
deve tener conto in questa fase discussione di due elementi: la
mancanza di conoscenze che abbiamo ancora rispetto all'assegnazione
definitiva dei fondi strutturali e soprattutto le tante schede che
si stanno cominciando a mettere in luce rispetto al PNRR. In questo
senso quindi il lavoro non può che essere un lavoro che va visto
come un lavoro
in progress
, un lavoro da fare ancora insieme
e ancora con l'attenzione a ricercare degli obiettivi comuni sui
quali costruire dei buoni progetti per la nostra Regione. In questo
senso ovviamente i progetti importanti... ieri si è parlato di
energia, noi a brevissimo pubblicheremo in VAS il piano energetico
ambientale, in primavera verrà approvato in Giunta e ci sarà la
possibilità di lavorare su un progetto di fondamentale importanza,
come dicevamo, quello sull'energia, ci sono quindi piani che
avanzano, ogni Assessore potrà nei prossimi mesi portare
all'attenzione del Consiglio regionale tutto questo lavoro.
Ieri è stato detto giustamente tanti piani, tanti progetti,
alcune emergenze e mancanza di programmazione a volte. Io direi che
chi è stato seduto in questi banchi e chi ha lunga esperienza sa
quanto poi nell'insieme bisogna riuscire a tenere la giusta
capacità di dare la risposta a breve all'emergenza e come la
capacità di lanciare la programmazione... ma poi le strutture
dell'Amministrazione regionale sono sempre quelle. Dal mattino alla
sera all'interno dei nostri uffici ci sono le stesse persone e qui
possiamo solo ringraziare tutti quelli che si stanno spendendo per
cercare di dare la risposta a tutti. Con queste persone e con
quell'atteggiamento che ieri ho colto in maniera molto positiva
dagli interventi sia del collega Restano che del collega Marquis
quindi bisogna essere capaci di riformare, strada facendo,
un'Amministrazione che ha lavorato fino ad ora con altri schemi,
come tutte le Amministrazioni pubbliche.
A livello italiano lo sta dicendo ogni giorno il nostro
Presidente del Consiglio dei Ministri. L'Amministrazione pubblica
deve cambiare, bisogna diminuire tutta una serie di passaggi, i
processi di autorizzazione e decisione devono essere più brevi, su
scala nazionale ci stanno provando e stanno verificando quanto sia
difficile già solo scegliere i mille responsabili dei vari progetti
e tutta una serie di cose sulle quali si trovano a confrontare. La
stessa cosa dobbiamo fare nel nostro piccolo anche noi, avere
questo atteggiamento e la Giunta, e ne parlerà il Presidente, ha
cominciato a cercare di mettere in campo un progetto di
riorganizzazione perché non esiste più la sostituzione uno su uno.
Quel modello dell'Amministrazione pubblica non ci sarà più, quindi
l'atteggiamento culturale del quale parlava qualcuno è questo, è
giusto, non esisterà più, va via il geometra si sostituisce il
geometra. Bisogna darci un modello nuovo, non ce la faremo
altrimenti a stare al passo con quello che viene chiesto
all'Amministrazione pubblica, però sono processi che non si
costruiscono in giorni e in mesi, si costruiscono con una visione e
si portano avanti negli anni. L'atteggiamento costruttivo e
positivo, ripeto, di certi interventi quindi lo cogliamo, come
colgo l'idea di lavorare in maniera orizzontale, che vale per il
Consiglio regionale come per la Giunta. È finito lo schema
dell'Assessore o del Presidente che risolve tutto, si lavora
insieme, perché c'è tanta sovrapposizione di lavoro e lo dimostrano
i programmi strutturali, lo dimostra il PNRR, lo dimostra quel
sistema che ci porta a utilizzare le risorse che potremo mettere a
disposizione del nostro bilancio. Tutti spunti quindi sui quali
agire e lavorare per migliorare la nostra azione in una fase che
speriamo nei prossimi anni ci veda un po' più tranquilli a uscire
dall'emergenza per poter lavorare insieme nell'interesse dei nostri
cittadini.
Nel cogliere questo breve momento di replica per dare
un'impostazione politica anche al lavoro del mio Assessorato e alla
visione un po' che cerchiamo di portare come Governo, non posso che
ringraziare i nostri Capigruppo, i Consiglieri regionali, quelli
che ci hanno sostenuto in questa fase difficile anche con la loro
esperienza nelle fasi un po' più delicate anche durante i dibattiti
e non segnalare che questo Governo è stato messo, oltre che in
crisi per gestire l'emergenza sanitaria, in crisi anche per la
visione e l'atteggiamento politico di una componente che ha
sostenuto questo Governo inizialmente. Oltre a gestire la crisi
economica sanitaria e sociale, ci siamo dovuti anche gestire dopo
sei mesi una crisi politica determinata da chi ha voluto, e parlo
ovviamente delle colleghe Minelli e Guichardaz, su due punti di
questo programma fare una battaglia di vita e di morte. "O si fa
come diciamo noi o noi usciamo dalla maggioranza" tant'è vero che
si sono dimesse. Questo ha aiutato questo Governo a gestire
un'emergenza sanitaria? Forse l'hanno aiutato più le altre parti
dell'opposizione a gestire questa emergenza sanitaria che quegli
atteggiamenti. È questo il modo di stare in politica in una fase in
cui abbiamo bisogno, pur con le nostre divisioni, di cercare di
gestire insieme il Governo in situazione di emergenza per i
Valdostani?
A nostro avviso, no, e lo diciamo anche oggi, perché è giusto
che, mentre che si giudica un Governo, si ricordi anche in quali
condizioni è stato messo questo Governo a lavorare. Certo che
dobbiamo sostituire l'Assessore, giustamente, ce lo ricordano tutte
le volte le forze di opposizione e dobbiamo anche completare la
squadra di Governo, e questo sarà il lavoro dei prossimi mesi, ma
intanto abbiamo dovuto gestire un'emergenza e questa emergenza
senza un Governo non sarebbe stata gestibile.
Sulle proposte emendative dei gruppi di opposizione
personalmente ritengo che ci siano in questo momento visioni
politiche che vadano messe nella giusta chiarezza. Io ho sentito
dire che il provvedimento sull'attrattività è a rischio di
impugnativa ma vedo anche che vengono aggiunte delle risorse,
quindi mi pare un po' contraddittoria l'analisi che porta a fare
quell'emendamento, quindi se impugnativa si rischia, allora non
capisco perché dobbiamo aggiungere delle risorse.
Sul
bon chauffage
ricordo solo che noi siamo subentrati
nel 2018 come Governo e abbiamo portato avanti un provvedimento che
era stato pensato dal Governo della collega Spelgatti di
sospensione del bon chauffage. C'è scritto nei dibattiti del
Consiglio, noi l'abbiamo portato avanti perché quello c'era in quel
momento assegnato ma perché c'era una visione di riorganizzazione
che andava...
(intervento fuori microfono)
... va bene, se mi ricordo male, mi correggerete.
Infine per quello che riguarda il progetto relativo alle
famiglie, sicuramente ce n'è bisogno, ma c'è bisogno di un grande
lavoro anche qui di tipo culturale ma soprattutto di dare stabilità
ai nostri giovani attraverso la possibilità e l'occupazione. Se
devo dire, ovviamente mi dispiace che questi tre emendamenti vadano
a togliere risorse all'occupazione: 2 milioni di euro, al programma
3, che serve per dare la possibilità, ne abbiamo parlato nel corso
dell'ultimo Consiglio politiche del lavoro, a giovani e donne di
vedere stabilizzato o di vedere assunti a tempo indeterminato
ulteriori progetti.
Abbiamo ricordato gli 852 progetti finanziati con i 7 milioni di
euro del Piano delle politiche del lavoro messe a disposizione dal
giugno scorso, con questi soldi si porta avanti, com'è stato
richiesto anche dal Consiglio politiche del lavoro, un'azione
strutturale dedicandola di più ai soggetti più deboli, soprattutto
appunto ai giovani, la visione che cerchiamo di portare, ovviamente
se avessimo soldi per tutti, sarebbe una buona cosa sia per noi che
per i gruppi di opposizione, ma è attraverso il lavoro che diamo la
possibilità ai nostri giovani di costruirsi una famiglia e di
sostenere il proprio progetto di vita.
Senza andare quindi a rimarcare i vari interventi, ma ricordando
che ci sono tante iniziative in corso che svilupperemo, progetti,
per esempio, com'è stato ben ricordato dal collega Perron
sull'idrogeno già a partire dai prossimi mesi e stiamo lavorando
sulle schede del PNRR proprio insieme con più Assessori per dare
queste risposte, noi dovremo e cercheremo di guardare a questo
bilancio completandolo con le risorse che ci saranno in
assestamento con i programmi dei fondi strutturali e con i
programmi del PNRR, con l'idea che si avanza triennio per triennio
cercando di migliorarsi e cercando di fare un progetto come ci è
stato richiesto sul DEFR nei tempi giusti e forse con un'azione e
anche una sintesi migliore e una visione corale migliore di quella
che abbiamo potuto esprimere un po' in emergenza in questi ultimi
mesi.
Presidente -
Sempre in fase di replica, il consigliere
relatore di minoranza Aggravi a cui passo la parola.
Aggravi (LEGA VDA) -
Intervengo prima del presidente
Lavevaz perché nel gioco delle parti penso che la replica finale
debba averla il primo Consigliere, ovvero il Presidente,
soprattutto sul bilancio, che è, come abbiamo detto, il
provvedimento madre di un'azione di governo e in generale di
un'azione di Consiglio anche se ovviamente l'opposizione deve fare
la sua parte.
Prima di entrare nel vivo di una replica più consistente
riguardo a tre aspetti che sono stati citati, e me li aspettavo,
dall'assessore Bertschy che mi ha preceduto, e lo ringrazio perché
questo rende più viva la replica in quanto non siamo al Congresso
del PD ma ne approfitto anch'io per augurare buon lavoro al nuovo
Segretario, e ringrazio l'assessore Sapinet nel suo intervento per
averci ricordato che il PD ha cambiato e ha trovato finalmente un
Segretario... volevo però smarcarmi su due aspetti: il primo,
quello citato dall'assessore Caveri, poi i procedimenti faranno il
loro corso, anche se non lo vedo, però penso che mi ascolterà... io
non sono un vecchio Parlamentare, sono un giovane Consigliere, però
lo invito a vedere tutto il
corpus
del regolamento perché
nella passata legislatura qualche posizione, forse due volte, su
questi aspetti sono state prese, però penso che poi ne parlerà la
Capigruppo o chi per esso, quindi la scelta o, meglio, il voto
penso che sia stato condizionato in particolare da due precedenti
che comunque fanno norma, perché il nostro Regolamento è molto
corposo, e penso che chi è più esperto di me potrà verificarlo. Mi
sembra poi che sia stata già annunciata la presentazione di una
omnibus
, quindi andare a dare delle colpe agli uni e agli
altri magari per lavarsi delle responsabilità, questo sinceramente
lo rimando al mittente, ma so che ieri qualcuno l'ha fatta
arrabbiare e anche oggi, quindi il suo impeto un po' fumantino è
stato più giustificato da questo che dall'oggetto del
contendere.
Riguardo invece all'assessore Guichardaz, forse il
jet
lag
delle sue trasferte l'ha confuso, però vorrei ricordarle
che chi ieri ha attaccato un membro del Governo, in particolare la
sua azione, non è il sottoscritto, non ho parlato io di leggi di
locazioni, è stato il suo collega Marquis che ha fatto un
interessantissimo intervento e ha parlato specificatamente di
quella norma. Io ho preso ad esempio la sua citazione, la sua frase
laddove parlava di mettere le mani nelle tasche dei Valdostani, non
degli Italiani, perché qui sinceramente per me i confini finiscono
a Pont-Saint-Martin, lei forse ha delle ambizioni più ampie, io
glielo auguro, ma, detto questo, ho parlato di Sinistra
pianificatrice e sovietica, prendendo anche spunto dall'intervento
fatto dal collega Marguerettaz non per parlare della legge delle
locazioni, ma semplicemente per parlare di un
modus operandi
e soprattutto di un pensiero che caratterizza una parte politica
che non è la mia e che la vede diversamente. Il sottoscritto da
fiero liberale e liberista crede che prima di mettere le mani nelle
tasche delle persone, che siano valdostane, italiane, svizzere o
quant'altro, ci sia la necessità di capire a cosa servono
determinati provvedimenti. Sinceramente quindi io la inviterei,
come si dice da certe parti, di prendere nota e di guardarsi le
spalle perché qualcuno le ha dato un avvertimento ieri nel
corpus
di norme che prima o poi dovrà scaricare riguardo
alla riforma del turismo. Quando ci sarà poi il momento, sul
discorso delle locazioni avremo tutto il tempo e avrò tutto il
tempo per dirle quello che penso, come su tutta un'altra serie di
misure che la Valle d'Aosta e soprattutto il turismo aspetta. È
bene quindi andare a promuovere la Valle d'Aosta in giro per il
mondo però, come lei ha parlato di Trentino Marketing e altre
esperienze, io inviterei l'Assessorato a fare anche una valutazione
sul coinvolgimento diretto dell'organo politico, del rappresentante
politico nelle rappresentazioni e nei
road show
in giro per
il mondo, perché forse deve essere potenziata la presenza delle
strutture, di una struttura, più che della singola persona,
comunque buon lavoro.
Per quanto riguarda invece i tre ambiti citati dal collega
Bertschy, che mi permettono di fare una replica un pochettino più
programmatica, sul discorso dell'impugnativa dell'attrattività,
anche qui tendo a precisare nella mia relazione, e questo è
scritto, ho parlato, quando facevo il passaggio riguardo agli
sciacalli e allo sciacallo, di uno spettro sulla possibile
impugnativa riguardante appunto questa indennità, ma non l'ho detto
io, l'ha detto lo stesso Assessore in audizione, l'hanno detto le
strutture tecniche, l'hanno detto le parti sindacali, l'hanno detto
tutti. Noi quindi non abbiamo criticato l'indennità di attrattività
per colpa di una possibile impugnativa, mi sembra che l'emendamento
sia molto chiaro e, quando il collega Sammaritani lo presenterà,
penso che ci saranno tutti i possibili momenti per poterne fare
chiarezza. È vero, abbiamo messo più soldi, ma per un motivo molto
semplice, perché, modificando l'obiettivo e allargando la platea,
abbiamo dovuto trovare più coperture e sul discorso delle coperture
torno sugli altri due.
Su quello che riguarda il
bon de chauffage
, faccio una
precisazione: il sottoscritto, tra l'altro, aveva la delega che lei
oggi ha e che era responsabile, poi ieri la collega Guichardaz ci
ha ricordato che è l'assessore Guichardaz che si era occupato,
oggi, guardi, le offrirò un caffè assessore Guichardaz, non si
preoccupi, anche due, il discorso del bon del chauffage è molto
semplice. Quando noi siamo arrivati, ci trovavamo in una situazione
già avviata con delle coperture che dovevano essere trovate e
quindi non abbiamo potuto fare altro che rimandare questa misura
all'epoca, anzi, in realtà dopo il ribaltone ci fu un tentativo di
reintroduzione trovando delle coperture e c'è un emendamento
depositato nei giorni della transizione, anche se per qualcuno fu
una transazione, dove si cercava di reintrodurre il bon de
chauffage. L'articolo 37 quindi era una necessità che tentammo di
andare a replicare e, se non erro, comunque il nuovo Governo
all'epoca bocciò quell'emendamento, chissà come andrà in questo
Consiglio.
Per quanto riguarda le coperture dei nostri emendamenti, sono
contento che lei l'abbia richiamato: primo perché è un attento
lettore dei bilanci e un attento costruttore di bilanci e poi
soprattutto perché ovviamente è bene fare delle considerazioni. Lei
come altri suoi colleghi, come lo ha detto all'inizio anche il
collega Marzi, hanno ricordato che la creazione di un bilancio è
sostanzialmente mettere in fila le risorse con le necessità e con
le disponibilità che si hanno. Noi abbiamo cercato di fare una
nostra proposta che doveva giustamente essere coperta e doveva
giustamente individuare una serie di coperture. È ovvio che i vari
responsabili di delega, quindi i vari Assessori e anche la
Presidenza in realtà perché ci sono dei capitoli dedicati alla
Presidenza, si possono sentire più o meno colpiti per quelle che
possono essere delle riallocazioni, non tagli, riallocazioni di
risorse, però vorrei ricordare una cosa. Primo: un discorso molto
banale, ovvero le risorse vanno cercate laddove ci sono. Secondo:
quello che potranno capire, chi ne avrà voglia, andando a vedere i
capitoli, i programmi di bilancio rispetto alle nostre coperture,
ben vedrà che nessuna delle nostre riallocazioni in caso di
applicazione andrebbe a inficiare la percorribilità e la
prosecuzione delle azioni che il vostro bilancio, quindi la vostra
conformazione, definisce, e mi spiego. Vado sul piano politiche del
lavoro perché, essendo anche un memore, dal Consiglio delle
politiche del lavoro mi aspettavo ovviamente questa
remarque
, però vorrei sottolineare un aspetto: la legge n.
15, come lei ricordava, metteva sul tavolo circa 19 milioni di
euro, una cifra estremamente pesante per quello che riguarda
l'economia di quel provvedimento e futuro.
Avremo occasione poi per capire quante di queste risorse sono
state destinate soltanto al finanziamento del piano politiche del
lavoro o di azioni coordinate perché mi sembra che nelle varie
riallocazioni di risorse poi ci sono state anche le altre priorità.
Perché dico questo? Perché è vero, una parte dei fondi vengono
presi da quel capitolo ma perché, secondo noi, in questo momento ci
sono delle necessità a cui dover dare principalmente e
prioritariamente risposta: una riguardava un allargamento appunto
della nostra proposta dell'indennità e l'altra che riguarda una
risposta anche alle famiglie, è una questione di priorità, non
andiamo sicuramente a minare le potenzialità e le possibilità del
piano politiche del lavoro o delle azioni consistenti considerando,
ripeto, che nella legge n. 15 tanti denari sono stati messi. Poi
lei non li ha toccati, però lo faccio io in maniera che sia ai
posteri l'ardua sentenza, anche sulla promozione turistica, è vero,
andiamo a fare delle riallocazioni, e cito questo esempio: sulla
parte di promozione, una parte o comunque nell'economia generale
del programma, perché ricordo che noi possiamo fare delle proposte
come Consiglieri ma sono poi i singoli Assessori che decidono
effettivamente dove andare a riallocare e dove andare a
identificare le risorse. Una volta in quest'aula in una discussione
da neo Assessore un Consigliere di minoranza mi disse: "onori e
oneri caro Assessore, è lei che decide dove riallocare le risorse".
Io quindi oggi lo dico a gente di maggiore esperienza e maggior
possibilità del sottoscritto, onori e oneri, così come
sull'istruzione. È vero, andiamo a pensare circa a 600 mila euro di
riallocazioni, però 600 mila euro che cosa sono di fronte a un
programma che pesa quasi 160 milioni di euro? Ecco, onori e oneri,
che siano gli Assessori a decidere dove andare a riallocare le
risorse, perché mi sembra che, tra l'altro, mai come in questo
bilancio si sia fatto uso di fondi speciali di parte corrente per
sostanzialmente andare a già programmare la futura votazione di
determinate leggi e anche in quel caso non abbiamo assolutamente
pensato a fare delle riallocazioni di risorse che andassero in
qualche maniera a colpire direttamente la possibilità futura di
poter poi rendere operativi dei futuri provvedimenti di legge,
questo perché abbiamo una coscienza anche come forze di
opposizione, e su questo ringrazio chi a vario titolo ha comunque
ricordato che sulle leggi emergenziali e non solo direi, un
contributo da parte anche nostra c'è stato, anche un contributo
penso importante e di questo penso che tutti quanti lo abbiamo
fatto e comunque anche come forze di opposizione potevamo
sicuramente metterci con il dito puntato e accusarvi di qualsiasi
cosa possibile e immaginabile, invece in un momento in cui magari
il consenso avrebbe premiato di più questo comportamento, noi non
l'abbiamo fatto perché siamo comunque persone responsabili.
In più, e qui voglio concludere, sono membro di un gruppo di
undici Consiglieri che ha una responsabilità maggiore, non soltanto
di essere forza di opposizione, fiera forza di opposizione, ma
soprattutto dimostrare che magari un giorno o l'altro un contributo
governativo nuovamente lo potrebbe dare e soprattutto di avere una
visione reale e concreta dell'Amministrazione e del futuro di
questa Valle. Questo è il nostro agire e questo ha guidato la
nostra volontà e le nostre scelte negli emendamenti, negli ordini
del giorno che poi approfondiremo e quindi prima di tutto non c'è
stato soltanto un gioco delle parti, ma una chiara e lucida volontà
politica di rappresentare delle scelte alternative, concrete, reali
e perseguibili di una forza di opposizione che mira a diventare un
giorno o l'altro forza di Governo.
Presidente -
Sospendiamo cinque minuti per arieggiare i
locali.
La seduta è sospesa dalle ore 11:22 alle ore 11:33.
Bertin (Presidente) -
Riprendiamo, ricordo che siamo in
fase di replica. Si è prenotato il Presidente della Regione a cui
passo la parola.
Lavevaz (UV) -
Anch'io per una breve replica conclusiva.
Ringrazio il collega Aggravi per la sensibilità per il fatto di
avermi lasciato la parola per ultimo.
È stato un dibattito interessante con spunti sicuramente utili
al prosieguo dei lavori con critiche, com'è stato detto, che sono
assolutamente legittime e che in molti casi sono anche costruttive.
Sta nella natura delle cose che ci siano delle visioni diverse tra
la proposta di bilancio, la proposta di legge finanziaria che la
Giunta presenta al Consiglio e le opposizioni che fanno invece un
lavoro diverso.
Ci sono alcuni elementi però che sono già in parte stati
analizzati anche dal collega Bertschy e poi anche nella replica del
collega Aggravi, alcuni elementi che effettivamente paiono un
contraddittori, adesso al di là della questione dell'impugnativa,
da un lato ci si accusa di immobilismo, di mancanza di visione, che
non c'è uno sforzo rispetto al cercare di far valere la nostra
specificità statutaria, eccetera, però sul punto che io ritengo
nodale, l'abbiamo detto un po' tutti, l'avevo già detto in fase di
relazione iniziale, il punto più originale direi di questo bilancio
è la misura sull'attrattività.
Adesso al di là della questione della possibile impegnativa, che
è lì, questo non possiamo certo escluderlo visto anche l'aumento
delle impugnative negli ultimi mesi, negli ultimi anni, abbiamo
fatto un incontro un mese fa con le altre speciali proprio
sull'argomento e abbiamo chiesto un incontro con il Governo per un
confronto visto questo atteggiamento abbastanza repressivo, però
l'abbiamo sempre anche sostenuto fin dall'inizio della legislatura
direi la necessità di avere un atteggiamento comunque incisivo dal
punto di vista dell'attività legislativa di questo Consiglio, senza
in nessun modo avere paura a priori delle impugnative. Questo credo
che sia un atteggiamento che dobbiamo assolutamente continuare ad
avere perché ne va un po' dell'indebolimento direi della struttura
della nostra specificità e della nostra autonomia se così non
facciamo. Questa misura, e parlo dell'articolo 17, è indubbiamente
una scelta politica chiara che è stata condivisa e voluta da una
maggioranza che ha fatto un ragionamento che non è una semplice
scelta di campo, ma è una scelta di una visione di un impegno per
cercare di risolvere un problema. Un problema peraltro che, e
oggettivamente credo che sia indiscutibile, riguarda la vita di
tutti, la vita di tutti i Valdostani. Non c'è, come è stato detto,
un Assessore vincitore, come qualcuno ha detto, rispetto a questo
bilancio. Questo risultato come ripeto, e lo voglio ripetere ancora
una volta, è frutto di una scelta consapevole e condivisa di una
maggioranza che vuole affrontare e cercare di risolvere un
problema. Abbiamo già dimostrato peraltro pochi mesi fa nella
discussione e poi nella votazione della risoluzione che ha definito
il futuro dell'Ospedale di scegliere e qualcuno ha anche detto:
"nel bene e nel male in qualche modo si scelga". In quella fase
abbiamo fatto una scelta a costo di perdere dei pezzi della
maggioranza. Avessimo deciso di non scegliere, probabilmente oggi
avremmo ancora una maggioranza forse più solida, ancora 21, ma
saremo ancora impantanati in una situazione che era immobile
nell'immobilismo, questa volta sì, da più di dieci anni, invece
abbiamo scelto, forse la scelta più difficile ma la scelta che era
necessaria in quel momento per i Valdostani. Credo che
l'immobilismo, è la fisica che lo insegna, è relativo, dipende dal
punto di vista di chi lo osserva, quindi di questo prendiamone
atto.
Ci si accusa anche di avere poca cultura della programmazione
qualcuno dice, elencando le cose che sono da fare e sottolineando
l'affastellamento dei piani, eccetera, lo abbiamo detto già in
diversi, anche qua sicuramente è più facile dai banchi
dell'opposizione puntare il dito, come ha detto poco fa il collega
Aggravi, sulle cose da fare e sui ritardi, piuttosto che dai banchi
della Giunta sforzarsi ogni giorno per cercare di risolvere questi
problemi. Sono scelte, come diceva la mia amata professoressa di
francese al liceo: " ça dépend de ce que vous voulez de la vie".
Queste sono questioni di scelte personali.
C'è poi il tema della tempistica di approvazione del DEFR e su
questo devo dire che condivido la necessità di arrivare
indubbiamente a una corretta tempistica e a una corretta
programmazione perché il DEFR ha una natura di indirizzo rispetto
poi ai passaggi successivi, però è una revisione che non deve
riguardare soltanto la tempistica, come ha detto credo in
particolare il collega Sammaritani se non sbaglio, ma anche una
revisione della sua natura. Peraltro nel corso di quest'anno ci
sarà una revisione proprio ordinamentale del DEFR, che
probabilmente cambierà anche proprio la sua natura tecnica e
cambierà anche nome, ma, ripeto, queste sono critiche che ritengo
costruttive, che accolgo e che già peraltro nel nostro interno, sia
nella maggioranza che nella Giunta, avevamo portato come frutto di
riflessione e di analisi dei diversi problemi.
Devo dire che in generale in questi quasi ormai due giorni di
dibattito tutti gli interventi sono stati puntuali e hanno
presentato spunti interessanti, quasi tutti, non tutti, c'è anche
chi ha tirato fuori dal decalogo del buon Consigliere di minoranza
l'elenco più o meno predisposto delle cose da dire in questa
occasione: idee confuse, mancanza di visione eccetera, tutte
osservazioni ovviamente lecite e legittime, però che non sono
accompagnate, almeno in questo caso, da proposte alternative, non
si propone nulla e soprattutto si dipinge la Valle d'Aosta un po'
come il Burundi, in particolare in ambito sanitario. Io credo che
non sia proprio così, che questa non sia la realtà della Valle
d'Aosta. Sono affermazioni peraltro mutuate da alcuni
post
che sono stati scritti negli ultimi mesi, nelle ultime settimane in
maniera abbastanza continuativa dove si dipinge una realtà
parallela, perché lì è facile, non c'è contraddittorio, si dipinge
una realtà completamente parallela facendo il contrabbando di
falsità in maniera abbastanza semplice e ce n'è una serie infinita
che non voglio qua ricordare, ma si parla della costruzione di un
fantomatico Ospedale nuovo in tempi record, peraltro in una zona
archeologica, quindi senza sapere cosa c'è sotto. Si parla di
falsità sempre in ambito sanitario sulle USCA dipingendo tutta una
realtà sapendo di mentire ovviamente, mentendo sapendo di mentire
sull'utilizzo delle USCA quando abbiamo risposto in maniera
puntuale dove abbiamo detto che le USCA sono state non solo
mantenute ma addirittura raddoppiate rispetto alle indicazioni
nazionali. Poi ce ne sono altre, ce ne sono alcune che non voglio
neanche citare perché più che dello sciacallo dorato mi vengono in
mente i
vautours
de Montfaucon, gli avvoltoi che a Parigi
giravano sopra le forche di quelli appesi al pubblico come esempi,
perché ci sono alcuni post di giubilo addirittura rispetto a
questioni legate alla Corte dei conti, che veramente sono
obbrobriosi ma non voglio riportarli qua. Questo è un modo di far
politica da piazza che probabilmente, ai fini elettorali, rende di
più rispetto a cercare di sforzarsi in mediazioni all'interno di
una maggioranza dove le cose bisogna farle, probabilmente rende di
più perché poi nella piazza ci sono tante voci, a volte le voci di
chi urla di più rischiano poi di coprire questa voce, quindi non è
detto che nel medio e lungo termine questo effettivamente, anche
dal punto di vista elettorale, porti a qualcosa. Prendiamo atto
comunque di questo atteggiamento. Io credo che per amministrare una
pro loco, un condominio, un Comune, una Regione ci voglia altro, ci
voglia un atteggiamento diverso, ci vogliano anche delle qualità
diverse che magari non tutti hanno.
Per chiudere voglio dire che questo è un bilancio, come ho già
detto, l'ho detto nella relazione iniziale, che ha una visione
molto chiara, al di là di quello che si dice, è lecito ovviamente
avere dei punti di vista diversi, ma è un bilancio molto chiaro e
con una prospettiva altrettanto limpida. Naturalmente il bilancio,
per la sua natura anche autorizzativa non è il punto finale di un
lavoro, ma è il punto di partenza, è il punto che dà gli indirizzi
per il lavoro del 2022 o del triennio, sarà poi il Governo a
trasformare questa programmazione in atti e azioni vere e
proprie.
Quando discuteremo nel 2023, magari avremo ruoli diversi,
comunque discuteremo nel 2023 il conto consuntivo del 2022, sarà lì
che tireremo un po' le somme di quello che è stato effettivamente
trasformato da programmazione in realtà, sarà quello poi il momento
dell'analisi. Per ora potremo, credo, guardare in faccia i
Valdostani, come citava ieri la collega Spelgatti, consci di aver
fatto non il bilancio migliore del mondo, ma il miglior bilancio
che potevamo fare.
