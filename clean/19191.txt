Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 2340 del 5 dicembre 2001 - Resoconto
OGGETTO N. 2340/XI Disegno di legge: "Disposizioni per la
formazione del bilancio annuale e pluriennale della Regione
autonoma Valle d’Aosta (Legge finanziaria per gli
anni 2002/2004). Modificazioni di leggi regionali".
Président
Je vous rappelle que nous avons procédé à la
discussion conjointe des projets de loi n° 145 et n° 146 et que
nous avons suspendu la séance hier soir après la votation de
l’article 44 du projet de loi n° 145. Il nous reste
par conséquent encore à approuver le dernier article de ce projet
de loi, les annexes et les douze articles du projet de loi n° 146.
Je vous propose, une fois adoptée la déclaration
d’urgence du projet de loi n° 145, de procéder aux
déclarations de vote par rapport à l’ensemble de ces
documents.
Je soumets au vote l’article 45:
Conseillers présents et votants: 24
Pour: 20
Contre: 4
Le Conseil approuve.
Sur l’annexe A la parole à la Conseillère
Squarzino Secondina.
Squarzino (PVA-cU)
Sull’allegato A e in
particolare sulle leggi di settore non finanziate, leggi di
settore, che sono state trasferite senza vincolo di destinazione ai
Comuni, soprattutto per quello che riguarda l’ambito
socio-assistenziale, vorrei che l’Assessore Vicquéry
mi dicesse se è prevista in qualche modo un'azione di monitoraggio,
di verifica, di valutazione, rispetto a quello che avviene sul
territorio; se è prevista, vorrei sapere con quali strumenti, con
quali tempi e in che modo.
Président
La parole à l’Assesseur à la
santé, au bien-être et aux politiques sociales, Vicquéry.
Vicquéry (UV)
È previsto che vengano emanate direttive
regionali in applicazione delle leggi sui due settori specifici:
anziani e infanzia e questo è del tutto evidente?
(interruzione della Consigliera Squarzino Secondina, fuori
microfono)
? sono delibere di Giunta che vengono fatte annualmente,
riguardo al 2002 sono già state predisposte e inviate al CELVA per
un parere che dovrebbe arrivare a giorni. Il contenuto delle
direttive per gli anziani ricalca quello dello scorso anno perché
nulla si cambia per il 2002, mentre nelle politiche per
l’infanzia vengono eliminate tutte le parti che sono
di stretta competenza delle amministrazioni locali. Riguardo alle
politiche sociali più in generale, è evidente che non è nella
facoltà dell'Amministrazione regionale decidere quali asili-nido
finanziare.
Non lo era già prima a dire il vero perché la legge regionale in
materia prevedeva l’iniziativa comunale o
l’iniziativa degli enti locali perché sia il "Projet
bébé" sia tutta la normativa che è stata poi emanata in questi anni
dava esclusiva competenza agli enti locali in materia, per cui è un
monitoraggio a distanza molto soft perché fondamentalmente - lo
dice anche la legge regionale n. 5, ma lo ripete la legge n. 18 del
Piano sociosanitario, laddove si parla di autofinanziamento del
sistema da parte degli enti locali - si voleva arrivare a questo
momento di diretta corresponsabilizzazione da parte degli enti
locali.
Vogliamo che loro siano coscienti delle necessità di dare delle
risposte ai bisogni sociali delle popolazioni. Ritengo che i tempi
siano maturi perché molti segnali indicano che si sta andando in
questa direzione, per cui sono ottimista sotto questo punto di
vista. Ritengo che il compito dell'Amministrazione regionale sia di
monitorare il sistema.
Dovremo regolamentare il passaggio delle funzioni per quanto
riguarda l’aspetto dei contributi che verranno
istruiti e liquidati per la n. 22 da parte
dell’amministrazione degli enti locali mentre, per
quanto riguarda la n. 19, abbiamo, come si vede nel disegno di
legge, mantenuto in vigore questa commissione perché sarebbe
difficile definire dei parametri univoci, di certo ci sarà un
periodo di frenesia dal punto di vista amministrativo per
regolamentare i rapporti di tipo burocratico. Rispetto al ruolo
degli assistenti sociali, è ancora da verificare quale sarà la loro
destinazione finale perché è una materia ancora aperta. Di certo è
ferma intenzione da parte dell’Assessorato evitare,
quando parlo di monitoraggio del sistema, che ci siano iniquità
nella fornitura dei servizi, per cui vigileremo perché ci sia
un'uniformità di comportamento perché non vogliamo che la Valle
d’Aosta si trasformi in 74 situazioni diverse.
Dobbiamo lavorare assieme, gli organismi ci sono,
c’è un gruppo di lavoro sull'integrazione
sociosanitaria che già da tempo prevede la presenza degli enti
locali. Ritengo che in questa logica di responsabilizzazione di
tutti ci siano le premesse per lavorare bene assieme sia nel
settore enti locali in senso stretto, sia Assessorato della sanità,
sia Azienda USL perché nel coinvolgimento del distretto a pieno
titolo e nel distretto n. 3 si sta sperimentando questo sistema, il
ruolo degli enti locali è fondamentale.
Président
Je soumets au vote l’annexe
A:
Conseillers présents et votants: 29
Pour: 24
Contre: 5
Le Conseil approuve.
A l’annexe B il y a l’amendement
de l’Assesseur Agnesod, dont je donne la
lecture:
Emendamento L’allegato B "Rideterminazione a
decorrere dall’1.1.2002 di alcune misure finanziarie
previste dalla legislazione regionale (articolo 25)" è sostituito
dal seguente:
(Omissis)"
Je soumets au vote l’amendement:
Conseillers présents et votants: 29
Pour: 24
Contre: 5
Le Conseil approuve.
Je soumets au vote l’annexe C:
Conseillers présents et votants: 29
Pour: 24
Contre: 5
Le Conseil approuve.
La parole au Conseiller La Torre pour déclaration de vote sur
les projets de loi n° 145 et n° 146.
La Torre (SA)
Presidente, Assessori, colleghi, abbiamo
discusso in questi giorni un bilancio importante, non solo per le
cifre di cui tratta e non solo perché è il primo bilancio in euro
di questa Regione, ma anche per il momento storico in cui si
colloca e per le riflessioni che esso genera.
Riflessioni della minoranza importanti e a cui bisogna prestare
attenzione, anche perché sottolineano il ruolo centrale di
controllo del Consiglio regionale, ma riflessioni che dobbiamo fare
anche come maggioranza perché dobbiamo ricordare che il bilancio è
lo strumento per governare e per raggiungere gli obiettivi e le
volontà politiche che una maggioranza si pone e chiaramente indica
nel momento in cui si insedia, al di là quindi di una semplice
elencazione di dati o di una trasparenza contabile che è
dovuta.
Noi della Stella Alpina però riteniamo che il bilancio possa
essere anche qualcosa di più, possa essere un'opportunità per
evidenziare il nostro DNA di Valdostani, il nostro particolarismo e
quindi possa essere uno strumento per supportare una crescita
culturale che deve segnare la differenza fra volere e potere, fra
apparire ed essere, fra presente e futuro. La domanda conseguente a
questa riflessione che ci poniamo è se siamo riusciti o no a
cogliere appieno le potenzialità di questo eccezionale strumento
che è il bilancio. Evidentemente ci poniamo una conseguente
domanda: cosa possiamo fare di buono per la Valle e per i
Valdostani con gli strumenti che abbiamo.
Certo, il momento storico è difficile perché i fatti hanno messo
in discussione i nostri equilibri, le nostre serenità, le nostre
certezze e forse la parola "certezza" potrebbe essere la parola
chiave su cui riflettere politicamente perché, a fronte di una
serie di incertezze internazionali: l’11 settembre,
la guerra; le difficoltà nazionali: l’economia, i
cambi di governo, l’entrata
dell’euro, l’approvazione di una
finanziaria; le difficoltà regionali: il Monte Bianco,
l’alluvione, gli adeguamenti comunitari, tutte cose
che abbiamo detto, questa maggioranza deve sentire la necessità di
dare certezze ai Valdostani.
Le certezze, quindi, diventano un obiettivo politico per ridare
equilibrio alla Valle e ai suoi abitanti, per traghettare in un
momento storico così difficile la nostra Regione in un porto sicuro
da cui poi lanciare le sfide del 2000, del nuovo millennio. Questo
percorso credo che venga fatto con questo bilancio in estrema
chiarezza con dei riferimenti ben precisi:
- il primo è il programma di legislatura a cui noi ci stiamo
attenendo e su cui facilmente possiamo essere misurati;
- il secondo è il superamento delle emergenze che sono un dato
di fatto sotto gli occhi di tutti; - il terzo è il dichiarato
sostegno all'economia valdostana in tutte le sue forme: il turismo,
l’industria, l’agricoltura;
- il quarto è la volontà precisa di non inserire nuove
tassazioni.
Un bilancio, quindi, che ha un equilibrio contabile, ma che è
chiaro ed è portatore di certezze, certezze e chiarezze come quelle
sulla sanità perché la fotografia che viene fatta è una fotografia
lucida dove, a fronte dei problemi nazionali ed anche locali, che
sono evidenti e lampanti: una spesa fuori controllo, un aumento dei
costi, tavoli sanitari che discutono di tutto, mancanza di certezze
di entrate, sappiamo che occorrerà patteggiare nuovamente con lo
Stato il nostro status, a fronte di tutte queste situazioni, noi
abbiamo scelto anche qui la strada della certezza: quella di dare
un servizio e una qualità di servizio ai nostri cittadini.
Mi consenta, Consigliere Beneforti, non se ne abbia, io direi:
basta dire che abbiamo delle cattive strutture, basta dire che
abbiamo dei cattivi medici, basta dire che abbiamo dei servizi che
non funzionano perché non è vero. Non si offenda, Consigliere
Beneforti, ma non è vero perché lei non è mai stato in un altro
ospedale e non ha mai "frequentato" altre situazioni. Sono
d’accordo con lei quando dice che si può fare
sicuramente di più, ci mancherebbe altro e io spero ed esorto
l’Assessore a fare di più, ma basta dire queste
cose!
Abbiamo un buon Ospedale, abbiamo dei buoni medici, abbiamo dei
buoni servizi. Credo sia ora di finirla - anche se forse può essere
un gioco politico - perché non è neanche giusto seminare questa
discordia su un argomento così delicato come quello della sanità.
Dicevo: certezze in risposta ai disastri
dell’alluvione.
A fronte di una finanziaria che non garantisce i fondi
necessari, a fronte di uno Stato che si dimentica - e non solo qui
- dei problemi e delle tragedie che colpiscono il territorio
italiano, questa maggioranza ha fatto la scelta di dare delle
certezze: la certezza di coprire gli investimenti e i finanziamenti
necessari per lasciarci alle spalle questa tragedia che ha colpito
la Valle d’Aosta, quindi certezza di copertura,
solidarietà vera per lasciarsi, ripeto, indietro questa terribile
tragedia.
Ebbene, certezze anche necessarie per gli enti locali e faccio
riferimento alla legge n. 54 sull’autonomia,
certezze di entrate, certezze di avere meno vincoli e più
opportunità, certezze di avere meno controlli e più responsabilità.
Non ci dobbiamo dimenticare che il Comune resta il momento più
vicino al cittadino, il posto dove si coniuga la politica con
l’amministrazione, dove si conquista la fiducia del
cittadino nei confronti della politica facendo della buona
amministrazione, quindi il Comune rimane il punto fondamentale su
cui bisogna centrare e sostenere il massimo impegno per dimostrare
che si vuole lavorare bene.
È evidente che questa maggioranza coglie questa sensazione di
potenziare la struttura dell’ente comunale, anche se
in questo io vedo un pericolo di una sorta di sperequazione che può
accadere, forse farà strano sentirlo dire da me che sono stato
Sindaco del capoluogo, ma ho la preoccupazione che ci possa essere
una sperequazione nei confronti dei piccoli Comuni perché la
divisione delle risorse, se non ha dei principi e dei metodi
corretti in funzione delle esigenze dei singoli enti, corre il
rischio di incorrere in sperequazioni.
Credo che l’emendamento, introdotto
dall’Assessore per quello che riguarda la città di
Aosta, forse vada in questa direzione; se una preoccupazione che è
già latente si avverte è che la città di Aosta possa fare la parte
del leone su quelle che possono essere invece esigenze di altri
Comuni che invece hanno titolo ad avere risposte, quindi certezza
di entrate per i Comuni, con grande attenzione però a non creare
sperequazioni perché non ci dobbiamo dimenticare che non dobbiamo
andare verso una globalizzazione delle risorse dei Comuni, della
loro cultura, della loro individualità, ma dobbiamo preoccuparci di
tutelare queste piccole realtà e la Valle d’Aosta è
piena di queste piccole realtà.
Prima ponevo una domanda: abbiamo colto tutte le opportunità di
questo bilancio? Cosa possiamo fare per il futuro della nostra
Valle?
Sicuramente possiamo fare di più e meglio e credo che questo sia
un nostro dovere. Occorre una cultura dell’autonomia
che dovrà essere in primo luogo cultura della responsabilità e
delle scelte che sappia coniugare i meriti con i bisogni, con una
gestione delle risorse regionali che non cada nel facile
paternalismo o nella sensazione di privilegio o delle risorse
inesauribili, ma fondata su basi etiche di responsabilità
individuali e collettive utili per risolvere ed affrontare tutti
insieme, nell’interesse dei Valdostani, i nodi e le
sfide che ci attendono in una nuova Europa delle regioni.
Occorre una riflessione profonda sull’essere in
alcuni casi assistenziali nella nostra Regione,
sull’intervento pubblico nel tessuto socio-economico
basato sull’assecondamento generico di qualsivoglia
domanda di agevolazione. In questo bisogna cominciare a dire agli
imprenditori - io sono un imprenditore e lo dico anche a me stesso
- che non si può pensare di fare impresa con i soldi della Regione
perché qui gli imprenditori devono svolgere un ruolo sociale ben
definito, quindi non si può pensare di fare impresa con i soldi
della Regione, così come dobbiamo dirci, in quanto consiglieri
regionali e responsabili della gestione di una Regione, che non
possiamo pensare di fare impresa come Regione.
Dobbiamo fare molta attenzione a questa confusione di ruoli
perché la confusione dei ruoli, oltre che a generare confusione,
genera danni, danni che poi difficilmente possono essere riparati
se non nel corso di molti anni e noi questo non ce lo possiamo
permettere. Dobbiamo riflettere sulla mancata esplicitazione di
obiettivi qualificanti, sulla permanenza di nicchie di vera e
propria assistenza, dobbiamo interrogarci ed agire tenendo conto
che lo scenario è mutato e le risorse sono comunque
decrescenti.
I danni sono evidenti in qualche modo: sul piano culturale una
malintesa interpretazione dell’autonomia, sul piano
sociale si è costituita una psicologia collettiva basata sulla
convinzione che la ricchezza pubblica non avesse mai fine, che
fosse normale e doveroso soddisfare qualsivoglia richiesta, tumulto
o lamento al di là di ogni calcolo di ragionevolezza e
compatibilità economica, così facendo si sono deresponsabilizzati i
singoli rendendo loro più conveniente lottare per la
ridistribuzione del reddito pubblico piuttosto che impegnarsi per
la produzione di nuova ricchezza. Ha avuto luogo così un colossale
processo di diseducazione.
Sul piano economico il consentire tutto a tutti si è tradotto
nel tutti fanno tutto e la mancanza di selezione alla base di
qualsiasi sistema di libero mercato non ha consentito, se non in
misura ridotta, fenomeni di specializzazione, di interscambio, di
segmentazione e soprattutto accumulo di informazione, vero e unico
capitale dei moderni sistemi economici. In questa ottica noi della
Stella Alpina riteniamo che sia necessario seguire alcune linee
guida senza vantare alcuna pretesa di esaustività:
- innanzitutto identificazione di priorità ed obiettivi per la
Valle d’Aosta del terzo millennio, mettiamo al primo
punto il Casinò;
- individuazione di progetti qualificanti di ampio respiro da
realizzare anche con il concorso dei privati in un'ottica di
apertura radicale all’estero;
- razionalizzazione conseguente all’attuale
coacervo di incentivi soprattutto in chiave di selezione gerarchica
degli interventi;
- un'azione determinata, che si dispieghi realisticamente nel
medio e lungo termine, finalizzata ad una progressiva
privatizzazione dell’economia;
- interventi immediati nelle regole e nei comportamenti per
separare la fase di indirizzo e controllo sui progetti, spettante
alla sfera politica, da quella di attuazione e gestione degli
stessi da affidarsi ad organismi competenti attualmente esistenti o
da istituire.
Voglio concludere dicendo che dobbiamo porre grande attenzione e
impegno politico sul fatto che la nostra Regione debba essere
rappresentata in Europa. Noi dobbiamo agire da subito, come
Consiglio regionale, per fare in modo che anche la nostra Regione
abbia questo riconoscimento perché forse solo adesso ci rendiamo
conto dell'importanza del ruolo di essere al Parlamento europeo,
ruolo strategico soprattutto in prospettiva futura, per quelle che
saranno le sfide che dovremo affrontare.
Termino esprimendo il voto favorevole della Stella Alpina a
questo bilancio e la raccomandazione che per fare di più e meglio
si possa tenere anche conto dei nostri suggerimenti.
Président
La parole au Conseiller Curtaz.
Curtaz (PVA-cU)
Il dibattito di ieri si è svolto forse un
po' stancamente, ma certo non sono mancati interventi di rilievo,
in particolare su temi e problemi specifici. Un dibattito, quindi,
non inutile, ma che ha in qualche modo risentito dell'ordinarietà
della proposta di bilancio e di legge finanziaria portata dalla
Giunta all’approvazione di
quest’aula. È stato un po' come se tutti noi,
contagiati dallo slogan del "ritorno alla normalità", fossimo
intervenuti in modo ordinario senza slanci particolari, senza che
sia riuscita ad emergere quella tensione e quella vivacità che
negli anni scorsi, vuoi per le tragedie del tunnel e
dell’alluvione, vuoi per l’operazione
ENEL, avevano caratterizzato parecchi interventi.
Del resto nel bilancio manca una novità di rilievo, manca quel
di più dell’ordinario. L’atto
evidenzia una carenza di progettualità. Come commentare
diversamente la significativa riduzione dei fondi globali? Il
relatore Cerise ha dato una lettura benevola del dato sui fondi
globali che a suo dire dimostrerebbe come il programma di
legislatura sia stato in buona parte attuato, ma quel dato ci dice
anche di un esaurirsi progressivo di progettualità, di
un'incapacità di pianificare altri investimenti, della poca volontà
di innovare e di raggiungere obiettivi più ambiziosi.
Ecco perché in molti abbiamo sottolineato come dietro al
"ritorno alla normalità" si intraveda, se non proprio un salto
all’indietro, quanto meno
l’incapacità di fare un balzo in avanti, di fare
scelte più coraggiose, di provare a perseguire nuovi obiettivi, di
proporre diverse soluzioni, di governare in maniera meno scontata
perché questo bilancio e questa legge finanziaria appaiono nella
loro ordinarietà, appunto, scontati. Certo, non sono mancati qua e
là dei segnali interessanti: qualcuno ieri citava, per esempio, in
materia ambientale i fondi per Mont Mars e Cheney, ma si tratta di
casi isolati, di piccoli puntini colorati su di un grande cartone
grigio.
Ieri, nella sua replica l’Assessore Agnesod, a
cui dobbiamo riconoscere una positiva attitudine al confronto, ha
replicato ad alcune considerazioni e critiche specifiche
provenienti dai banchi dell'opposizione. Lo ha fatto qualche volta
portando delle argomentazioni interessanti ancorché non
condivisibili, qualche altra rifugiandosi dietro lo scudo
dell'ideologia, uno scudo forte, persino impenetrabile.
Nella nostra Regione ci sono alcune parole impronunciabili, pena
la massima sanzione politico-ideologica: "Tu n’est
pas un bon Valdôtain"; fra le parole impronunciabili ve ne sono due
che ieri sono state utilizzate - e a proposito - da parte di alcuni
Consiglieri: "privilegio" e "assistenzialismo".
Non voglio riaprire la discussione su tali punti, prendo atto
che le opinioni politiche del Governo regionale in punto entrate,
dove si intravede, ma appena appena qualche piccolo segnale di
privilegio finanziario, e in punto uscite, dove mi pare di cogliere
qualche piccolo intervento di sostegno dal sapore assistenziale,
non trovano il necessario conforto della matematica che una volta
insegnavano a scuola essere una scienza esatta; sarà un segno dei
tempi. Del resto in tempi "berlusconiani" le addizioni e le
sottrazioni rischiano di essere un'invenzione delle opposizioni o
magari di qualche complotto della Sinistra europea, opposizioni e
complottisti che per di più utilizzano nel nostro caso i numeri
arabi ossia l’espressione di una civiltà
evidentemente non paragonabile alla nostra.
Non starò dunque a replicare su cosa sia una frazione, non il
villaggio, ma una frazione delle entrate o su cosa sia un intero
pur rimanendomi la curiosità aritmetica e filosofica di capire come
si possa spendere più del tutto, senza che arrivino
dall’esterno risorse finanziarie maggiori rispetto a
quelle prodotte in loco. Dicevo che l’Assessore ha
potuto sì replicare su alcune questioni specifiche, ma non ha
potuto portare elementi convincenti per contrastare efficacemente
la critica più sostanziale che viene mossa da questa parte
politica: che questa maggioranza, ampia, ma disomogenea e che una
Giunta esperta, ma forse un po' stanca non abbiano saputo
utilizzare le ingenti risorse finanziarie regionali, uniche in
Europa per quantità se rapportate al numero di abitanti, per
immaginare un 2002 meno scontato dal punto di vista
finanziario.
Per non parlare poi del bilancio triennale che mi pare anche
quest’anno un mero esercizio contabile supportato da
poca convinzione, pochi ragionamenti, poca programmazione. Volete,
amici della maggioranza, ritornare alla normalità, ma è una
normalità piatta, poco lungimirante e poco affascinante. È una
normalità che non basta a chi vorrebbe utilizzare le nostre enormi
risorse per fare una Valle d’Aosta socialmente più
solidale e più vivibile e politicamente più lungimirante. A questa
finanziaria e a questo bilancio, che a nostro giudizio non
rispondono a sufficienza alle necessità e alle ambizioni della
nostra Regione, riserveremo il nostro voto contrario.
Président
La parole au Conseiller Fiou.
Fiou (GV-DS-PSE)
Se il bilancio è lo strumento per
realizzare il progetto di sviluppo che una maggioranza sceglie di
perseguire, è normale che la discussione sullo stesso sia occasione
di una riflessione anche sul livello di realizzazione del programma
stesso e sulla sua adeguatezza alla luce dei cambiamenti che sono
intercorsi dalla sua formulazione.
Su questo piano il dibattito di ieri ha proposto spunti
importanti (non sono d’accordo con il Consigliere
Curtaz da questo punto di vista) sia con i pungoli critici della
minoranza, sia con gli approfondimenti di consiglieri di
maggioranza che hanno analizzato alcuni punti di crisi, delineando
anche stimolanti proposte e questo ad esempio per
l’agricoltura, per i trasporti, per gli interventi
di salvaguardia ambientale e altro.
Questi contributi saranno preziosi per realizzare quella
"normalità" su cui continuiamo a sentire fare battute, su cui già
ieri qualcuno ha tentato di ironizzare secondo me abbastanza
inopportunamente. Ripristinare la normalità del percorso di un
progetto di sviluppo è fondamentale per la sua realizzazione. A
qualcuno non piace il progetto: vorrebbe che qualche intoppo lo
bloccasse, questa è una posizione legittima che non può essere però
condivisa da una maggioranza che il progetto tenta di perseguirlo.
Già lo scorso anno il bilancio ha fatto lo sforzo di mettere
insieme straordinarietà e ordinarietà, nel senso di aver voluto
garantire, senza flessioni, il percorso di sviluppo, che era stato
delineato nel programma di maggioranza, pure in presenza della
necessità di interventi straordinari per sostenere la
ricostruzione, tant’è vero che sono stati
consolidati obiettivi come:
- l’operazione ENEL;
- il polo creditizio valdostano;
- l’università;
- il ripensamento del Casinò;
- l’area Cogne;
- il sostegno ai vari settori economici e produttivi affinché
anch’essi fossero nelle condizioni di non soccombere
all'emergenza.
Lo sforzo di garantire la normalità a fronte dei due eventi
drammatici del Bianco e dell'alluvione può essere uno dei motivi
fra l’altro che ci hanno anche permesso di evitare,
almeno in parte, ricadute negative degli stessi sull'economia, non
è stato un errore di valutazione. Qualcuno poi ha voluto
individuare un parallelismo: normalità/piattume,
l’ho sentito ancora fare stamattina. Mi permetto di
non condividere questa lettura: per il passato a fronte degli
obiettivi consolidati e che ho già evidenziato, per il futuro
considerando l’evoluzione in atto nei vari
settori.
Sull’agricoltura è già stato ampiamente detto
come si stia avviando una svolta nella logica degli interventi per
superare la contraddittorietà degli stessi con l'innovazione e con
la normativa europea. Certo, questo in un settore come quello
dell’allevamento è più faticoso e lento da
realizzare perché mette in discussione meccanismi di formazione del
reddito consolidati. L’innovazione nella
vitivinicoltura non ha incontrato ostacoli perché introdotta in una
fase in cui la stessa era praticamente inesistente come fatto
economico, perciò non aveva nulla da mettere in discussione. Ora la
strada tracciata da questo settore, quello della ricerca e della
valorizzazione dei prodotti di nicchia e di qualità, si sta
rivelando come quella giusta per un'agricoltura che deve fare i
conti con un territorio difficile come quello di montagna.
Quella che è stata una giusta politica di sostegno di attività
da far crescere, malgrado le condizioni di difficoltà, credo che
abbia dato i suoi frutti anche nel passato facendo vivere per
decenni settori importanti. Ha dovuto però fare i conti anche con
errori di impostazione, ad esempio come privilegiare la quantità
sulla qualità, e con distorsioni speculative per cui alcune aziende
hanno finito per impostare la loro attività in funzione
dell’accesso a contributi vari, piuttosto che alla
redditività della propria produzione. È vitale per uno sviluppo
duraturo ed equilibrato superare queste distorsioni.
Su questo piano c’è un processo, come è già stato
detto, culturale da riproporre che interessa in generale non solo
l’agricoltura, che interessa il problema del
rapporto Regione/categorie economiche.
Ci sono logiche in atto che fanno perdere agli interventi
regionali il ruolo di stimolo a ricercare la vitalità e
l’adeguatezza nelle attività professionali e
imprenditoriali e questi sono i contributi a pioggia, i contributi
pensati semplicemente a favore di una categoria, non di sostegno ad
un processo economico. Non vorrei sempre tirare in ballo il
pagamento dell’assicurazione ai maestri di sci, non
voglio fare arrabbiare il Consigliere Cuc, ma è
l’esempio che mi viene in mente in questo momento.
Gli interventi regionali dovrebbero essere gli strumenti per
realizzare un progetto di sviluppo e perciò essere di stimolo alle
categorie affinché queste prendano certi percorsi piuttosto che
altri. I regali le fanno stare semplicemente ferme.
Voglio ora proporre qualche riflessione sul settore industriale.
Mi pare di aver colto nel dibattito una sottovalutazione del ruolo
di questo settore. Richiamo appena l’importanza
della diversificazione dei settori economici per garantire un
percorso di sviluppo dove i momenti di crisi siano smorzati. Un
fatto però, altrettanto ovvio, ma che mi pare dimenticato, è che il
settore industriale è quello che, assieme alla tanto criticata
pubblica amministrazione, garantisce una fetta cospicua di posti di
lavoro dipendente ai residenti.
Il settore turistico, pur rilevante economicamente, importa una
quota importante della manodopera dipendente. Il settore
industriale valdostano poi si è quasi totalmente rinnovato
nell’ultimo decennio, superando la crisi epocale dei
settori industriali di base, siderurgico e chimico, puntando perciò
sulle tecnologie avanzate. È ora un settore vitale con una presenza
equilibrata, che fa i conti però con le logiche produttive e di
mercato dei nuovi settori, e che perciò non può mai essere
considerato con situazioni stabilmente acquisite.
La Regione ha adeguato gradualmente gli strumenti di intervento
a sostegno dell'industria, soprattutto ha attrezzato aree per
insediamenti che stanno funzionando. In questa logica si colloca
anche l’impegno per l’area Cogne. I
dubbi e le critiche che si sentono di questi tempi mi pare
propongano per l’area Cogne alternative abbastanza
fantasiose legate più a desideri speculativi che non a progetti
relativi ad attività di respiro duraturo.
Mi sono dilungato un po' nell’evidenziare alcune
problematiche di cui è ricca in senso positivo e anche con luci
negative quella "normalità" che qualcuno, ripeto, vuol definire
piatta. Voglio ancora però riprendere alcuni aspetti generali che
caratterizzano questo bilancio, che ci convincono e che motivano il
nostro voto favorevole. Accanto alla continuità della "normalità",
ripeto, c’è un’altra importante
continuità: la garanzia che non vengano ritardati i lavori di
ricostruzione. È opportuno perciò in tal senso il ricorso al
credito per sopperire ai ritardi e all'eventuale latitanza dello
Stato in materia e per non fermare il ritmo di ricostruzione fin
qui positivo.
Altro impegno è la garanzia di continuità nella spesa
socio-sanitaria, tema che è stato ampiamente sviluppato e su cui
non ritorno. Infine quella che ritengo una scommessa importante: il
processo di valorizzazione delle autonomie locali. Il decentramento
delle risorse relative ai servizi, che erano finanziati prima con
leggi di settore, è tutto dentro la logica di consolidamento di un
progetto federalista ampiamente teorizzato. Il riconoscimento nei
fatti del ruolo e delle competenze degli enti locali è un passo
direi obbligato per la realizzazione di un progetto istituzionale
federalista che "parta dal basso", come sovente abbiamo
sottolineato, però questo passo pone problemi nuovi:
- di rapporto fra livelli istituzionali non ancora ben
definiti;
- di possibili diversità fra le offerte di servizi fra comuni
diversi magari non facilmente spiegabili;
- di rapporto fra programmazione di competenza regionale e
realizzazioni di competenza comunale.
Ecco perché ho parlato di scommessa: c’è una fase
impegnativa anche qui da governare, non rinviabile, perché la
scelta con il decentramento delle risorse è già fatta. Dalla
capacità di governare questa fase dipende la possibilità del
consolidamento di un nostro progetto federalista.
Président
La parole au Conseiller Cerise.
Cerise (UV)
Ieri sera, in sede di replica, io non ho preso
la parola dopo avere diligentemente preso nota di quanto detto dai
colleghi della minoranza e avere "setacciato" i loro interventi per
trovare le argomentazioni più importanti su cui replicare. Non ho
preso la parola perché mi sono accorto che in fondo al setaccio non
sono rimaste luccicanti perle, ma solo qualche sparuto e persino
imbrattato sassolino, peraltro banale. Speravo in qualcosa di
meglio questa mattina, ma non è successo, ho deciso allora di
prendere la parola per la dichiarazione di voto a cui perverrò dopo
un piccolo excursus.
Lo faccio anche perché sono rimasto mortificato dal messaggio
che è uscito ieri da questo Consiglio regionale, ma non perché qui
dentro non si siano dette certe cose, ma per quello che è stato
riportato fuori, perché chi ha letto i giornali oggi o ha sentito i
telegiornali può rimanere solo sconcertato da quello che si è fatto
qua dentro e non è la verità. Mi adeguo.
Mi perdonino i colleghi se prenderò in prestito
l’attitudine un po' sentenziosa del collega Curtaz
sempre generoso in apprezzamenti, devo dire qualche volta in
positivo, nei confronti degli uni e degli altri. Il collega Curtaz
ha iniziato il suo intervento ieri dichiarando un senso di
frustrazione per il metodo con cui si arriva al dibattito e
all’approvazione del bilancio e per i contenuti di
tale documento, anch’io esordisco esprimendo la mia
delusione, ma per il dibattito che c’è stato.
Devo dire che da parte della maggioranza sono state fatte
critiche costruttive, che sono state avanzate delle perplessità e
dei suggerimenti che certamente contribuiranno a rendere migliore
l’applicazione di questi due strumenti. È mancata la
presenza solida ed efficace della minoranza che mi ha molto deluso.
Sono deluso dal suo intervento, collega Curtaz perché, a forza di
sentirle dire che abbiamo troppi soldi, mi viene da pensare che lei
abbia delle nostalgie autolesionistiche.
Se poi insiste, allora bisognerebbe che lei cambiasse movimento
visto che il suo continua a chiedere soldi per la sanità, la
scuola, l’ambiente, l’agricoltura
biologica, il sociale, la casa, la donna e
quant’altro. Se poi ci fosse ancora una pervicace
attitudine, che non so come chiamarla se non masochistica - ma qui
la metto sul piano dell'ironia perché vorrei anche sdrammatizzare
-, da soddisfare, la invito a pregare Babbo Natale di portarle un
martello e poi le dirò in separata sede cosa può farne per
soddisfare questa sua esigenza.
Dovrei fare i miei più sinceri complimenti al Consigliere
Beneforti per diversi motivi. Beninteso, collega Beneforti, le
voglio restituire la simpatia di cui lei mi ha fatto oggetto in
queste ultime sedute del Consiglio ricordandomi una volta di quando
andavo per montagne, mentre lei si occupava di "cose" grandi e ieri
nel portarmi alla Prima Comunione con il mio abito da festa. I miei
complimenti per due motivi, entrambi traggono luogo dal fatto che
ha parlato per cinquantotto minuti:
- il primo complimento devo farglielo alla sua performance
fisica: siamo fra uomini di una certa età che hanno superato
abbondantemente i cinquantacinque anni, mi complimento con la sua
prostata;
- il secondo per essere riuscito a non dire assolutamente nulla,
salvo il riciclaggio di vecchi "clichés" ripetuti una volta sì e
una volta no durante tutto l’anno.
Peraltro non voglio replicare io a quello che ha detto ieri dal
momento che c’è un articolo su "Il Sole 24Ore" di
ieri a pagina 10, dove la tanto denigrata e maltrattata sanità
della Valle d’Aosta è invece citata come uno dei
migliori esempi di sanità in Italia.
Da lei mi aspettavo delle considerazioni piene di canuta
saggezza, Consigliere Beneforti, invece mi sono ritrovato fra le
mani proclami vuoti, luoghi comuni e trite affermazioni tipiche di
un sindacalismo ormai un po' decrepito. A proposito di passato le
voglio dire che se un intervento di questo genere - glielo dico con
molta simpatia e anche con l’affetto che provo per
lei - lo avesse proposto ai tempi in cui erano in auge il partito
in cui militava o il sindacato di cui lei era valido esponente,
glielo facevano fare al dopo lavoro ferroviario di Nus, alle 8,30
del lunedì mattina. Non c’era niente.
Devo ammettere che qualche volta la Consigliera Squarzino, in
qualche suo passaggio nei suoi lunghi interventi, mi ha trovato
d’accordo ponendomi in questo caso dei problemi, se
non di identità politica, di temporanea collocazione. Devo dire che
in questa occasione questo problema non si è posto perché
l’illuminata collega è riuscita a negare o meglio a
eludere costantemente, con argomentazioni successive, quello che
aveva precedentemente sostenuto. Per prendere in prestito una
terminologia chimica, dirò che un simile intervento ha una reazione
neutra.
Per darle l’onore delle armi, dirò che in questo
caso è stata neutra, sebbene tinta di rosa. La consiglio poi,
Consigliera Squarzino - ma simpaticamente anche a lei - cosa che mi
pare abbia già fatto, di fare buon uso del suggerimento del
Presidente di frequentare di più le commissioni, in questo modo
otterrà tutte le informazioni senza costringerci in Consiglio ad
assistere ad un logorio di puntualizzazioni che credo sia più
congeniale alle Signore di una certa età che fanno i corsi di
cucito e di ricamo che non ai consiglieri regionali. Brutta caduta
di stile, quella del Consigliere Tibaldi.
Lei ha fatto un'affermazione di cattivo gusto e anche un po'
offensiva nei confronti della politica in generale, è
un'affermazione della quale si deve assumere la responsabilità
perché la sua affermazione ha sicuramente sortito effetto ed è
riportata ampiamente dai media, ma porta acqua al mulino che macina
la farina del disprezzo verso le istituzioni e chi le guida. Da lei
poi queste censure sulla Casa da gioco come foriera di tanti mali
morali non me le aspettavo, innanzitutto perché ne ha sempre
sostenuto la privatizzazione, che è tutt’altro che
quello che fa l’ente pubblico, se del caso, e poi
perché è esponente di un partito che sta promuovendo
l’apertura di queste case su tutto il territorio
nazionale. Per quanto concerne il riferimento al localismo, che è
stato fatto nel suo intervento, le voglio ricordare che, quando si
è parlato della Casa da gioco, lei si è preoccupato di quanto
venivano a guadagnare il Comune di Saint-Vincent e i Comuni vicini,
preoccupandosi molto poco del resto. Più localismo di così!
(interruzione del Vicepresidente Lattanzi, fuori
microfono)
? Armi spuntate, Vicepresidente Lattanzi. Mi dispiace perché di
solito aveva un altro stantuffo e devo fare una notazione: magari
Finaosta riuscisse a far venire aziende con sede fiscale in Valle
d’Aosta! È un obiettivo perché, oltre agli altri
benefici, c’è anche quello del ritorno fiscale. O
dobbiamo dire ai Valdostani che lei sarebbe favorevole, per non
dire attivo, sul fronte di ridurre questa entrata? Viene fuori da
qui un fil rouge che unisce le opposizioni: lavoriamo, cioè
lavorate tutti perché vengano ridotte le disponibilità finanziarie
della Regione. Forse pensate davvero che in una Regione più povera
voi avreste più successo? Credo di no, se le vostre idee sono
quelle da voi espresse in questo Consiglio.
Concludo con il dire che forse dietro la modestia delle
argomentazioni della minoranza si nasconde qualcosa che prima non
mi era apparso così ovvio.
Con tutti i loro limiti questa legge finanziaria e questo
bilancio sono probabilmente il meglio che
nell’attuale contesto si poteva produrre
nell’interesse generale della collettività
valdostana poiché questi strumenti sono la conferma
dell’azione politica della maggioranza e del suo
programma e, sia pure con tutta la disponibilità per accogliere i
suggerimenti a perfezionarlo, l’insipienza della
minoranza ne ha celebrato in questa occasione la bontà
dell’uno e dell’altro. Per questo
motivo ribadisco il voto favorevole del gruppo
dell’Union Valdôtaine senza ripetere tutte quelle
argomentazioni che fanno di questo un ottimo bilancio e che sono
già state enunciate ieri dal nostro Capogruppo e da altri
Consiglieri dell’Union Valdôtaine.
Président
La parole au Conseiller Aloisi.
Aloisi (GM1)
Solo per riconfermare il voto favorevole
così come avevo anticipato ieri nella discussione generale.
Président
La parole au Vice-président Lattanzi.
Lattanzi (FI)
Devo dire che, dopo
l’intervento del Consigliere Cerise, ho qualche
titubanza ad intervenire ma, siccome i voti e le pagelle le ha già
date, possiamo parlare con una relativa tranquillità, anche perché
devo dire, Presidente, e lei sa quanto io la stimi, che la caduta
di stile l’ha avuta lei stamattina perché ha
esordito dicendo che si aspettava dagli interventi delle
opposizioni di setacciare qualcosa di più consistente, mentre si è
ritrovato con dei sassolini, anche un po' sporchi in qualche
situazione.
A quel punto ero preoccupato perché mi aspettavo da lei un
intervento di un peso e di una levatura molto alta, invece ho
sentito parlare della prostata del Consigliere Beneforti, del
martello che in separata sede spiegherà al Consigliere Curtaz come
utilizzare, del fatto che denunciare che in questa Regione
c’è dell’assistenzialismo è farsi
delle "tafazzate", quindi mi sono ricreduto e ho pensato che potevo
parlare anch'io perché se il Presidente della mia commissione vola
così basso, più basso di così è difficile che si possa volare.
Due considerazioni. Naturalmente voteremo contro questo
bilancio, lo abbiamo spiegato in molti stili e in molti modi, in
maniera pittoresca e colorita, ma non lo abbiamo spiegato solo
ieri, credo che il confronto sulle diverse visioni della gestione
del bilancio della Regione è iniziato nel 1998 quando è iniziata
questa legislatura e credo che nessuno si sia stupito ieri nel
sentire che Forza Italia "picchia" su certi temi, come quello
dell’assistenzialismo, come quello
dell’invadenza della Regione in economia, come
quello di un uso strumentale scorretto di Finaosta.
Credo che non ci sia niente da stupirsi perché Forza Italia è
entrata in questo Consiglio regionale per la volontà di quegli
elettori che pensano queste cose, che ritengono che la Valle
d’Aosta abbia le risorse, ma che partono da una
preoccupazione: che i tempi stanno cambiando, che i dati sensibili
di entrata di questo bilancio sono dei dati sensibili delle entrate
dei bilanci precedenti, quindi la preoccupazione non è il
vittimismo o il masochismo di chi pensa o ritiene che sia meglio
che entrino meno risorse, ma è la preoccupazione di chi pensa e
ritiene che, in un momento di grande trasformazione, questa Regione
con queste risorse debba creare un prodotto interno lordo e un
benessere e una ricchezza prospettica, futura, assestata su entrate
di tipo diverso da quelle di tipo assistenzialistico.
Poi dopo qualcuno si offende perché i Valdostani DOC ritengono
che sia dovuto che bisogna avere i sedici decimi del riparto
fiscale, quelli invece che dicono che i sedici decimi sono un po'
tanti ed esprimono una preoccupazione, come dice il Consigliere
Curtaz, vengono subito tacciati di non essere valdostani a
sufficienza.
Allora io credo che i Valdostani si divideranno fra chi, con la
zeta in fondo o senza zeta in fondo, indistintamente, ritiene di
avere le risorse per poter creare una ricchezza e un'autonomia
reale e sana e chi invece lotterà nei prossimi decenni per
mantenere nelle voci di bilancio entrate importanti di tipo
assistenziale. È stata Roma fino a ieri, domani sarà Bruxelles e
chissà quale organo mondiale dovrà portare le risorse in Valle
d’Aosta. Noi riteniamo da quando siamo entrati in
questo Consiglio - magari in futuro sarà la FAO che ci porterà le
risorse - che l’impostazione delle entrate e delle
spese di questa Amministrazione sia incoerente con i cambiamenti in
atto.
Tutto lì, Consigliere Cerise e tutti quelli che ci hanno
ascoltato in questi anni, quindi non c’è stata
anormalità nei nostri interventi, che possono essere stati più o
meno coloriti, ma lei capisce perfettamente il gioco delle parti e
la necessità di colorire certe affermazioni e di sottolinearle
perché lei sa qual è la condizione della comunicazione per
l’opposizione in questa Regione. Abbiamo potuto
assistere a una conferenza stampa di presentazione del bilancio
ancor prima di averlo discusso noi e lei lo sa. Avevamo parlato di
bilancio e il bilancio era già stato presentato, era già su tutti i
giornali, quindi potevamo parlare di questo bilancio leggendo gli
estratti dei giornali?
(interruzione del Consigliere Cerise, fuori
microfono)
? a me non risulta che Berlusconi abbia fatto una conferenza
stampa per presentare la finanziaria, mi risulta che prima la
stiano discutendo e poi presenterà la finanziaria finita ed
emendata.
Qui avviene il processo inverso: si è presentata la finanziaria
della Regione sapendo che intanto era blindata e che emendamenti, a
parte quelli dell'Assessore Agnesod, non sarebbero stati accettati,
quindi non ci siamo neanche sforzati di presentare degli
emendamenti perché negli ultimi tre anni abbiamo presentato degli
emendamenti che voi non avete mai accettato.
Riteniamo che questo bilancio sia frutto di una cultura - dico
quello che ho già detto lo scorso anno - di una parte della
comunità valdostana che in questo momento governa questa Regione
che ha paura di affrontare il futuro, che cela dietro il ritorno
alla normalità un'incapacità strategica di fare quello che noi
riteniamo sia doveroso, cioè far arretrare
l’Amministrazione regionale dall'economia e dare
quelle giuste indicazioni programmatiche e progettuali affinché
l’economia crei imprenditori veri. Assessore
Agnesod, mi perdoni, lei dice:
"La Regione deve fare quello che
i privati qui in Valle non vogliono fare"
. Il Consigliere Borre
poi ieri lo ha esternato in maniera ancora più comunista:
"Se
non ci fosse la Regione qui, praticamente nessuno farebbe
nulla"
.
Noi non siamo d’accordo su questa impostazione
culturale perché bisognerebbe andare a capire se manca
l’imprenditore perché c’è "troppa
Regione" o se c’è "troppa Regione" perché manca
l’imprenditore, allora voi dite
:
"C’è "troppa Regione" perché manca
l’imprenditore".
Noi diciamo una cosa diversa: manca
l’imprenditore, manca il privato perché voi non gli
permettete di esserci! Un esempio per tutti, l’area
Cogne: hanno chiesto di poterci essere, hanno chiesto addirittura
di poter acquistare le aree, gli avete detto che non si faceva! VDA
structure non è una società privata di bonifica!
E Finaosta non mi risulta essere una società privata! Come il
Casinò non mi risulta essere una società privata, come tutte le
società private che qui, in Valle d’Aosta, esistono,
sono di carattere pubblico: quindi smettiamola di raccontarci la
favola che i privati non esistono in Valle d’Aosta e
che quindi bisogna che la Regione intervenga, perché le posso
garantire che se facevate una gara di appalto per il Casinò, i
privati c’erano, se facevate una gara di appalto per
la bonifica dell’area Cogne, i privati
c’erano!
Non avete voluto perché "vi conviene", perché avete fatto una
scelta che è quella di controllare la distribuzione delle risorse
regionali perché avete le vostre clientele, punto! Si può dire poi,
in maniera più colorata, meno colorata, è un confronto di idee.
I Democratici di Sinistra: i Democratici di Sinistra parlano
sempre molto poco in questo Consiglio ma, quando parlate, siete
sempre uno spettacolo! Finalmente, dopo quattro anni - forse perché
ci saranno le elezioni e dovete cominciare anche voi a fare il
gioco delle parti - anche voi avete "evidenziato" qualche timida
critica alla gestione di questa Regione.
Peccato che non siate credibili perché, quando venite qui a
raccontare che "sì, è vero, ci sono un po' di danari distribuiti a
pioggia?" e il Consigliere Fiou si "arrampica" facendo
l’esempio dei maestri di sci? - ma voi le avete
votate! Consigliere Fiou le avete votate! - ... quando venite a
raccontare che si sono riqualificate delle aree in Valle
d’Aosta, per cui si è superata la crisi industriale,
credo che lei stia vivendo in un’altra regione
perché qui siamo in piena crisi industriale!
Quando dice che adesso ci sono delle aree bonificate pronte a
produrre, si sta dimenticando che quell’area Cogne
non è pronta a produrre alcunché, perché non avete ancora, neanche
voi, "deciso cosa fare", perché "non sapete" cosa fare! Capisco la
visibilità, inizia la campagna elettorale per il 2003 e avete
bisogno di smarcarvi e lei, Presidente, si deve aspettare che nella
sua compagine di maggioranza comincino a smarcarsi in tanti -
abbiamo visto in questi giorni gli "smarcamenti" sul Difensore
civico - insomma lei lo sa, lo mette in conto, sa che da qui alla
fine della legislatura avrà i Democratici di Sinistra che
cercheranno?
(interruzione del Presidente della Regione, fuori
microfono)
? certo, stavo facendo una riflessione, non le stavo dando dei
consigli, non mi permetterei mai! Abbiamo sentito anche che il
Consigliere Aloisi si è alzato per dire che vota a favore, mi
chiedo cosa avremmo fatto se non sentivamo questa dichiarazione di
voto! Abbiamo sentito il Consigliere La Torre che dice, essendo
nell'Associazione industriali, che gli industriali si devono dare
"una sveglia": fantastico! Bisogna dunque smarcarsi, bisogna
evidenziarsi.
Siamo contenti che questi smarcamenti avvengano su temi che
stiamo sostenendo da quattro anni, non ho sentito smarcamenti
rispetto alla sanità, dove ha ragione chi dice come il Consigliere
Cerise:
"Quelli della Sinistra prima chiedono contributi su
tutto e poi dicono che i soldi non li dobbiamo dare"
. Per
quello che vogliono loro, i soldi li vogliono; per quello che non
gli interessa, i soldi non li vogliono! Su questo un minimo di
incoerenza a Sinistra c'è, però su certe posizioni non è che si può
fare il gioco delle parti a metà stando minoranza
all’interno della maggioranza, cioè o ci si sta in
maggioranza e si condivide, si danno dei suggerimenti, ma "un colpo
al cerchio e un colpo alla botte", ha dato colpi dappertutto e alla
fine non abbiamo capito perché ha votato a favore, alla fine non
abbiamo capito perché votano a favore! Loro hanno qualche
riflessione da fare, qualcuno della maggioranza ha avuto qualche
riflessione da fare, ma alla fine il bilancio lo votano, tuttavia
hanno preso l’occasione per dire che si smarcano
politicamente da questo "modello" di gestione della Regione. Io
credo che i problemi siano veri, siano grossi, siano grandi.
Abbiamo parlato di sanità - e non vorrei essere al posto
dell’Assessore perché stiamo affrontando momenti
molto delicati -, dove è in gioco un "sistema Valle
d’Aosta", un sistema che finora su certi
presupposti, che noi chiamiamo "dati sensibili", ha mantenuto un
soddisfacente livello di benessere e qui siamo
d’accordo con il Consigliere La Torre quando dice
che non è possibile andare a criticare i livelli di assistenza
sanitaria.
Si può andare a disquisire, come facciamo sistematicamente con
interpellanze e mozioni, sulle liste di attesa o sulla qualità del
servizio offerto, ma noi lo facciamo con lo spirito di chi dice:
"Attenzione, perché è vero che in tutte le graduatorie che
vengono pubblicate i cittadini valdostani esternano una
soddisfazione generale rispetto alla qualità del servizio, però
dobbiamo sempre ricordarci che abbiamo risorse che
nessun’altra regione ha ed ha avuto"
.
È facile quindi fare livelli di soddisfazione investendo così
tante risorse, ma il problema è capire cosa faremo in futuro perché
- e non siamo né pessimisti né negativi nel dire questo - se non
siamo capaci di produrre economia, le risorse non ci saranno,
Consigliere Cerise.
Président
La parole au Président de la Région, Viérin
Dino.
Viérin D. (UV)
On ne peut pas examiner ce budget sans
l’insérer dans un contexte et un cadre de référence.
Je voudrais donc rappeler que ce budget s’insère
dans un programme de législature, il tient compte des ressources
disponibles, mais il s’insère aussi dans un cadre
institutionnel en évolution, dans un cadre économique et financier
et surtout dans un processus d’intégration
européenne qui est en train de s’achever.
Nous avons présenté ce budget lors d’une
conférence de presse après que la II
ème
Commission du
Conseil s’était déjà exprimée; je ne pense pas que
l’on puisse faire des remarques à ce sujet.
Je veux rappeler que la bonification de l’aire
Cogne a été effectuée sur la base d’un appel
d’offres auquel ont participé des entreprises
privées et ce n’est donc pas Vallée
d’Aoste Structure qui a directement bonifié
l’aire Cogne.
Je vais faire quelques réflexions par rapport à certaines
affirmations. Tout d’abord je veux revenir sur la
tentative de banalisation. Il est vrai - et nous le confirmons
– il y la prise d'acte du retour à une situation
normale, le "retour à la normalité", comme dépassement
d’une période extraordinaire et transitoire
caractérisée par des événements exceptionnels. Que ce soit des
calamités naturelles, inondations, tremblements de terre ou une
guerre, partout le fait de revenir à la normalité est un élément
positif.
Au contraire, ici il y a cette tentative de banalisation qui
d’un seul coup, efface la capacité de réaction
d’une communauté. Et les mesures adoptées. Il est
facile de dire aujourd’hui:
"Oui, il
n’y a pas eu de conséquences si négatives, à cause
de la fermeture du Tunnel du Mont-Blanc et de
l’inondation?"
, mais ces remarques ne tiennent
pas compte des mesures que nous avons adoptées et surtout des
résultats que nous avons obtenus. Pour revenir à la normalité, il
fallait tout d'abord le faire. Nous l’avons fait
avec le concours et la collaboration de tous et nous en sommes
fiers. Mais, il y a aussi un autre remarque: pas de grands projets,
pas de grandes idées. Ça me rappelle une poésie Phèdre: "Le raisin
et le renard". La période 1993-1998 était différente,
c’étaient les grandes idées - nous revendiquons - on
nous a même accusés à cet égard d’une continuité,
mais aujourd’hui - voilà le renard et le raisin -
tout est à jeter: pas de grands projets, pas de grandes idées,
banalité, aplatissement.
Entre-temps nous avons reconverti l’Autoport,?
sans oublier la Cogne, Bard, l’université, l'ENEL,
le casino, l’épargne; nous avons proposé
l’Euro-Région et la dimension montagne, qui
n’est pas une montagne assistée, nous
l’avons dit au Ministre La Loggia.
Nous sommes donc en train de définir un cadre complet de
réformes et de réorganiser nos différents secteurs économiques:
modernisation, développement, identité, au-delà du concept de
montagne en général, mais nous avons aussi préparé cette Région en
maîtrisant les changements vis-à-vis de l’Union
européenne: le Plan de développement rural,
l’objectif 2, l’objectif 3, 87.3 C,
phasing out, Interreg; jusqu’en 2006 nous avons
assuré à cette petite Région le soutien, le financement,
l’attention de l'Union Éuropéenne. Nous avons
réorganisé nos différents secteurs économiques: le tourisme,
l’économie et les finances,
l’industrie, l’école et la culture,
le territoire et l’environnement, les collectivités
locales et l’Administration régionale. Evidemment,
pas d’idées, pas de projets, mais nous avons des
résultats et nous maîtrisons ce changement dans un contexte et dans
des moments qui ne sont pas des plus faciles.
Ensuite il y a le concept de privilège. À cet effet, il faut
faire attention parce que sur la base ce concept de privilège,
maintenant, toutes les régions sollicitent les mêmes compétences.
Alors nous serons toutes privilégiées et à la fin, il
n’y aura plus cette exception valdôtaine, car toutes
les régions revendiquent les mêmes financements. Vous continuez à
citer la TVA d’importation, 270 millions
d’euro, mais vous oubliez les compétences accrues
que nous avons, qui nous coûtent 466 millions
d’euro, M. Curtaz.
Là vous courrez derrière une notion qui, dans le temps, était
définie de "paupérisme". Surtout vous dites:
"Il faut raisonner
sur les chiffres et non pas sur les opinions personnelles"
,
mais là nous ne regardons pas les mêmes choses et je reviendrai sur
les chiffres parce qu’avec les privilèges, il y a
l’assistance.
Sur l’assistance je voudrais citer les chiffres
aussi. Pour ce qui est des fonds globaux, nous sommes en fin de
législature. Quel serait donc le sérieux d’un
Gouvernement qui, à une année des élections, vient vous proposer
des projets à moyenne ou longue échéance? Qui les réalisera? Nous
sommes respectueux des électeurs valdôtains, nous compléterons
notre programme et j’espère que
quelqu’un aussi, après avoir présenté un programme,
pourra dans cinq ans retourner vers les électeurs et leur dire:
"Voilà, nous avons réalisé le programme"
. Encore, il
n’y a pas de développement dans cette Région. Alors,
produit intérieur brut, prévision?
(interruzione del Vicepresidente Lattanzi, fuori
microfono)
? mais il y a un "Gouvernement Berlusconi" qui se base sur les
prévisions, M. Lattanzi! Nous avons une croissance du produit
intérieur brut supérieure aux autres régions, un taux
d’activités, des plus élevé, un taux de chômage qui
est la moitié de celui italien. Et c'est le rapport de la Banque
d’Italie qui nous présente ces données.
Il y a de plus solidité financière, une capacité
d’endettement encore élevée,
l’augmentation de 15 pour cent des recettes, 20 pour
cent des recettes propres qui augmentent, augmentation de
l’IRPEG, de l’IVA, les recettes de la
Région par rapport au produit intérieur brut sont passées 1990:
53,1 pour cent, 1995: 48,7 pour cent, cette année 34 pour cent et
donc l’importance de la Région diminue,
contrairement à ce que vous affirmez. Nous n’avons
pas augmenté la pression fiscale, M. Lattanzi; toutes les régions
que vous gouvernez ont augmenté la pression fiscale?
(nuova interruzione del Vicepresidente Lattanzi, fuori
microfono)
? il y a 60 pour cent de recettes propres dans notre budget. Le
rapport entre dépenses de fonctionnement et
d’investissement est favorable, les investissements
augmentent. Ce sont des données, mon collègue Ghigo ne peut pas en
dire autrement, ni Formigoni, ni Galan.
Deux réflexions encore, l’une tirée de
l’Evangile. Rappelez-vous qu’il ne
faut pas vouloir enlever la paille dans du voisin lorsqu'une poutre
vous aveugle, vu que j’ai beaucoup apprécié vos
considérations concernant le modèle de société et surtout votre
modèle de démocratie politique. Là, je vous invite à réfléchir
parce qu’en tant que modèle de démocratie politique,
parler d’oligarchie?, vous oubliez peut-être quelle
est aujourd’hui la situation en Italie et donc, même
en tant que modèle de société, quand vous voulez privatiser à tout
prix, la privatisation sauvage, sans considérer les services
sociaux et autres choses?, ce modèle de société nous ne le
partageons pas, surtout qu’il y a eu un grand oubli
de votre part.
Toutes les années, Forza Italia que vous représentez ici, lors
de la discussion du budget, proposait au Gouvernement, qui était à
l’époque, pour le Val d’Aoste?, nous
n’avons pas entendu un mot de la part de Forza
Italia concernant la loi de finances qui est en discussion au
Parlement. Quelqu’un a dit que pour
l’inondation nous avons "inondé" les Valdôtains de
papiers, mais ils n'ont pas dit s’ils étaient
disponibles à nous "inonder" un peu d’argent là,
encore, nous attendons de votre Gouvernement?
(nuova interruzione del Vicepresidente Lattanzi, fuori
microfono)
? un signal.
Je vais terminer en citant cette fois La Fontaine, "La cigale et
la fourmi": nous sommes une fourmi et vous êtes les cigales. Nous
verrons bien ce qui se passe. Sur les autonomies locales, nous
l'avons déjà dit, j’ai apprécié les remarques
constructives de nos collègues de majorité concernant
l’aménagement du territoire, les transports, la
réforme de l’Administration régionale, la formation
et le marché du travail, mais également
l’agriculture de montagne et nous en tiendrons
compte.
C’est la raison pour laquelle je confirme le vote
favorable pour ce budget, en faveur de l’essor et du
soutien économique de notre collectivité, sans pour autant
sacrifier notre engagement en matière sociale et en faveur des plus
défavorisés et des plus démunis en leur assurant un niveau
qualitatif et quantitatif des services et des prestations
dispensés.
Président
La parole au Conseiller Beneforti.
Beneforti (PVA-cU)
Innanzitutto voglio ringraziare il
Dott. Cerise che ha elevato il dibattito in questa sede: ha detto
che noi dell'opposizione lo avevamo mortificato, lui lo ha
elevato... Dott. Cerise, glielo dico con affetto, così come lei si
è rivolto a me: io sono rimasto deluso dalla sua relazione, lei ci
ha fatto un'elencazione degli articoli spiegando quello che
prevedevano, ma queste cose le avevo già lette, me le avevano già
spiegate il Presidente, l’Assessore alle finanze;
tutto quello che lei ha detto si era già sentito in due o tre
giorni di dibattito in commissione.
Non c’è stata da parte del Presidente una
valutazione politica sul bilancio, sui vari articoli. Non si può
venir qui e fare la lezioncina sulle leggi. Credo che, se vogliamo
dare importanza alle commissioni, bisogna che ci sia il confronto
in commissione e che poi venga portato in aula quello che si deve
portare, così si valorizza il dibattito in questa sede.
Non abbiamo detto che tutto è negativo: abbiamo rilevato delle
ombre, parecchie, ma anche qualche luce. Abbiamo detto,
chiaramente, che abbiamo apprezzato la legge
sull’artigianato, abbiamo sollecitato la definizione
della bonifica dell’area Cogne, abbiamo sostenuto la
necessità di tornare alla normalità per quanto concerne
l’alluvione, asserendo che era quella la strada da
seguire; abbiamo detto le cose che lei ci doveva dire. È chiaro che
abbiamo anche rilevato ciò che non è stato fatto e ciò che è stato
"mortificato" da questa maggioranza all’interno del
Consiglio regionale. Abbiamo detto che questo bilancio non è altro
che un bilancio di preparazione alle elezioni regionali del 2003,
né può essere diversamente.
Questo bilancio, checché voi ne diciate, è un bilancio di una
società a socialismo reale: se dalle altre parti tutto dipende
dallo Stato, qui tutto dipende dalla Regione, vige il centralismo
più assoluto. Ora si è dato un 20 percento in più ai Comuni, ma mi
dovete dire chi guida tutta la vita politica e amministrativa dei
Comuni, se non il Presidente della Regione, questa è la verità, non
ce la nascondiamo! Non so come farà l’Union
Valdôtaine a sostituire una persona così, sarà molto difficile
trovare - dal 2003 in avanti - una persona che abbia la capacità di
gestire tutta una Valle. Ha eliminato anche la concertazione,
limitandosi a "sentire", ogni tanto sento dire: "ma si sono
sentite", ma "sentire" non vuol dire "concertare".
Caro Consigliere La Torre, stamani ho sentito qualche rigurgito
socialista in lei e io - mi rivolgo anche al mio collega Martin -
non ce l’ho con nessuno a livello personale nel
settore della sanità: intervengo in questa Assemblea per mettere in
evidenza certi disservizi esistenti.
Vorrei che il Consigliere Piccolo riferisse quanto avviene,
relativamente all'assistenza, nella sezione territoriale di
Châtillon. Quante lamentele ho avuto da Châtillon? Un giorno te ne
ho anche parlato dicendoti: "guarda che là bolle qualcosa"
affinché, essendo di quella zona, te ne occupassi anche tu. Metto
in evidenza le lacune esistenti; non dico che la situazione sia
peggiore delle altre, ma c’è un fatto da tenere in
considerazione: noi facciamo tutte le convenzioni
all’esterno - con gli ospedali ne avremo una
quindicina -, ma nessuno dall’esterno viene a fare
convenzioni con noi.
La mobilità passiva è "venuta fuori":
- nel 1998: 13 miliardi;
- nel 1999: 16 miliardi;
- nel 2000: 20 miliardi.
Questo vuol dire che la nostra gente va fuori a curarsi. Se
fosse invece tutto "bello" e "buono", come dice il Consigliere La
Torre, la gente si curerebbe in Valle. Non è tutto da rifare, è
vero che abbiamo anche dei medici in gamba, però bisogna tener
conto dei problemi sanitari della povera gente, di coloro che non
hanno i soldi per potersi curare. Il trattamento del personale,
poi! Vi sembra logico che ci sia personale
dell’IN.VA. che lavora a un milione al mese dentro
l’Ospedale, a cui si fa sostituire il personale
dell’USL? Bisogna dire anche questo a "Il
Sole-24ore".
Oggi non abbiamo ospedali e cliniche private, la nostra
controparte privata sono i medici, e questo lo sa anche
l'Assessore, con i quali si deve dibattere giornalmente per
ottenere che ci sia l’assistenza. Questi sono costi!
Mi dovete dire cos’è cambiato! Avete approvato due
risoluzioni un anno fa per quanto concerne la sanità, volete andare
a rileggervele? Cosa avete detto voi della maggioranza in quelle
due risoluzioni? Le cose che ho sempre detto e che oggi ho
confermato; in parte sono state risolte, ma in parte no.
Non dica più, per cortesia, Assessore Agnesod, che a carico
della Regione ci sono spese che altre Regioni non hanno,
affermazione che ripete continuamente: nutro della stima nei suoi
confronti, la verrò volentieri a trovare nella sua trattoria, però
mi auguro che anche in quella occasione non mi parli di questo! Il
Presidente Viérin ed io, che siamo forse i più anziani in
consiglio, ci ricordiamo bene che è stata una nostra scelta: siamo
stati noi che, per mantenere il principio dei nove decimi, quando
c’erano le finanziarie che tagliavano i fondi anche
alle Regioni a statuto speciale, ci recavamo a Roma, come gli Unni,
per cercare di ottenere che quel principio non venisse "toccato", e
per questo ci assumevamo anche delle spese; questo è stato fatto
prima, poi lo hanno fatto anche il Presidente Viérin con
l'Assessore Agnesod! È vero o no? Allora non ci lamentiamo. A noi è
convenuto mantenere il principio dei nove decimi? Credo di sì. Non
facciamo il "muro del pianto" sulle cose che abbiamo cercato noi.
In quel momento non c’era altra strada da seguire e
allora l’abbiamo percorsa.
Noi confermiamo il nostro voto contrario a questo bilancio
perché è un bilancio "fatto" di assistenza per tutti perché non si
è voluto scontentare nessuno. È vero, come si è detto, che si
potevano creare più tasse ma, dopo che avete predisposto un
bilancio "elettorale", proprio nell’ultimo anno
andare ad aumentare la fiscalità prima delle elezioni? Queste sono
"cose" che, caso mai, si fanno ad inizio legislatura, mai alla
fine?. Non considero il Presidente così fesso da usare quel
"martello" che il Consigliere Cerise suggerisce per schiacciare
qualche altra cosa!
Da parte della maggioranza si è levato un coro di osanna per
questa Giunta e il suo bilancio: alla corte del re ognuno di voi ha
voluto dimostrare di essere un suddito fedele. Capisco, questo è
l’ultimo anno, quindi bisogna stare attenti. Non ci
sono però state proposte né idee nuove da parte della maggioranza e
noi ci aspettavamo un confronto diverso, ci aspettavamo che anche
dalla maggioranza venissero delle indicazioni.
Ce lo aspettavamo, e lo dico con tutta sincerità e senza fare
polemica, anche dalla forza politica che ha fatto il congresso
ultimamente e che, come ho detto nella mia relazione introduttiva,
ha fatto un progetto per la Valle d’Aosta, ma tale
progetto si realizza nella misura in cui è collegato al bilancio. È
come il Patto per lo sviluppo: se non ci sono linee collegate al
bilancio, il patto resta carta straccia e si continua
sull’assistenzialismo.
Président
La parole au Conseiller Praduroux.
Praduroux (UV)
Intervengo dopo aver sentito, nel corso
della mattinata, intervenire diverse persone; la mia, più che una
dichiarazione di voto, vuole essere una riflessione in particolare
in riferimento a quanto asserito dal Consigliere Lattanzi. Mi
sembra esagerato generalizzare il fatto che non ci sia
imprenditoria in Valle d’Aosta perché, per quanto
riguarda il settore edile, gli imprenditori sono quasi tutti
valdostani. È vero che - qualcuno dirà - la Regione mette molti
soldi per strade e fognature, però gli imprenditori in tutti questi
anni si sono "fatti le ossa" e, lasciatemi dire, è un po' grazie a
loro che forse il post alluvione non è stato così drammatico:
abbiamo avuto gente in loco che ha lavorato e che lavorerà
ancora.
Faccio un esempio, anche se qualcuno mi rimprovererà di parlare
sempre di Hône: in questo Comune alcuni anni fa è arrivata
un'impresa industriale, c’erano 120 persone che
lavoravano, la Regione era presente con il 32 percento. Questa
impresa adesso dà quasi 300 posti di lavoro e ha acquistato le
azioni della Regione, quindi la Regione lì non esiste più, ma
l’imprenditore è solo lui che dà lavoro a 300
persone. Spostandomi un po' verso Arnad, farei anche un accenno al
marito della collega Teresa, anche lui un imprenditore industriale,
e mi pare che in tutti questi anni abbia lavorato?
(interruzione del Consigliere Cottino, fuori
microfono)
? conflitto di interesse? ma per dire che ci sono imprenditori.
Neanche molto tempo fa ad Arnad il salumificio Bertolin ha aperto
una nuova attività con un contributo della Comunità europea, ma
comunque è pur sempre un'attività imprenditoriale locale.
Spostandomi di poche centinaia di metri - è vero che le ditte di
autotrasporti hanno delle sovvenzioni, ma mi pare che né più né
meno che nelle altre regioni d’Italia -
c’è un'impresa di autotrasporti che dà lavoro a 100
persone e che ha addirittura acquisito un’altra
impresa di autotrasporti nella Regione Piemonte. Non voglio
dilungarmi oltre.
La Cogne Acciai Speciali non c’entra niente con
la Regione, ma dà lavoro quasi a mille persone ad Aosta e anche
questo non è un imprenditore regionale? Se poi uno riflette un
momento, presumo che esempi come questi ne trovi tanti. È anche
vero che la Regione aiuta ma, se si fa un'analisi concreta e
precisa, ci si rende conto che la Regione non aiuta neanche più di
tanto della Regione Piemonte perché ho avuto occasione di parlare
con imprenditori del Piemonte che vengono a vedere cosa
c’è in Valle d’Aosta per
eventualmente venire da noi ma, quando vanno a confrontare gli
aiuti esistenti, decidono che stanno meglio in Piemonte. Questa è
solo una riflessione.
Président
Je soumets au vote la loi n° 145 dans son
ensemble:
Conseillers présents et votants: 32
Pour: 26
Contre: 6
Le Conseil approuve.
