Classificazione
ASSETTO DEL TERRITORIO
Urbanistica e pianificazione territoriale
EDILIZIA



Oggetto del Consiglio n. 700 del 28 luglio 2009 - Resoconto
OGGETTO N. 700/XIII - Disegno di legge: "Misure per la
semplificazione delle procedure urbanistiche e la riqualificazione
del patrimonio edilizio in Valle d'Aosta/Vallée d'Aoste.
Modificazioni alle leggi regionali 6 aprile 1998, n. 11, e 27
maggio 1994, n. 18".
CAPO I
RIQUALIFICAZIONE DEL PATRIMONIO EDILIZIO
Articolo 1
(Oggetto e finalità)
1. La presente legge, anche in considerazione dell'intesa
espressa dalla Conferenza unificata in data 1° aprile 2009, detta
misure di semplificazione delle procedure vigenti per la
realizzazione degli interventi sul patrimonio edilizio in Valle
d'Aosta e disciplina ulteriori incentivazioni volte a favorire il
miglioramento della qualità degli edifici, l'efficienza energetica,
la sostenibilità ambientale e l'utilizzo di fonti di energia
alternative e rinnovabili.
2. La presente legge si applica al patrimonio edilizio in
Valle d'Aosta destinato ad abitazione permanente o principale,
temporanea, ad usi ed attività produttive artigianali o commerciali
di interesse prevalentemente locale, ad attività produttive e
commerciali non collocabili in contesti urbano-abitativi e ad
attività turistiche e ricettive.
Articolo 2
(Interventi sul patrimonio edilizio)
1. Ai fini di cui alla presente legge, è consentito
l'ampliamento o la realizzazione di unità immobiliari mediante
l'esecuzione di nuovi volumi e superfici in deroga agli strumenti
urbanistici generali e ai regolamenti edilizi, nel rispetto delle
destinazioni d'uso previste dal piano regolatore generale comunale
urbanistico e paesaggistico (PRG), a condizione che siano garantite
le prestazioni energetiche e igienico-sanitarie esistenti e la
sostenibilità ambientale dell'unità immobiliare oggetto
dell'intervento.
2. L'ampliamento di cui al comma 1 non può essere superiore
complessivamente al 20 per cento del volume esistente.
3. L'ampliamento può essere realizzato una sola volta per
ogni unità immobiliare.
4. Gli interventi di cui al presente articolo sono comunque
effettuati nel rispetto della normativa vigente relativa alla
stabilità degli edifici, di ogni altra normativa tecnica e delle
distanze tra edifici stabilite dagli strumenti urbanistici generali
e possono anche consistere, in tutto o in parte, nel mutamento di
destinazione d'uso, con o senza opere edilizie, nel rispetto di
quelle ammesse nella zona o nella sottozona in cui è situata
l'unità immobiliare oggetto dell'intervento.
5. Gli interventi di cui al presente articolo riguardano le
sole unità immobiliari per le quali il titolo abilitativo edilizio
sia stato acquisito entro il 31 dicembre 2008.
6. Gli interventi di cui al presente articolo relativi alle
unità immobiliari classificate di pregio dal PRG possono essere
realizzati solo qualora non incidano sulla complessiva tipologia
originaria del fabbricato e previo parere favorevole delle
strutture regionali competenti in materia di beni culturali e di
tutela del paesaggio.
7. Per gli interventi di cui al presente articolo, le altezze
interne utili dei locali di abitazione possono essere ridotte fino
a 15 centimetri rispetto alle altezze minime previste dall'articolo
95, comma 1, della legge regionale 6 aprile 1998, n. 11 (Normativa
urbanistica e di pianificazione territoriale della Valle
d'Aosta).
Articolo 3
(Interventi per la riqualificazione ambientale ed urbanistica
degli edifici)
1. In deroga agli strumenti urbanistici generali e ai
regolamenti edilizi, sono consentiti, nel rispetto delle
destinazioni d'uso previste dal PRG, a condizione che si utilizzino
criteri e tecniche di edilizia sostenibile, fonti di energia
alternative e rinnovabili o misure di risparmio delle risorse
energetiche o idriche, interventi consistenti nell'integrale
demolizione e ricostruzione di edifici realizzati anteriormente al
31 dicembre 1989, con aumento fino al 35 per cento del volume
esistente.
Articolo 4
(Interventi per la riqualificazione ambientale ed urbanistica
del territorio)
1. Nell'ambito dei programmi integrati, delle intese e delle
concertazioni promossi dalla Regione o dai Comuni ai sensi
dell'articolo 51 della l.r. 11/1998, nonché degli articoli 49 e 50
della stessa, gli interventi di cui all'articolo 3 sono consentiti
con aumento fino al 45 per cento del volume esistente.
Articolo 5
(Procedimento)
1. Gli interventi di cui all'articolo 2, destinati ad
abitazione permanente o principale, sono realizzati previa denuncia
di inizio dell'attività ai sensi dell'articolo 59, comma 1, lettera
b), della l.r. 11/1998.
2. Per gli interventi di cui alla presente legge la
documentazione richiesta dal regolamento edilizio vigente è
integrata:
a) dall'attestazione del titolo di legittimazione;
b) dalla planimetria di accatastamento dell'unità
immobiliare;
c) dalla dichiarazione di sussistenza delle condizioni di cui
all'articolo 2, commi 1 e 4, sottoscritta dal tecnico progettista
abilitato.
3. Gli interventi di cui all'articolo 2, fatto salvo quanto
previsto al comma 1, e quelli di cui agli articoli 3 e 4 sono
realizzati previo rilascio di concessione edilizia ai sensi
dell'articolo 59, comma 1, lettera a), della l.r. 11/1998 o di
titolo abilitativo in materia di procedimento unico ai sensi
dell'articolo 59, comma 1, lettera bbis), della medesima
legge.
4. Gli interventi di cui agli articoli 2, 3 e 4 realizzati su
unità immobiliari destinate ad attività commerciali devono essere
conformi alle disposizioni regionali o comunali vigenti in materia
di pianificazione e programmazione commerciale.
5. Gli interventi di cui agli articoli 2, 3 e 4 non sono
cumulabili tra loro.
Articolo 6
(Disposizioni per gli immobili vincolati)
1. Gli interventi di cui agli articoli 2, 3 e 4 sono
consentiti, fatto comunque salvo il rispetto della relativa
disciplina:
a) nelle aree gravate da vincolo di inedificabilità di cui al
titolo V, capo I, della l.r. 11/1998;
b) nelle aree insistenti nei parchi nazionali o regionali o
nelle aree naturali protette;
c) nelle altre aree soggette a vincoli, previo rilascio dei
pareri, delle autorizzazioni o degli assensi, comunque denominati,
da parte delle autorità preposte alla tutela dei predetti
vincoli.
2. Gli interventi di cui agli articoli 2, 3 e 4 non sono
consentiti:
a) sulle unità immobiliari anche parzialmente abusive, nonché
su quelle che sorgono su aree demaniali o vincolate ad uso pubblico
o dichiarate inedificabili per legge, sentenza o provvedimento
amministrativo;
b) sulle unità immobiliari oggetto di notifica ai sensi del
decreto legislativo 22 gennaio 2004, n. 42 (Codice dei beni
culturali e del paesaggio, ai sensi dell'articolo 10 della L. 6
luglio 2002, n. 137);
c) sulle unità immobiliari classificate dagli strumenti
urbanistici generali come monumento o documento, nonché,
limitatamente agli interventi di cui all'articolo 3, sulle unità
immobiliari classificate di pregio;
d) sulle unità immobiliari poste nelle zone territoriali di
tipo A, in assenza della classificazione degli edifici di cui
all'articolo 52 della l.r. 11/1998.
3. Relativamente agli immobili di cui all'articolo 12, comma
1, del d.lgs. 42/2004, la denuncia di inizio dell'attività o altro
titolo abilitativo comunque denominato in materia di procedimento
unico sono subordinati alla previa verifica dell'interesse
culturale da parte della struttura regionale competente in materia
di tutela di beni paesaggistici e architettonici. Il procedimento
di verifica si conclude entro novanta giorni dal ricevimento della
relativa richiesta, decorsi inutilmente i quali l'intervento deve
intendersi consentito.
4. Nelle zone territoriali di tipo E di cui alla l.r.
11/1998, gli interventi di cui agli articoli 2, 3 e 4 possono
riguardare le sole unità immobiliari ad uso residenziale. Gli
ampliamenti previsti, in deroga a quanto indicato negli articoli 2,
comma 2, 3 e 4, si applicano tenuto conto delle volumetrie
esistenti. Nel caso di unità immobiliari adibite ad alloggio di
conduzione a servizio di aziende agricole, l'ampliamento deve, in
ogni caso, garantire il rispetto degli standard costruttivi e dei
parametri per il dimensionamento dei fabbricati rurali e degli
annessi definiti dalla Giunta regionale ai sensi dell'articolo 22,
comma 2, lettera e), della l.r. 11/1998.
Articolo 7
(Poteri dei Comuni)
1. Per gli interventi su unità immobiliari non soggette a
vincoli, i Comuni, entro trenta giorni dal ricevimento della
denuncia di inizio dell'attività o altro titolo abilitativo
comunque denominato in materia di procedimento unico, possono
imporre modalità costruttive al fine del rispetto delle normative
tecniche di settore.
2. La corresponsione del contributo di cui all'articolo 64
della l.r. 11/1998, per gli interventi realizzati ai sensi degli
articoli 2, 3 e 4, è calcolato esclusivamente sulla quota di
maggiore volumetria o di superficie realizzata, secondo le aliquote
approvate e vigenti in ogni Comune.
3. Per gli interventi realizzati ai sensi degli articoli 3 e
4, il contributo di cui all'articolo 64 della l.r. 11/1998 è
ridotto del 50 per cento per l'abitazione permanente o
principale.
Articolo 8
(Obblighi dei Comuni)
1. I Comuni provvedono a verificare annualmente gli standard
urbanistici, a seguito della realizzazione degli interventi di cui
alla presente legge, anche apportando le eventuali variazioni allo
strumento urbanistico generale al fine di garantire il rispetto
degli standard urbanistici previsti dal PRG.
2. I Comuni stabiliscono modalità di controllo in merito alla
corrispondenza del progetto e dell'opera in corso di realizzazione
o ultimata a quanto dichiarato nella documentazione tecnica
allegata alla richiesta di titolo abilitativo, relativamente alla
sussistenza delle condizioni di cui all'articolo 2, commi 1 e 4,
nell'osservanza dei seguenti criteri:
a) il controllo è effettuato in corso d'opera e comunque
entro dodici mesi dalla comunicazione di fine dei lavori, ovvero,
in assenza di tale comunicazione, entro dodici mesi dal termine di
ultimazione dei lavori indicato nel titolo abilitativo;
b) il controllo, effettuato anche a campione, deve riguardare
almeno il 20 per cento degli interventi edilizi eseguiti o in corso
di realizzazione.
Articolo 9
(Disposizioni per la riqualificazione del patrimonio edilizio
degli enti locali)
1. A decorrere dall'esercizio finanziario 2010, al bilancio
pluriennale di previsione degli enti locali di cui all'articolo 3
della legge regionale 16 dicembre 1997, n. 40 (Norme in materia di
contabilità e di controlli sugli atti degli enti locali.
Modificazioni alle leggi regionali 20 novembre 1995, n. 48
(Interventi regionali in materia di finanza locale) e 23 agosto
1993, n. 73 (Disciplina dei controlli sugli atti degli enti
locali)), è allegato il Piano delle alienazioni e valorizzazioni
immobiliari previsto dall'articolo 58, comma 1, del decreto-legge
25 giugno 2008, n. 112 (Disposizioni urgenti per lo sviluppo
economico, la semplificazione, la competitività, la stabilizzazione
della finanza pubblica e la perequazione tributaria), convertito,
con modificazioni, dalla legge 6 agosto 2008, n. 133.
2. L'inserimento degli immobili nel Piano di cui al comma 1
ne determina la conseguente classificazione come patrimonio
disponibile e ne dispone espressamente la destinazione urbanistica.
La deliberazione del Consiglio comunale di approvazione del Piano
costituisce variante allo strumento urbanistico generale ed è
soggetta alle forme di pubblicità previste per le varianti non
sostanziali al PRG di cui all'articolo 16 della l.r.
11/1998.
Articolo 10
(Disposizioni particolari)
1. L'installazione di serbatoi di gas di petrolio liquefatto
(GPL) di capacità complessiva non superiore a 13 mc. è soggetta a
denuncia di inizio dell'attività, fatti salvi i pareri, le
autorizzazioni e gli assensi, comunque denominati, previsti dalla
normativa vigente in materia di vincoli archeologici, idrogeologici
e ambiti inedificabili di cui al titolo V, capo I, della l.r.
11/1998.
2. Al comma 5 dell'articolo 40 della l.r. 11/1998, dopo le
parole: "utenti della strada" sono aggiunte, in fine, le parole: ",
nonché l'installazione in interrato di serbatoi di GPL con capacità
non superiore a 13 mc., fatte salve le disposizioni statali vigenti
in materia".
3. Dopo la lettera gbis) del comma 1 dell'articolo 4 della
legge regionale 27 maggio 1994, n. 18 (Deleghe ai Comuni della
Valle d'Aosta di funzioni amministrative in materia di tutela del
paesaggio), è aggiunta la seguente:
"gter) per gli interventi di installazione in interrato di
serbatoi di GPL con capacità non superiore a 13 mc.".
4. Dopo il comma 2 dell'articolo 95 della l.r. 11/1998, è
inserito il seguente:
"2bis. Nell'effettuazione di opere di restauro o di
rinnovamento funzionale di edifici non aventi destinazione
abitativa e oggetto di notifica ai sensi del d.lgs. 42/2004, o
classificate come monumento o documento dagli strumenti urbanistici
generali, è consentito mantenere l'altezza interna utile esistente
solo nel caso in cui siano comunque garantiti i requisiti
igienico-sanitari e gli edifici siano destinati ad un uso
esclusivamente abitativo a carattere temporaneo.".
Articolo 11
(Rinvio)
1. La Giunta regionale stabilisce, con propria deliberazione,
ogni ulteriore adempimento o aspetto, anche procedimentale,
necessario all'attuazione della presente legge. In particolare, la
Giunta regionale, d'intesa con il Consiglio permanente degli enti
locali e sentita la Commissione consiliare competente,
definisce:
a) i criteri, i parametri e le condizioni che determinano il
miglioramento della qualità degli edifici, l'efficienza energetica,
la sostenibilità ambientale e l'utilizzo delle fonti di energia
alternative e rinnovabili, relativamente agli interventi di cui
agli articoli 3 e 4;
b) le misure di semplificazione per l'acquisizione dei titoli
abilitativi consistenti, tra l'altro, nella definizione di
procedure e modulistica standardizzate;
c) ulteriori riduzioni ed esenzioni del contributo di cui
all'articolo 64 della l.r. 11/1998, nel caso degli interventi di
cui agli articoli 3 e 4 che utilizzino in modo significativo fonti
di energia rinnovabile o tecniche di edilizia sostenibile o
comportino un miglioramento importante della sostenibilità
ambientale dell'edificio;
d) le modalità applicative per l'individuazione del volume
esistente di cui agli articoli 2, 3 e 4.
CAPO II
MODIFICAZIONI DELLA LEGGE REGIONALE 6 APRILE 1998, N.
11
Articolo 12
(Modificazioni all'articolo 90bis della l.r. 11/1998)
1. All'alinea del comma 2 dell'articolo 90bis della l.r.
11/1998, dopo le parole: "(Disciplina della classificazione delle
aziende alberghiere)," sono inserite le seguenti: "e gli esercizi
di affittacamere esistenti, come definiti dall'articolo 14 della
legge regionale 29 maggio 1996, n. 11 (Disciplina delle strutture
ricettive extralberghiere),".
2. Alla lettera a) del comma 2 dell'articolo 90bis della l.r.
11/1998, sono aggiunte, in fine, le parole: "alla struttura
regionale competente in materia di turismo".
3. Dopo la lettera a) del comma 2 dell'articolo 90bis della
l.r. 11/1998, è inserita la seguente:
"abis) agli esercizi di affittacamere che, pur avendo
ottenuto l'autorizzazione comunale all'esercizio, non siano in
attività o la cui attività sia temporaneamente cessata, purché non
ne sia mutata la destinazione d'uso e purché sia presentato alla
struttura regionale competente in materia di turismo un piano di
ripresa dell'attività entro un anno dalla conclusione dei
lavori;".
4. Alla lettera b) del comma 2 dell'articolo 90bis della l.r.
11/1998, dopo le parole: "destinazione alberghiera" sono inserite
le parole: "o di affittacamere".
5. Al comma 4 dell'articolo 90bis della l.r. 11/1998, dopo le
parole: "di cui alla l.r. 33/1984" sono inserite le parole: "e
della disciplina delle strutture ricettive extralberghiere di cui
alla l.r. 11/1996".
Articolo 13
(Modificazioni all'articolo 90ter della l.r. 11/1998)
1. Al comma 1 dell'articolo 90ter della l.r. 11/1998, dopo le
parole: "della l.r. 33/1984," sono inserite le seguenti: "negli
esercizi di affittacamere, come definiti dall'articolo 14 della
l.r. 11/1996,".
2. Al comma 3 dell'articolo 90ter della l.r. 11/1998, dopo le
parole: "di cui alla l.r. 33/1984" sono inserite le seguenti: ",
della disciplina delle strutture ricettive extralberghiere di cui
alla l.r. 11/1996".
Articolo 14
(Disposizioni transitorie)
1. Entro trentasei mesi dalla data di entrata in vigore della
presente legge, la Giunta regionale verifica l'entità degli
interventi realizzati ai sensi degli articoli 2, 3 e 4.
2. L'esito di tale verifica è illustrata al Consiglio
regionale al fine di un'eventuale revisione della presente
legge.
Articolo 15
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, le Conseiller
Prola.
Prola (UV)
- Merci, M. le Président. Con l'intesa siglata
il 31 marzo in Conferenza Stato?Regioni e in merito alle proprie
competenze primarie in materia di urbanistica, l'Esecutivo ha
provveduto ad elaborare il seguente disegno di legge. La proposta
ha il preciso scopo di favorire iniziative volte al rilancio
dell'economia, con un riavvio dell'attività edilizia, di rispondere
ai bisogni abitativi delle famiglie, di valorizzare e migliorare il
patrimonio architettonico esistente, di garantire e migliorare
l'efficienza energetica con l'utilizzo di fonti energetiche
rinnovabili secondo criteri di sostenibilità ambientale e, infine,
di introdurre incisive misure di semplificazione procedurali
dell'attività edilizia. È importante evidenziare che il testo
proposto supera il carattere straordinario e congiunturale delle
indicazioni previste nell'intesa, privilegiando misure durevoli nel
tempo e ripercorre in maniera sostanziale gli obbiettivi e gli
indirizzi presenti nell'intesa tra Governo e Regioni.
La questione della casa si cala in una realtà che ha un
patrimonio edilizio caratterizzato dall'importante presenza anche
di seconde case, in un territorio dove l'urbanizzazione ha già
occupato le aree migliori per la costruzione e quindi si delinea la
necessità di recuperare e migliorare l'utilizzo delle costruzioni
esistenti per ridurre la pressione sulle aree libere. Il territorio
è caratterizzato anche da particolari condizioni geo­morfologiche e
climatiche che condizionano notevolmente i parametri di costruzione
dei fabbricati, per cui è importante avere un approccio locale
nell'ambito di regole comuni. Inoltre, la rapida evoluzione della
nostra società ha stravolto anche il modello di riferimento delle
nostre famiglie. Vi sono sempre nuove situazioni da affrontare che
hanno notevoli riflessi anche sotto l'aspetto logistico. Nascono
nuove esigenze che comportano interventi di natura edilizia per
suddividere, allargare o ristrutturare in modo razionale le proprie
abitazioni per consentire una vita decente ai nuovi e più
articolati nuclei familiari allargati. Segnalerei ancora le nuove
esigenze di spazi che emergono nell'ambito delle attività
produttive (industriali, artigianali o commerciali) per soddisfare
le richieste nate dall'applicazione delle nuove normative
riguardanti gli ambienti di lavoro. La vita di tutti i giorni e di
molti nostri conoscenti è fatta anche di problemi di questa natura.
Non vi è dubbio che, per gran parte delle persone alle prese con
questioni del genere, il disegno di legge in questione può
rappresentare una risposta e potrebbero trarre sicuramente lo
stimolo per attivarsi con il vantaggio di avere procedure
semplificate per realizzare le proprie aspettative.
Ancora una piccola considerazione. Nella relazione "L'economia
della Valle d'Aosta nell'anno 2008", elaborata dalla filiale di
Aosta della Banca d'Italia risulta che l'attività nel settore delle
costruzioni si è indebolita, in particolare nel settore
dell'edilizia privata con una diminuzione del numero di concessioni
edilizie e di denunce di inizio attività rispetto all'anno
precedente della rilevazione. Sempre nel comparto delle abitazioni,
che compongono l'80 percento della ricchezza reale delle famiglie,
si è registrata una crescita dei prezzi nominali delle case che
vengono costruite nelle poche superfici edificabili ancora
disponibili, mentre dobbiamo realisticamente registrare il continuo
degrado e in alcuni casi l'abbandono dei vari centri storici. È
quindi d'obbligo pensare ad iniziative che possano in qualche modo
attivare interventi di recupero del patrimonio edilizio esistente,
evitando ulteriore occupazione di superfici disponibili.
La forza e i rischi di questo disegno di legge si articolano in
tre idee:
- la prima è di proporre una mobilitazione delle risorse
individuali di famiglie e piccoli proprietari capace di arginare
l'attuale momento di difficoltà e di trasmettere una scossa al
sistema delle nostre imprese edilizie;
- la seconda è di semplificare la burocrazia per avere risposte
in tempi certi e brevi;
- la terza è di legare questa mobilitazione individualista
all'opportunità di rinnovare, anche dal punto di vista della
sostenibilità ambientale, uno
stock
edilizio ormai desueto e
divoratore di energia.
Il rischio è di interpretare tutto questo come una prossima
deregulation
, mentre è una pratica consolidata ed estesa già
presente sul nostro territorio. Basta osservare i nostri Paesi per
capire che qualcosa è già successo, sempre nel rispetto delle norme
dei piani regolatori. II territorio è stato cambiato, rigenerato, a
volte martoriato mediante la spinta, oltre che da interventi di
speculazione promossi da grandi costruttori, da una moltitudine di
piccole trasformazioni che hanno assecondato i bisogni e i desideri
di una società frammentata e prepotente. Tantissimi interventi per
allargare un magazzino, sopralzare un appartamento, rendere
abitabile un sottotetto, sigillare un balcone, ricavare un bagno.
Quasi sempre al miglioramento delle condizioni di vita è
corrisposto un sensibile peggioramento della qualità dello spazio
pubblico esterno, ma proprio l'analisi di queste dinamiche ci dice
che oggi, oltre che richiamare con forza il rispetto delle regole
di difesa del paesaggio, non possiamo evitare di orientare in modo
non deterministico questa energia diffusa e potente, imparare a
orientarla senza pretendere di governarla a colpi di gratificanti
petizioni di principio, ideologiche, demagogiche. Abbiamo assistito
in questi giorni, provenienti da aree con colori ben
identificabili, ad alcune prese di posizione prive di una pur
minima onestà intellettuale, strumentali e opportunistiche.
Con il testo proposto viene introdotto un concetto cardine
nell'approccio al sistema edilizio: la sostenibilità ambientale. La
sostenibilità ambientale è un concetto relativamente nuovo e pone,
nel momento della costruzione di un edificio, al centro l'uomo e la
natura. L'ambiente diventa parte attiva della costruzione che si
vuole fare: valorizzare le potenzialità dell'ambiente, comprenderne
i vincoli, scegliere i materiali di origine vegetale e legati al
luogo in cui si opera, scegliere la "filiera corta" selezionando le
forniture in un ristretto raggio di chilometri sono gli elementi di
valutazione necessari per la fase progettuale. L'attenzione viene
posta anche sul contenimento energetico e sulle fonti energetiche
rinnovabili e la sostenibilità ambientale viene data quindi anche
dall'isolamento termico ed acustico dell'edificio; tradotto
significa efficienza energetica con consumi bassissimi per la
climatizzazione sia invernale che estiva; utilizzo di tecnologie
rinnovabili per il recupero delle acque piovane, realizzazione di
impianti a pannelli solari, geotermici e fotovoltaici, impianti di
ventilazione e ricambio d'aria con recupero calore. L'edilizia
sostenibile quindi è un passo in avanti e in più rispetto alla
riduzione dei bisogni energetici degli edifici perché non guarda
solo l'abbattimento dei consumi di metano, gasolio ed elettricità,
ma anche a tutti i tipi di impatto nell'ambiente dì un
edificio.
Spetterà alla Giunta regionale declinare questo principio in
azioni coerenti e aderenti alla realtà architettonica locale,
considerando anche i notevoli riflessi di origine economica che
queste azioni potranno comportare. Nel dettaglio il disegno di
legge che viene sottoposto all'approvazione è stato perfezionato
nel lavoro effettuato dalla terza Commissione attraverso una serie
di audizioni (CPEL, ordini professionali degli ingegneri,
architetti e geometri, sezione edili della Confindustria e
rappresentanti delle associazioni sindacali dei proprietari di
case) e dalla disponibilità dell'Assessore e della struttura
competente e dei vari rappresentanti delle forze politiche.
Dal testo originario, composto da 12 articoli, si è arrivati,
attraverso un articolato confronto e la presentazione di 11
emendamenti presentati dalle forze di maggioranza, 14 emendamenti
presentati dal gruppo PdL e 6 emendamenti presentati dal gruppo
Vallée d'Aoste Vive - Renouveau ad un testo di 15 articoli.
L'articolo 1 tratta dell'oggetto e delle finalità della legge
che introduce misure di semplificazione delle procedure e
incoraggia, attraverso specifiche incentivazioni, il miglioramento
della qualità architettonica dell'edificio, il mantenimento o il
miglioramento dell'efficienza energetica con l'utilizzo di fonti di
energie alternative e rinnovabili e tende a favorire la
sostenibilità ambientale degli interventi edilizi. Le misure sono
rivolte agli edifici destinati ad abitazione permanente, principale
o temporanea, ad usi delle attività produttive artigianali o
commerciali di interesse prevalentemente locale, al settore
terziario, alle attività produttive e commerciali non collocabili
in contesti urbano?abitativi ivi comprese quelle industriali e alle
attività turistico?ricettive.
L'articolo 2 disciplina l'ampliamento, non superiore al 20
percento delle volumetrie esistenti, di unità immobiliari, intese
come unità catastali, con la realizzazione di nuovi volumi e
superfici in deroga agli strumenti urbanistico-generali e ai
regolamenti edilizi. Pone alcune condizioni sulla garanzia del
mantenimento delle condizioni igienico-sanitarie e delle
prestazioni energetiche esistenti, sul rispetto dei vincoli di
natura tecnica e di tutela del paesaggio e prevede il divieto di
ripetibilità nel tempo dell'intervento complessivo. Le unità
immobiliari devono avere acquisito il titolo abilitativo edilizio
entro il 31 dicembre 2008. Da sottolineare la possibilità di
intervento anche su unità immobiliari classificate di pregio
qualora non incida sulla tipologia originaria del fabbricato.
L'articolo 3 consente l'ampliamento volumetrico fino al 35
percento delle volumetrie esistenti a condizione che si utilizzino
criteri e tecniche di edilizia sostenibile, fonti di energia
rinnovabile o misure di risparmio energetico o idrico. Si può
intervenire attraverso la demolizione e ricostruzione di edifici
realizzati anteriormente al 31 dicembre 1989.
L'articolo 4 amplia la possibilità degli incrementi volumetrici
fino al 45 percento delle volumetrie esistenti qualora si ricorra a
programmi integrati o intese di natura pubblica previste
dall'articolo 51 della legge regionale n. 11/1998 (legge
urbanistica), a PUD di iniziativa privata previsto dall'articolo 49
sempre della legge regionale n. 11/1998, dove il Comune esercita la
propria autonoma facoltà di controllo sulla conformità
dell'intervento alle finalità del piano regolatore generale e a PUD
di iniziativa pubblica di cui all'articolo 50 sempre della legge n.
11/1998, dove possono essere previsti piani particolareggiati,
piani di recupero, piani delle aree destinati ad insediamenti
produttivi e piani di zona per l'edilizia economica e popolare.
L'articolo 5, come misura di semplificazione procedimentale,
individua nella denuncia di inizio attività il titolo abilitativo
per gli interventi destinati ad abitazione permanente o principale
e mentre per gli altri interventi previsti all'articolo 2, articolo
3 e sono realizzati previo rilascio di concessione edilizia o
titolo abilitativo in materia di procedimento unico.
L'articolo 6, a garanzia dei valori storici ed architettonici,
prevede il divieto di intervento sugli immobili oggetto di notifica
ai sensi del decreto legislativo 22 gennaio 2004, n. 42 (Codice dei
beni culturali e del paesaggio) sugli immobili classificati
monumento o documento dagli strumenti urbanistici generali,
sancisce il divieto per gli interventi nelle aree di
inedificabilità, nei parchi o aree naturali protette sugli edifici
abusivi. Sono previste specifiche autorizzazioni nelle altre aree
soggette a vincoli. Da segnalare che per le zone territoriali di
tipo E gli interventi possono riguardare le sole unità immobiliari
ad uso residenziale e gli ampliamenti previsti vengono eseguiti
tenendo conto delle volumetrie esistenti. Inoltre, come misura di
semplificazione specifica, per gli immobili di cui all'articolo 12,
comma 1, del decreto legislativo n. 42/2004, la verifica
dell'interesse culturale svolta dall'ufficio regionale competente
deve concludersi entro novanta giorni dal ricevimento della
specifica richiesta, decorsi inutilmente i quali l'intervento è
comunque consentito.
L'articolo 7 conferisce ai Comuni la facoltà di imporre modalità
costruttive, per il rispetto delle normative tecniche, entro 30
giorni dal ricevimento della denuncia di inizio attività. Per
favorire l'abitazione principale o permanente, nel caso di
onerosità degli interventi, viene prevista un'ulteriore riduzione
degli oneri in misura pari al 50 percento di quelli normalmente
dovuti ai sensi dall'articolo 64 della legge n. 11/1998.
L'articolo 8 stabilisce l'obbligo dei Comuni di provvedere
annualmente ad apportare le variazioni allo strumento urbanistico
generale ai fini di assicurare l'adeguamento degli standard
urbanistici a seguito degli interventi previsti e a definire le
modalità di controllo che deve riguardare almeno il 20 percento
degli interventi eseguiti.
All'articolo 9 si prevede che, a decorrere dall'esercizio
finanziano 2010, sia allegato al bilancio pluriennale di previsione
il piano di alienazione e valorizzazione immobiliare previsto dalle
normative vigenti. L'inserimento degli immobili nel piano
sopraccitato determina la conseguente classificazione come
patrimonio disponibile e ne dispone la destinazione urbanistica
favorendo i processi di dismissione immobiliare degli enti
locali.
L'articolo 10 prevede delle disposizioni specifiche per
disciplinare alcune situazioni particolari del quadro normativo
legato alle incentivazioni di fonti di energia rinnovabile. Si
intende risolvere alcune problematiche tecniche che frenano la
diffusione dell'utilizzo del GPL quale fonte di energia alternativa
e meno inquinante. Si prevede, con la denuncia di inizio attività,
l'installazione del gas di petrolio liquefatto di capacità
complessiva non superiore a 13 metri cubi. Per consentire la
realizzazione di interventi di coibentazione interna, si prevedono
deroghe per il mantenimento dell'altezza utile degli edifici
destinati ad uso abitativo a carattere temporaneo pur mantenendo i
requisiti igienici?sanitari minimi. Tale previsione normativa, da
un lato, consentendo il mantenimento delle altezze esistenti, evita
la necessità di demolire e ricostruire gli orizzontamenti per
l'adeguamento alle altezze esistenti stabilite, permettendo di
tutelare il valore intrinseco del manufatto e, dall'altro, ne
limita l'utilizzo nel caso di abitazioni ad uso temporaneo.
L'articolo 11, considerato che il disegno di legge affronta una
serie di tematiche di estrema delicatezza e trasversalità, demanda
alla Giunta regionale, previa intesa con gli enti locali, la
definizione degli aspetti operativi che possano nel concreto
individuare meglio le casistiche e gli aspetti applicativi. È
importante evidenziare che si andrà a esplicitare la definizione di
volumetria esistente per evitare interpretazioni applicative
disomogenee sul territorio che possono creare disparità di
applicazioni verso i cittadini.
Al capo II gli articoli 12 e 13 prevedono una modifica agli
articoli 90bis e 90ter della legge n. 11/1998 concernente gli
esercizi di affittacamere. Questa modifica viene proposta per dare
la possibilità agli esercenti di questa particolare tipologia di
attività, che operativamente più si avvicina agli esercizi
alberghieri, di adeguare le loro struttura con gli ampliamenti
ammessi dalla legge regionale n. 18/2009 recentemente approvata da
questo Consiglio.
L'articolo 14 inserisce il termine di 36 mesi per
l'effettuazione della verifica dell'entità e dei risultati ottenuti
dagli interventi realizzati. La verifica sarà predisposta dalla
Giunta regionale e illustrata al Consiglio regionale al fine di
un'eventuale revisione della legge stessa.
L'articolo 15 dispone la dichiarazione d'urgenza.
Concludendo ringrazio la Commissione per il lavoro svolto,
l'Esecutivo per la disponibilità dimostrata e credo che le varie
opportunità offerte dal presente disegno di legge ci permettano di
premiare chi interviene migliorando il proprio spazio di vita o di
lavoro, di incentivare chi interviene per riqualificare un edificio
o uno spazio aperto a contatto con aree di maggior pregio
ambientale perché, costruendo meglio, rispondendo alle esigenze di
chi vive, evitando di consumare nuovo suolo verde, si protegge e
valorizza il paesaggio valdostano. Formulo un invito finale: se
davvero si vuole contribuire alla discussione su questa proposta in
maniera costruttiva e razionale, sarà bene lasciare da parte i
nostri sogni di ordine e autorità e cominciare a fare i conti con
quello che, ci piaccia o no, è già accaduto sul nostro
territorio.
Président
- Avant d'ouvrir la discussion générale,
collègues, je vous annonce qu'a été déposée une proposition de
résolution signée par l'Assesseur Isabellon et les Chefs de groupe
Salzone, La Torre et Empereur; je prie de bien vouloir la
distribuer. J'ouvre la discussion générale sur le projet de loi n°
45.
La parole au Conseiller Louvin.
Louvin (VdAV-R)
- Grazie, Presidente. Consideriamo questa
una legge ad alto tasso di politicità, non un provvedimento
esclusivamente tecnico, ma una scelta di campo, una decisione
destinata a lasciare tracce e profonde sul territorio. È una legge
che tocca delle corde sensibili sul piano economico naturalmente,
ma direi anche sul piano affettivo degli interessi personali, della
sfera più diretta dei luoghi in cui viviamo, in cui abitiamo e
occuparcene con serietà e in modo approfondito è quello che ci
compete se riteniamo di fare uso e in modo intelligente delle
competenze autonomistiche che sono state conquistate nel tempo e
che non dobbiamo sprecare. Questa è una legge che arriva sulla
spinta del Governo nazionale, è una legge figlia di una
sollecitazione direi di un sasso nello stagno gettato qualche mese
fa dal Presidente del Consiglio dei ministri Silvio Berlusconi con
una tecnica piuttosto audace: la tecnica di annuncio che ha fatto
crescere aspettative, desideri, che ha alimentato in un momento
sicuramente di disorientamento, di sfiducia, in un momento di
debolezza complessiva della Comunità nazionale delle aspettative,
delle ansie proprio suonando quasi fosse la chitarra del suo ben
noto accompagnatore musicale, solleticando, stimolando il desiderio
più profondo che è quello di allargare, di ampliare, di migliorare
la propria condizione abitativa, di sentirsi forse anche in qualche
modo meno condizionati e gravati da vincoli, da obblighi, da
costrizioni. Un colpo di bacchetta decisamente ardito, lo ripeto, e
uno stimolo che non ha mancato di sollevare preoccupazioni non
soltanto di taglio ideologico - e più tardi spenderò una parola
anche per esprimere profondo disaccordo e prendere le distanze da
un approccio che è stato esplicitato nella relazione introduttiva
del collega Prola a questo disegno di legge -, ma perché ci sono
obiettivamente su questo terreno su scala non soltanto locale, ma
su scala più ampia, nazionale o anche europea delle problematiche
che entrano in campo: pensiamo al dissesto idrogeologico
pesantissimo del territorio nel suo complesso, pensiamo a vicende
come quella del terremoto che proprio a poche settimane di distanza
dall'annuncio, dal lancio dell'operazione casa da parte del
"Governo Berlusconi" ha raffreddato gli entusiasmi e ha fatto far
riferimento alla necessità di tenere presenti altri aspetti. Nello
stesso periodo il Governo, ricorderemo, si apprestava a riportare
tranquillamente il periodo di sospensione dell'entrata in vigore di
normative antisismiche, c'è stato un repentino ravvedimento e la
discussione su questa iniziativa, che il Governo avrebbe voluto
immediata, diretta... forse solo in un secondo momento si è reso
conto di quanto stesse attraversando la frontiera delle competenze,
stesse esondando verso il terreno proprio delle Regioni e del loro
legiferare. Ne è nato un accordo: l'accordo Stato-Regioni del 31
marzo di quest'anno, che aveva sancito un equilibrio, era stato un
argine rispetto all'impeto di espansione connesso all'esuberanza
del
Premier
e aveva anche ricondotto in un alveo più
naturale lo sviluppo di questa iniziativa, con dei capisaldi sulla
cui opportunità si può discutere, ma di cui non si può disconoscere
la serietà. Il fatto che dovessero essere quelle che avrebbero
adottato le Regioni delle leggi a validità temporale definita... lo
stesso accordo del marzo di quest'anno dice molto precisamente,
fatta salva ovviamente la possibilità delle Regioni di introdurre
delle normative diverse, che il senso - e credo che in questo fosse
stata recepita una preoccupazione del fronte regionale - fosse
quello di una validità a tempo, di una norma che non avrebbe dovuto
diventare una norma di sistema, ma limitarsi ad introdurre un
criterio e delle regole a tempo determinato... il miglioramento
della qualità architettonica e del livello di risparmio energetico
dei fabbricati: altro aspetto di sicuro interesse e sul quale anche
la nostra Regione si era già mossa negli ultimi anni con l'adozione
di provvedimenti, di cui peraltro dobbiamo ancora vedere le
concrete ricadute.
In sostanza questa legge poteva essere vista non come un piano
casa, come in modo atipico, anomalo e fondamentalmente scorretto è
indicato, ma come un'iniziativa contingente, congiunturale legata a
questo momento di ripartenza di una stagnante economia e al tempo
stesso un'occasione, un'opportunità per imprimere all'edificato in
Italia dei criteri qualitativi migliori di cui molte Regioni non
erano ancora sufficientemente consapevoli. Dove "cade" questo? Dove
"cade" per quanto ci riguarda? Dove applichiamo noi questa linea,
richiamata anche nell'articolato, come una linea tendenziale di
orientamento del disegno di legge? Lo caliamo su un territorio
problematico nel quale credo che sarebbe sbagliato... è opinione
comunque nostra che sarebbe sbagliato considerare semplicemente
come una verità solare che, quando va l'industria della
costruzione, va bene tutto il sistema economico. Qualcuno diceva
ieri in un incontro che abbiamo promosso qui al salone regionale,
perché vi fosse un minimo di dibattito pubblico intorno a questa
iniziativa:
quand le bâtiment va, tout va
, come modo di
esplicitare in due parole l'idea per cui, quando si costruisce,
vuol dire che l'economia sta girando.
Siamo però una Regione dai caratteri particolari in cui la
costruzione non riflette semplicemente un livello crescente di
ricchezza; costruire è creare condizioni di ricchezza, se si
costruisce bene, nella misura giusta, nella misura sopportabile
dalla nostra Comunità e aggiungerei, sperando che questo non venga
mal interpretato, se si costruisce nell'interesse della Comunità
locale in modo che resti ancora
maître chez elle
, abbia
ancora quel minimo di controllo sul proprio patrimonio edilizio,
non magari in maniera esclusiva, ma in maniera decisiva, prevalente
comunque, possa conservare le redini di questo sviluppo. È uno
sviluppo, colleghi, lo sappiamo benissimo, lo sanno anche le pietre
in Valle d'Aosta, che soprattutto negli anni '50 e '60 è stato uno
sviluppo fortemente indotto dall'esterno, fortemente spinto e
promosso da economia esogena e da interessi di carattere
speculativo, a cui hanno partecipato anche larghe fasce della
nostra Comunità traendone beneficio dalla vendita di immobili,
dalla vendita di terreno, dalla realizzazione di case, appartamenti
che sono rimasti nella proprietà, ma quindi non soltanto e non
esclusivamente per la soddisfazione di bisogni primari, né sempre
nella misura del controllabile da parte della Comunità locale.
C'era negli anni '60 e '70 una corrente di pensiero in Valle
d'Aosta che riassumeva nel motto: "
vèn pa ta téra, vèn pa ton
terrèn a qui vou ta fèn"
- traduzione letterale dell'intervento
svolto in patois: "non vendere la tua terra, non vendere il tuo
terreno a chi vuole la tua fine" -
un pensiero molto netto:
quello di non lasciare spossessare la Comunità da una volontà di
acquisizione esterna del patrimonio immobiliare valdostano. Era un
momento di fragilità della Comunità, un momento di grande debolezza
e credo che persone illuminate e intelligenti come il notaio
Ottavio Bastrenta... a volte i notai, come fu il caso di Emile
Chanoux, hanno maggiore sensibilità degli altri sui grandi fenomeni
che pervadono la società, essendo direttamente implicati nella
transazione immobiliare, vedono più e meglio e più direttamente di
chiunque altro chi vende, chi compra, dove va la ricchezza. Il
notaio Bastrenta, da uomo straordinariamente intelligente e colto
che era, aveva colto nel segno, aveva credo diffuso un pensiero
forte per questa Regione, un pensiero in parte recepito e in parte
dimenticato, purtroppo in larga parte dimenticato che ci portava a
vedere nella casa, in ciò che edificavamo e in come edificavamo il
riflesso di una cultura, di uno stile di vita e nella necessità di
avere un ordinato e graduale sviluppo di questi nostri territori un
obiettivo elevato. Una scelta di saggezza, un desiderio di qualità
legato forse ad una visione che qualcuno potrà considerare
bucolica, ma che credo fosse molto sana nel suo punto di partenza e
oggi particolarmente interessante da riscoprire e valorizzare. È un
angolo visuale questo che non ha molto a che spartire con le
conclusioni di questa introduzione al disegno di legge, per cui
sarà bene lasciare da parte i nostri sogni di ordine e autorità e
cominciare a fare i conti con quello che, ci piaccia o no, è già
accaduto sul nostro territorio. Noi facciamo i conti con quello che
è accaduto sul nostro territorio ogni volta che imbocchiamo alcune
vallate laterali o che traversiamo determinate vie della città,
abbiamo molto chiaro cosa è successo sul nostro territorio. Li
facciamo i conti, li fanno i nostri figli, li faranno i nostri
nipoti con una carenza di spazi e con una qualità dell'edificato
che non è stata eccelsa nel corso degli ultimi 50 anni. Proprio per
questo il nostro punto di vista è diverso e ai fenomeni di
concentrazione urbana, di disordine urbanistico, di sviluppo
abnorme della seconda casa... il dato è stato anche portato
all'attenzione della Commissione nella sua discussione
dall'Associazione dei piccoli proprietari, il dato di metà del
nostro patrimonio immobiliare come patrimonio riconducibile alla
seconda casa... questi sono dati sui quali noi riteniamo doveroso
interrogarsi e non in modo episodico e con provvedimenti solo
ad
hoc
, ma come altri hanno fatto e la discussione di questo
disegno di legge è stata l'occasione per andare a vedere come si
sono mosse altre Regioni, come si sono mosse altre Province
autonome, per esempio identificando già nella loro legislazione
quel discrimine fra residenza principale e residenza secondaria o
casa vacanze e facendone oggetto di una disciplina diversa,
separata, che contenga il fenomeno. Qualche tempo fa il Comune di
Ayas ha realizzato un'indagine sulle proprie seconde case, ne ha
rilevato un'apertura per meno di 20 giorni all'anno, sappiamo cosa
rappresenta una tale scarsità di utilizzo di un volume di
edificazione così ampio per il nostro territorio. Da ultimo, per
quanto riguarda il contesto su cui caliamo la legge, su cui più
propriamente dobbiamo dire calate questa legge, perché non ne siamo
sostanzialmente e emotivamente partecipi soprattutto dopo il lavoro
della Commissione, che non ha regalato soddisfazioni e grandi
esaltazioni soprattutto a chi, come il collega Cerise, l'ha vissuto
attivamente in prima persona, facendosi portatore delle nostre
proposte... da ultimo, dicevo, siamo in una fase in cui pur
tuttavia sta migliorando la qualità dell'edificato in Valle, gli
ultimi 10-15 anni hanno dato il segno visibile di una progressiva
elevazione della qualità di ciò che viene realizzato, di un
miglioramento - anche se non tutto o solo una minima parte tiene
ancora conto di criteri di risparmio energetico -, ma la
sensibilità paesaggistica, la sensibilità dovuta anche forse ad una
maggiore disponibilità economica rispetto a quella delle
generazioni che ci hanno preceduto e che hanno dovuto fare i conti
con ben altre difficoltà per poter tirare su le case dove
piazzavano poi i loro figli e le loro necessità abitative. Oggi si
costruisce meglio, oggi siamo in tempi in cui decisamente la
qualità dell'edificato è migliorata, per questo ci chiediamo con
tale intervento, che vuole essere un'introduzione al nostro
approccio al disegno di legge n. 45, se il nostro territorio regge
e come all'impatto di questa
deregulation
valdostana che ha
ampiamente travalicato gli stessi confini indicati dall'accordo
Stato-Regioni.
Ci sarebbe piaciuto trovarci a discutere di una legge molto
selettiva, selettiva negli obiettivi, nei luoghi in cui consentire
un ampliamento edificatorio laddove ce n'è effettivamente bisogno,
per chi ne ha effettivamente bisogno, più che trovarci di fronte ad
una situazione nella quale vengono "aperte le valvole" in modo
tendenzialmente indiscriminato. Anche questo è stato oggetto di
proposta, di tentativo di riorientamento da parte del nostro gruppo
politico: abbiamo portato nella Commissione dei suggerimenti e
delle proposte. Crediamo che facendo questo si sarebbe potuto
comunque e forse meglio andare incontro alle esigenze del settore
dell'edilizia, un settore che non ha bisogno solo di quantità, è
consapevole di avere bisogno di un miglioramento qualitativo per
tenere il passo, per potersi misurare adeguatamente con l'offerta
proveniente dall'esterno e chi segue i lavori pubblici sa a cosa mi
riferisco, ma anche nel settore privato oggi ci sono segnali molto
forti di concorrenza... la realizzazione di un quadro di attività
che sia molto ben identificato, che sia favorevole all'utilizzo di
tecniche di realizzazione più adeguate al nostro territorio anche
nelle tipologie costruttive, un quadro di piena legalità anche
nell'emersione dell'evasione fiscale, che sempre ha colpito
storicamente questo settore - dove si è costruito nel settore
privato il fenomeno dell'evasione fiscale purtroppo si è sempre
manifestato e credo di non dire qui delle cose che susciteranno
grande sorpresa - e per quanto riguarda (questo è doveroso da parte
nostra) anche l'aspetto di sicurezza sul lavoro.
Quindici giorni fa ci siamo misurati in quest'aula su una legge
a cui abbiamo portato il nostro concorso per il sostegno alle
vittime del lavoro, è nostra preoccupazione - lo abbiamo esternato
anche attraverso alcuni emendamenti - che gli interventi edilizi
che si potranno moltiplicare sul territorio nel corso dei prossimi
mesi avvengano in modo non caotico, non attraverso utilizzo di
lavoro nero, non al di fuori del rispetto dei contratti di lavoro e
delle normative di sicurezza, altrimenti poi non vale fare i
coccodrilli. Se non mettiamo a monte alcune piccole salvaguardie
perché anche il committente privato, il direttore dei lavori,
l'imprenditore che operano e che opereranno secondo l'auspicio di
questo disegno di legge in modo ancora più diffuso e più intenso...
che tutti costoro abbiano ben chiaro che allo sforzo che fa
l'Amministrazione, che fa la Regione in questo caso e che faranno
per parte loro gli enti locali nell'allargare le maglie deve
corrispondere una serietà, una pulizia, una correttezza di
comportamenti e di azioni all'interno del lavoro dei cantieri, il
Far West non deve esserci; questo è il nostro punto di vista
riassunto in una battuta molto semplice. Questo se vogliamo che
anche la nostra impresa edilizia, la nostra impresa artigiana, il
piccolo artigiano sia partecipe della svolta, che è un ramo (può
anche far sorridere) della
green economy
: quello della
trasformazione del patrimonio edilizio in una chiave maggiormente
rispettosa dell'ambiente, affinché anche loro siano parte attiva in
tutti i sensi di questa trasformazione.
Vi è poi un altro versante che ci preme evidenziare ed è (questa
è la domanda classica che ci facciamo di fronte a qualsiasi legge):
cui prodest
, ossia a chi giova? Tendenzialmente una legge
giova a tutta la Comunità, sarebbe però sbagliato se non ci
dicessimo che questa legge rischia di giovare molto a chi ha meno
bisogno e poco a chi ha nella realtà quelle esigenze cui faceva
riferimento il collega Prola nella sua relazione quando parlava di
esigenze abitative, di allargamento degli spazi per una condizione
lavorativa più adeguata, per una falegnameria che ha bisogno di un
locale verniciatura in più e così via. Siamo in un momento, vorrei
solo ricordarlo
en passant
, in cui abbiamo sospeso il
pagamento dei mutui... per la maggior parte di questi Signori
abbiamo offerto - non è stata da tutti accolta -, considerandola
una priorità, la possibilità di non pagare in questo momento i
mutui, consapevoli (è stato ricordato poco fa nella discussione di
un provvedimento anticrisi) di una carenza di liquidità, di una
necessità di ricapitalizzazione, siamo in un momento di debole
liquidità. Ora, offrire in questo momento... senza nemmeno poi un
adeguato sostegno finanziario, perché non è correlato a questo
disegno di legge un intervento che consenta l'estensione di mutui,
che consenta incentivazioni di carattere economico, l'unica
incentivazione di carattere economico l'abbiamo proposta noi nel
provvedimento ed è stata cassata dai servizi delle Finanze, ma
tutto questo ci fa esprimere una forte preoccupazione di andare, in
un momento in cui è diffuso questo senso di sfiducia e di
preoccupazione, a proporre qualcosa che possa mettere in
difficoltà. Non è questo un motivo che ci deve far desistere, ma
vogliamo anticipare quello che sarà probabilmente un esito di tale
percorso ed è che approfitterà prevalentemente di una situazione di
questo genere, a fronte di una legge non selettiva come avete
voluto in tale provvedimento, privilegerà chi ha maggiori
disponibilità, chi ha accantonato risorse e che vuole riorientarle
in questo momento sul mattone, più che chi ha un'esigenza di poter
sviluppare meglio il proprio spazio vitale essenziale. C'erano
anche altre piste da seguire, fra queste non ultima la possibilità
di orientarci più nettamente su un sostegno alla manutenzione; noi
non abbiamo solo bisogno di nuovi spazi, abbiamo bisogno di
manutenere il nostro patrimonio edilizio, lo sanno bene coloro che
hanno fatto i sindaci e che conoscono molto bene i loro territori,
abbiamo bisogno di mantenere... siamo una realtà che spesso
costruisce e poi lascia degradare rapidamente, noi vedremo
declinare interi centri abitati nello spazio di pochi anni nei
prossimi anni per difetto di manutenzione. Qui tutto questo avrebbe
richiesto tempo, più tempo, perché è vero che non siamo i primi ad
arrivare, non saremo nemmeno gli ultimi, ma questa fretta anche di
voler discutere... avevamo proposto di prendere la pausa estiva
visto che l'estate non sarà ancora momento di operatività di tale
legge, questa è una legge destinata a valere sull'anno prossimo,
perché ci sono ancora adempimenti di Giunta e procedure da
sviluppare, poi non so quanti avranno già il progetto nel cassetto,
non dovrebbero essere così numerosi, ma lo vedremo successivamente.
Da una stima che è stata fatta nella regione Lombardia non più del
10 percento del patrimonio edilizio sarà toccato da questo
sviluppo, da noi non so cosa questo potrebbe portare.
Questo provvedimento una cosa la porterà molto probabilmente,
questo vogliamo anticiparlo, perché fa parte della valutazione di
impatto della legge: la conflittualità, il senso di disparità che
emergerà nei nostri comuni fra persone che potranno espandere in
questo momento le loro abitazioni, le loro realtà e con dei profili
che potranno far sorridere molti di voi, ma sicuramente si
riverbereranno in un contenzioso giudiziario molto intenso sia fra
privati e Amministrazione, sia dei privati fra di loro. È vero che
la legge è molto chiara, dice:
"sono fatte salve le normative di
carattere privatistico"
, questo è fuori discussione. Io posso
comunque, me lo consentiranno i colleghi, per un minimo di
esperienza professionale conquistata sul campo, già sapere che
questo tipo di movimentazione ha dei riflessi di forte
conflittualità locale, di forte scontro di vicinato e questo si
misurerà nel tempo, ma dicevo lo valuteremo poi
successivamente.
Ci dispiace in sostanza... mi avvio a concludere questo
ragionamento, chiedendo scusa per avere abusato un po' della vostra
pazienza... ma siamo convinti che il tema meriti una valutazione
approfondita e larga... siamo molto rammaricati che si sia scartata
l'ipotesi della legge a tempo. Dal nostro punto di vista fare una
legge a tempo eventualmente da prorogare non è la stessa cosa di
fare una legge a tempo indeterminato eventualmente da stoppare. Non
lo è sotto il profilo psicologico, non lo è sotto il profilo
dell'impatto immediato, perché vuol dire allungare la scelta che
avete fatto, allungare i tempi di realizzazione di queste opere,
non avendo la necessità di presentare nei 18 mesi questi progetti,
poi ci preoccupano molto i problemi che indurrà sicuramente lo
strumento della denuncia di inizio attività. La denuncia di inizio
attività è venduta dal punto di vista anche comunicativo come la
grande panacea, la grande soluzione che bypassa il percorso di
guerra che conduce alla concessione edilizia. Sono grato della
vostra pazienza, ma mi consentirete di sottolineare questo aspetto,
perché è anch'esso doveroso. C'è una considerazione generale
dell'utilità dello strumento come uno strumento velocizzante:
"presento la DIA, il giorno dopo via con la ruspa e posso
iniziare"! Anche qui, e senza annoiare i colleghi, permettetemi di
sottolineare la pericolosità dello strumento per chi lo utilizza,
per il proprietario, per il progettista, per il direttore dei
lavori. Ci sono nelle maglie di questa legge, che ancora non ha
rivelato tutti i suoi punti deboli, ma li rivelerà molto presto,
molti aspetti che indurranno in errore. Auspico che vi sia da parte
dei professionisti grande cautela, grande attenzione, ma il fatto
di non avere un minimo di dialogo, un minimo di rispondenza con
l'Amministrazione, una verifica esterna su quello che viene deciso
e realizzato comporterà moltissimi problemi.
I Comuni sono i grandi perdenti di questo disegno di legge, sono
i veri sconfitti di tale provvedimento, che rende inutile il
grande, l'intenso lavoro che stanno sviluppando per un adeguamento
dei loro strumenti urbanistici. I Comuni sono travolti, sono quasi
azzerati nelle loro possibilità di intervento e non sono parole
mie, sono parole di amministratori locali, poi i colleghi
riprenderanno e credo faranno proprie alcune valutazioni che sono
emerse da parte degli enti locali valdostani.
Questa assenza di limite temporale, questo spossessamento
permanente rispetto a valutazioni anche quantitative
dell'edificabile sul loro territorio ne fa un soggetto mortificato
in questo momento e un soggetto che non avrà neanche la concreta
possibilità di rincorrere a posteriori. Le possibilità di verifica
che teoricamente sono ammesse da questo provvedimento sono delle
possibilità quanto mai labili e anche queste tali da esporre ad
altissima responsabilità chi ne fa uso. Compiango i tecnici
comunali, compiango gli operatori municipali che si troveranno di
fronte a situazioni difficili, nelle quali dovranno intervenire e
assumere loro l'onere di contraddire una denuncia di inizio
attività che avvia un'operazione, soprattutto (questo posso dirlo
per esperienza) a fronte di ambiti di edificazione come quelli
delle grandi stazioni sciistiche, dove c'è chi non esita a mettere
sul tavolo della bilancia il peso dei migliori studi legali per
poter inchiodare l'Amministrazione. Rammarico quindi per degli
obiettivi non perseguiti e forte preoccupazione come tono, come
cifra di introduzione per quanto ci riguarda nel dibattito su
questo disegno di legge, che non ci pare portatore di quelle
soluzioni miracolose che sembra tratteggiare la relazione
introduttiva che ne è stata fatta.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Sicuramente la
materia edilizia e urbanistica è materia complessa, quindi ogni
volta che ci si cimenta nella medesima, anche per fare delle
modifiche come quelle contenute in questa proposta, si entra in un
campo minato, perché la materia edilizia e urbanistica è densa di
tecnicismi, perché è ricca di casistiche che non sono facilmente
prevedibili e tutte prevedibili se non in larga massima nei loro
dettagli, quindi è semplice e anche facile incappare in lacune o
comunque in norme che nel breve o nel medio periodo devono essere
modificate. D'altronde siamo abituati a legiferare e a modificare
anche poco dopo, insomma la storia di questo Consiglio ce lo
insegna, però è naturale che se non si tentasse, non si potrebbe
dire: "ci abbiamo provato e ci abbiamo provato per cercare di fare
qualcosa di buono". Sicuramente quindi se la materia edilizia e
urbanistica è complessa, dico anche che sicuramente questa legge è
perfettibile e, se questa legge rileverà delle imperfezioni, potrà
essere anche modificata, non sarebbe la prima volta che accade. Fra
l'altro, in questa legge l'articolo 11 demanda alla Giunta un'ampia
competenza applicativa e la Giunta dovrà lì dimostrare tutta
un'attenzione che il Consiglio in questa fase ha tratteggiato in
linea di massima, il legislatore ha tratteggiato o meglio sta
tratteggiando in linea di massima per principi e per criteri.
È vero che questa legge ha un aspetto politico importante e
adesso non vorrei cadere nella comoda diatriba partitica o di
schieramento, ma essa nasce dall'intuizione di una persona che non
siede in questo Consiglio: nasce dall'intuizione di una persona che
si chiama Silvio Berlusconi, che ha fatto un annuncio - come è
stato giustamente detto -, un annuncio che è stato ripreso dai
mass media
e lanciato quindi in pasto all'opinione pubblica
e che è passato sopra le teste degli enti territoriali e degli enti
locali, ma ovviamente ha suscitato nelle famiglie e nelle imprese
quelle aspettative che nessuno prima di noi era riuscito in questa
fase congiunturale, politica ed economica a fare. Sta di fatto che
questa intuizione, questo annuncio, chiamiamolo come vogliamo, ha
trovato poi una sintesi in un accordo, in una limatura immagino,
perché ci venne anche notificata dal Presidente della Regione
Rollandin lo stesso giorno di quella sigla... un'intesa fra lo
Stato, fra il Governo e gli enti territoriali su alcuni principi
cardine, che sono stati direi ricordati e rammentati in maniera
perfetta e completa dal relatore e che sinteticamente vanno nella
direzione di superare la difficoltà economica congiunturale, nel
semplificare la burocrazia imperante nel settore, nel cercare di
migliorare il patrimonio edilizio esistente, questi sono i tre
filoni di intervento. L'accordo ha previsto dei criteri, ricordiamo
ed è bene ricordarlo che l'intesa Stato-Regioni salva le diverse
determinazioni delle singole Regioni, quindi a statuto ordinario e
a statuto speciale, anche nell'ottica di quel New Deal Federale che
da tempo ormai ispira i diversi Governi che si succedono alla guida
dello Stato italiano, ma soprattutto fa salva ogni prerogativa
costituzionale delle Regioni a statuto speciale e delle Province
autonome, fra cui la nostra che in questa materia ha qualche
competenza in più rispetto alle altre Regioni ordinarie.
Cosa possiamo dire sulle competenze che sono state utilizzate
dalla nostra Regione? Che sicuramente la nostra Regione ha
approfittato delle sue potestà e mi sembra giusto che le sottolinei
anche in questa occasione. Vorrei ricordare anche per onestà di
cronaca che l'intesa è stata siglata da Governatori di Regioni del
Centro-Destra e del Centro-Sinistra, primo, e Regioni e del
Centro-Destra, e del Centro-Sinistra hanno, con le diverse modalità
operative stabilite nell'accordo, recepito i contenuti dell'intesa
e legiferato in materia. Mi sembra che tutte le Regioni, forse solo
la Provincia di Trento è da escludere, siano intervenute in questa
materia, cosa sta a significare questo? Che gli enti territoriali,
enti politici anche loro per eccellenza, hanno compreso che quella
intuizione apparsa come un annuncio forse propagandistico in realtà
trovava nel popolo un'esigenza reale, perché se hanno legiferato, è
perché non solo dall'alto veniva l'annuncio, ma anche dalla base
qualcuno diceva: "forse è opportuno, cari Governatori regionali o
Amministratori locali, che interveniate in materia". Crediamo
quindi che anche la Regione Valle d'Aosta abbia fatto bene ad
adempiere all'intesa concordata e direi che la demagogia spicciola
sull'emergenza del terremoto di Abruzzo, sulle norme antisismiche
mi sembra di poco conto in quest'aula, anche perché la normativa
antisismica del 2003 porta la firma di un Presidente del Consiglio
che si chiama Berlusconi e se ne vogliamo accelerare ed effettuare
l'applicazione, in ogni caso ricordiamoci che lì c'è stato un
intervento da parte di un Presidente del Consiglio e di un suo
Governo e non da parte di altri Governi di Centro-Sinistra. Il
rallentamento che ha avuto il piano casa a livello nazionale a
causa del tragico evento del 6 aprile scorso meglio conosciuto come
terremoto d'Abruzzo... penso sia condivisibile e ampiamente
giustificato se le attenzioni di un Governo vanno in un luogo dove
c'è un'emergenza contingente, grave, pesante e si distolgono da un
iter del piano casa, che comunque si è concluso e ha visto le
Regioni partecipi e protagoniste per loro conto lungo questo
percorso. Dicevo, la Regione Valle d'Aosta ha legiferato in
materia, è andata oltre le linee tracciate dall'intesa, tant'è che
possiamo rilevare dalla normativa così come è stata scritta che ci
riferiamo all'edilizia in generale, sia quella privata che quella
pubblica, l'edilizia non solamente quella abitativa, ma anche
quella ad uso produttivo, commerciale, terziario. Siamo andati
oltre perché abbiamo conferito a questo provvedimento un carattere
di strutturalità e non di temporaneità; siamo andati oltre anche
come valori dimensionali visto che c'è una percentuale al 45
percento che non era prevista dall'intesa, che si fermava al 35
percento, per quegli interventi di demolizione e ricostruzione che
rientrino nell'ambito di piani integrati tra l'ente pubblico e gli
operatori privati; siamo andati oltre perché comunque abbiamo
introdotto criteri di sostenibilità ambientale e di efficienza
energetica come è stato giustamente ricordato; siamo andati oltre
perché addirittura c'è un'appendice che è stata inserita e che va a
modificare la legge n. 11/1998 sugli esercizi turistici ricettivi
extra-alberghieri. Sono d'accordo allora sul fatto che qualcuno
dica: "abbiamo lavorato, direi, in sintonia"; la Commissione ha
dedicato indubbiamente del tempo, ore, audizioni di persone
qualificate e degli stessi destinatari della norma. Non mi è parso
di sentire qualcuno che abbia obiettato contrarietà a questo
intervento normativo, perché tutte le categorie che abbiamo audito,
inclusi gli Amministratori con i loro distinguo, hanno sottolineato
la necessità di tale norma, quindi evidentemente è sentita. Lo
sappiamo che è sentita, perché sarà vero che negli anni '60-'70 c'è
stato un
boom
speculativo, sarà vero, come ci è stato
riportato in termini statistici, che il 46 percento delle
abitazioni che sono ubicate nel nostro territorio regionale oggi
sono seconde case, però è altrettanto vero che negli anni del
boom
edilizio, del
boom
speculativo, del
Far
West
, chiamatelo come volete, qualcuno ha venduto i terreni per
renderli edificabili, quindi per lucrare sulla vendita degli
immobili e qualche amministratore ha dato il
placet
, sia
esso regionale, sia esso locale. Se vogliamo criminalizzare il
passato, quindi cominciamo a guardarci allo specchio e a dire: "ma
perché qualche valdostano ha venduto i terreni a qualche forestiero
e perché qualche forestiero ha costruito dei palazzoni alcuni dei
quali oggi appaiono come degli obbrobri?". Qualcuno ha ceduto
perché il mercato ha trovato l'incontro fra domanda e offerta e
qualche amministratore ha autorizzato. Se vogliamo processare il
passato, possiamo farlo, ma mi sembra inutile a questo punto!
Non penso che da quegli anni ad arrivare ad oggi ci siano stati
degli episodi speculativi di grande rilievo, anzi man mano che la
Regione prendeva consapevolezza delle sue potestà in materia e man
mano che i Comuni acquisivano il governo del territorio questi due
enti come due braccia hanno stretto il privato fino a comprimerlo
ai minimi termini nella sua possibilità edificatoria (
ius
aedificandi
), in più la normativa nazionale, la normativa
regionale e tutti quegli inghippi che sono stati inseriti dai
Comuni o dalle Commissioni edilizie nell'ambito delle loro potestà
normative ovviamente a fini più che tutto vincolistici che non di
sviluppo programmato. Siamo tutti consapevoli di come sia difficile
oggi intervenire anche per una minima ristrutturazione della nostra
abitazione, oggi bisogna muovere più carta che non calce e mattoni,
sono più i tempi e le risorse che dobbiamo destinare a progettisti,
o a consulenti, o a esperti di vario tipo prima di muovere
l'impresario che possa demolire e ricostruire quella porzione della
nostra abitazione o di qualunque abitazione per poterla rendere più
agevole, più conforme alle mutate esigenze abitative o addirittura
per intervenire in senso sostenibile, secondo criteri di edilizia
sostenibile o per rendere la nostra casa meno energivora, quindi
per ridurre i fabbisogni energetici. Oggi ci sono dei percorsi che
sono un dedalo in termini di tempo e quindi di costi: intervengono
vincoli di ogni tipo, intervengono uffici di ogni tipo, ognuno dice
il suo parere e il cittadino è lì che "rimbalza".
Vogliamo allora semplificare la materia? A maggior ragione
quando lo facciamo in via prioritaria come dice questa legge per
l'abitazione permanente o principale, ossia quella che si chiama in
gergo prima casa. Vogliamo aiutare i valdostani a sistemare le
proprie abitazioni in maniera più confortevole per le proprie
esigenze familiari? Penso non sia un delitto procedere in tal
senso, anche perché questa legge va ad agevolare la prima casa e
rende più tortuoso il percorso per le abitazioni differenti dalla
prima e siamo d'accordo su questo, anche perché la proliferazione
che c'è stata negli anni del
boom
possiamo poi guardarlo
rimpiangendo lo scenario bucolico del dopoguerra o definirlo Far
West semplicemente, però diciamo che qualcosa si può fare e si può
migliorare. Senz'altro con questa legge si possono anche abbattere
e ricostruire
in toto
dei fabbricati che sono degli obbrobri
e si possono fare anche con delle procedure che comunque non sono
ipersemplificate, ma viene lasciato in capo ai Comuni il
fondamentale potere di indicare delle modalità costruttive precise,
perché alla fine i Comuni rimangono coloro che governano il
territorio, ma non perché lo diciamo noi, perché lo stabilisce la
Costituzione: il governo del territorio è in capo ai Comuni; ecco
perché noi ci crediamo in questa legge, ci crediamo anche perché la
semplificazione è un passaggio fondamentale che è fortemente
richiesto.
Crediamo fra l'altro che in Commissione vi sia stata una buona
collaborazione, gli emendamenti sono stati presentati, discussi,
modificati, alcuni riconosciuti in legge, altri no, ma in ogni caso
c'è stato un clima di concordia costruttiva. Questo non per voler
nascondere delle formule collaborazionistiche che assolutamente non
ricerchiamo, ma si è trattato invece di collaborare fattivamente
per trovare una norma che abbia un senso. Tra l'altro, come gruppo
consiliare, presentiamo un emendamento al comma 2 dell'articolo 1,
di cui poi vi farò cenno quando affronteremo l'articolato. Questo
in sintesi il nostro pensiero, ovviamente il nostro parere è stato
espresso in forma favorevole in sede di Commissione, sarà tale
anche in sede di approvazione, illustreremo dopo l'emendamento e
ascoltiamo volentieri le altre considerazioni che hanno da fare i
colleghi.
Président
- La parole au Conseiller Donzel.
Donzel (PD)
- Egregio Presidente, cari colleghi, si
tratta di una legge molto importante quella che è in questo momento
in discussione ed è per questo che se non fosse che conosco
l'amabilità del Consigliere Prola, sarei stato quasi amareggiato
dal leggere alcune sue considerazioni che tuonano quasi minacciose
nella relazione. So che non voleva certo essere quello il piglio,
ma non credo sia il caso in questa sede di limitare così il
dibattito, ho avuto quasi la sensazione che qui si volessero
evocare persone che non sono presenti in quest'aula, quasi con
rammarico a questo punto visto che vengono evocate addirittura in
una relazione all'interno di quest'aula.
Una legge importante, dicevo, che a mio avviso presenta molti
aspetti positivi. L'idea che si possa abbattere finalmente un
brutto edificio, un edificio che non è di pregio, né di qualità, lo
si possa riedificare con criteri che sono migliorativi è un'idea
completamente condivisibile. L'idea che si possa rispondere ai
bisogni di alcune famiglie di adeguamento delle proprie abitazioni
senza farle soccombere sotto la burocrazia imperante, che peraltro
è una burocrazia che è stata creata da questo Governo, è altresì
un'idea assolutamente positiva e condivisibile, per cui bisogna
fare attenzione che non è che, quando si affronta un tema di questo
tipo e si mettono delle idee condivisibili, poi tutto ciò che si
dice che può avere dei limiti metta in discussione dei principi che
sono positivi. Vorrei tornare un attimo a monte e cominciare a dire
che intanto questo non è un piano casa. Il primo concetto che deve
scemare è che questo non è un piano casa; infatti, secondo me,
l'aspetto positivo è che la legge recita correttamente un titolo:
"Misure per la semplificazione delle procedure urbanistiche e la
riqualificazione del patrimonio edilizio in Valle d'Aosta", credo
sia un titolo molto più consono che non quello pomposo evocato dai
giornali che non c'entra niente: non è un piano casa, qui non si
risponde ai bisogni di chi non ha una proprietà e ambirebbe
diventare proprietario di una casa, è inutile che scriviamo sui
giornali:
"piano casa"
, non andiamo a dare la casa proprio a
nessuno! Qui si tratta di misure che alle volte vanno a premiare
chi di case ne ha già due, tre, quattro o cinque e magari se le fa
anche più grandi, non per abitarci lui, perché magari è un
single
, però ha tre case, se le vuole ancora ingrandire per
gli amici che vengono a trovarlo. Da questo punto di vista quindi
non è un piano casa, che secondo me può avere nella sua graduazione
anche interventi di questo tipo, non è che siano interventi
inaccettabili, ma chiamiamo le cose (come spesso mi capita di dire
in quest'aula) con il loro nome: non si tratta di un piano che
risponde all'aspettativa di coloro che sono senza un'abitazione e
questa è una prima considerazione.
Altre cose che, secondo me, sono assolutamente importanti e
vanno tenute in considerazione: c'è una diversità per esempio fra
il provvedimento che abbiamo approvato senza esitazione qualche
tempo fa sulla possibilità di ampliare gli alberghi e quello che
andiamo ad approvare oggi, anzi mi sto chiedendo se non stiamo
approvando un provvedimento che in parte è in contraddizione con
quello che abbiamo approvato l'altra volta. L'altra volta abbiamo
detto ci sono troppe seconde case in Valle d'Aosta, bisogna
potenziare gli alberghi; adesso approviamo un provvedimento che dà
la possibilità di ingrandire le seconde case, così abbiamo chiesto
agli albergatori di fare un investimento, di credere nel turismo e
poi creiamo le condizioni per cui uno ospiti nella sua casa più
persone della sua città e quindi non vada ad usufruire degli
alberghi.
Ripeto: queste sono considerazioni principali. La questione
principale per me è che in un'operazione di questo tipo che
presenta nel nome la riqualificazione del patrimonio edilizio
doveva essere assunto come criterio fondamentale il criterio del
bello, ossia di ciò che è gradevole, bello a vedersi. Siamo una
regione turistica, si è parlato di scempi, di case da abbattere, da
far scomparire, d'accordissimo, condivido pienamente; non andiamo
però incontro all'errore fatale del creare le condizioni per cui
poi ci sarà una nuova generazione di politici che dovrà abbattere
ciò che noi abbiamo liberamente lasciato costruire.
La questione del funzionale non è anche questa una questione
superficiale, ossia se andiamo a ricostruire completamente degli
edifici, dobbiamo pensare che siano il più possibile... soprattutto
per quanto riguarda quelli fatti attraverso PUD in cui intervengono
i Comuni... ci debbono essere tutti i criteri di accessibilità ai
disabili, ossia che siano edifici che non ci costringono dopo due
anni a dire: "ma qui si poteva fare un ascensore perché gli anziani
non riescono a salire, ma qui i disabili non riescono...". Io sono
andato al quartiere Cogne tempo fa, esistono delle case dove chi
abita al 3° o 4° piano è un condannato, perché se ha un figlio
handicappato o un anziano in casa, non esce più da casa sua. Queste
cose non sono questioni di carattere superficiale.
La questione del risparmio energetico continuamente evocata qui:
è chiaro adesso è delegata al Governo regionale una delibera che
metta in chiaro questi criteri, però c'è tutta una parte di tale
legge che non risponderà a questi criteri, sostanzialmente gli
ampliamenti non risponderanno agli stessi; anche in questo caso
quindi, se si poteva sfruttare una possibilità di miglioramento
anche da questo punto di vista, non la si è voluta sfruttare fino
in fondo.
Consentitemi poi, non è demagogia, ma senso di responsabilità
richiamare sempre alla preoccupazione della questione della
staticità degli edifici, certo richiamata nella legge, ma questa è
una preoccupazione seria e legittima. Non possiamo illudere tutti
che si può tirare su un piano e mezzo in più se sotto non ci sono
pilastri e fondazioni che sono in grado di reggere queste tipologie
di intervento, andiamo ad illudere un sacco di persone rispetto ad
una realtà che non è così.
Infine alcune considerazioni anche di carattere politico. È
vero, ci sarà un nuovo modo di procedere da un punto di vista
legislativo: si fa prima un annuncio molto vago, non si capisce
esattamente cosa ha in testa il genio che ci governa e poi da lì è
naturale che discendano degli ottimi provvedimenti. Vorrei dire che
intanto c'è stato un forte intervento delle Regioni che ha bloccato
questo intervento illuminato e c'è stata una volontà delle Regioni
di riappropriarsi di una loro competenza specifica in materia e
questo è stato un fatto estremamente importante. Ora, a me non
preoccupa che le Regioni abbiano diversificato la loro
legislazione, anzi lo trovo un fatto molto positivo, ma rivendico
che le Regioni siano intervenute per dire: "no, calma, questa è una
roba che assumiamo noi e sulla quale vogliamo dire la nostra".
Questo è un fatto politico importante: il fatto che le Regioni
abbiano rivendicato la loro competenza in materia, per cui anche su
questo tema è interessante che tale legge abbia l'aspirazione di
non essere una legge di breve periodo. Abbiamo approvato poc'anzi
una legge sulle misure anticrisi che aveva come termine il 31
dicembre 2010; questa legge dice: "no, non ci poniamo un termine",
quindi è una legge che, se vogliamo, aspira ad essere di lungo
periodo, proprio perché c'è un'alta aspirazione della Regione Valle
d'Aosta che dice: "non facciamo un provvedimento da quattro soldi,
un intervento tanto per mettere in moto soltanto il PIL"...
sembrerebbe un auspicio interessante. Si dice: "noi facciamo una
legislazione che vada un po' più là soltanto dalla ripresa
economica"; sembrerebbe voler dire: "non è che stiamo solo a
muovere la questione economica". Il corrispettivo però doveva
essere che a quel punto c'erano dei paletti più chiari e definiti
proprio per consentire alla legge di "navigare" sul lungo periodo,
mentre invece una legge così aperta che vuole mettere subito in
campo delle energie poteva necessariamente richiamare dei tempi più
stretti e poi valutare dopo se si fanno altre leggi, riaprirla
successivamente; quindi, da questo punto di vista, noto una
contraddizione fra questi tipi di comportamento.
Sono convinto che le intuizioni positive esistenti in questa
legge avrebbero meritato quell'attenzione in più, proprio per
consentire a tutto questo potenziale che vogliamo si esprima in
Valle d'Aosta di andare nella direzione giusta, invece in tale modo
prendiamo delle cose estremamente positive, ma, ripeto,
estremamente positive, ma non creiamo le condizioni da subito
perché vadano nella direzione giusta, le teniamo in sospeso.
Dovremo aspettare la delibera di Giunta, vedere questi criteri come
saranno, come si applicheranno per poter dare un giudizio vero
rispetto a questa legge. È come dire... un atto di fiducia: se la
delibera della Giunta regionale conterrà tutta una serie di vincoli
e di determinazioni, questa potrà anche essere una legge che ha un
percorso virtuoso; se invece la delibera del Governo regionale sarà
vaga, allora questa davvero potrebbe essere una legge non
soddisfacente, non valida. In questo senso abbiamo delle
perplessità, perché dobbiamo aprire... una legge che apre
tantissimo, ma che deroga poi ad un passaggio successivo la qualità
di questa apertura, mentre la qualità di tale apertura doveva
essere introdotta all'interno di questa legge. Se andate a vedere
in altre Regioni, non si è legiferato in modo sostanziale... ci
sono Regioni che hanno fatto scelte diverse e percorsi diversi, ma
ci sono Regioni che non hanno fatto scelte sostanzialmente diverse,
salvo che dove noi deroghiamo ad una delibera di Giunta che oggi
non c'è, loro fanno riferimento a precise leggi regionali, già in
atto, di modo che uno è in grado di fare una valutazione di cosa
significa l'effetto di questo provvedimento, che invece rischia
così su due piedi di creare molte perplessità. Non è un caso che su
questo piano casa proprio dai Comuni siano arrivati tanti rilievi
di tale tipo, sono arrivati dei rilievi, alcuni dei quali secondo
me molto apprezzabili, perché c'è la preoccupazione di chi dice:
"se qui mi si crescono di tanto i volumi, vuol dire che nel mio
comune possono venire ad abitare
tot
persone in più, il che
significa servizi che devo essere in grado di programmare sulla
base di un bilancio". Serve quindi un monitoraggio puntuale di
quello che accade, invece qua si dice: "andiamo avanti poi
vedremo", adesso il termine esatto che è stato fissato... non sono
bravo a memoria... comunque si rinvia troppo in là il monitoraggio
di questa cosa. In un tentativo di emendamento che abbiamo fatto
saremmo dell'avviso di verificare prima possibile qual è il tipo di
intervento, perché può essere un intervento che tocca più un comune
che un altro, che necessita di... ho visto che il nostro
emendamento in qualche modo è richiamato da quello dell'Assessore
Zublena, quindi è una preoccupazione...
(interruzione del Presidente della Regione, fuori
microfono)
... è per dire che stiamo parlando di preoccupazioni che sono
condivise... quella di capire come evolve questa situazione, perché
il richiamo finale che fanno i Comuni nella loro segnalazione è il
richiamo di chi non è contrario in linea di principio al
provvedimento, ma che si rende conto di tutti i rischi che può
avere un'applicazione di questo tipo di provvedimento.
Su una questione sicuramente abbiamo una riserva fondamentale:
quella che riguarda soprattutto le seconde case, mentre l'idea che
si possa ampliare tanto un edificio che viene completamente
abbattuto è molto comprensibile, perché uno abbatte un edificio, se
ne può trarre qualche beneficio, ma l'idea di consentire a tante
seconde case di essere ampliate è un'idea sbagliata.
Ancora una considerazione: credo che siamo l'unica... forse sono
solo due le Regioni che hanno consentito che l'ampliamento occupi
uno spazio di territorio altro separato dalla casa. Questo in
palese contraddizione con la relazione, collega Prola, perché se
l'ampliamento avviene fuori dal contesto dell'edificio nell'area di
proprietà, questo vuol dire occupare spazio e quindi bruciare
territorio, occupare territorio, anche questo è un aspetto che noi
rileviamo come negativo.
Alla luce di queste luci ed ombre esistenti in tale
provvedimento, come Partito Democratico, ci asterremo.
Président
- La parole au Conseiller La Torre.
La Torre (FA)
- Prendo la parola dopo l'intervento del
Consigliere Donzel, non se ne abbia il Consigliere, ma il suo
intervento impersonifica quello che, secondo me, ormai è il difetto
del PD nazionale: quello di non essere mai chiari e di avere solo
una visione problematica delle cose, perché lei elogia la legge e
nello stesso tempo ci dice che non la condivide; ci parla di una
casa per tutti e poi è perplesso sulle nuove costruzioni e ancora
di più sul recupero; ci dice che è cosa buona e giusta il risparmio
energetico e poi però di nuovo in maniera problematica non è
d'accordo sul fatto di incentivarlo o di premiarlo. Si reclama il
bello, perché poi fa anche un richiamo al bello, ma nello stesso
tempo non ci dice come si deve concedere questo bello e in quale
modo si deve andare a cercare un recupero che vada in quella
direzione. Credo, Consigliere Donzel, come le ho detto, che il suo
intervento sicuramente sfocerà in un'astensione, perché rappresenta
questo: un'incapacità, se non una visione problematica di prendere
delle decisioni. Ritengo che invece questa legge oggi sia qualcosa
di chiaro, di molto preciso che dà una risposta a delle esigenze
della società valdostana, che sono delle esigenze dei cittadini che
vengono da loro richieste: la necessità di poter adeguare il
proprio patrimonio abitativo alle loro necessità e di farlo
attraverso delle regole chiare, non attraverso dei condoni!
Attraverso delle regole che gli facciano comprendere quello che
possono fare nel rispetto dei comuni, dei piani regolatori che non
vengono superati, ai quali al limite questa legge dà - ai Comuni -
degli indirizzi su cui essi stessi poi potranno condurre i
cittadini per ottenere questi risultati, che sono quelli che in
parte citava lei: la ricerca del bello, un recupero abitativo
dignitoso, una condizione che metta le persone di sapere che se
spendono dei soldi per un risparmio energetico, sono finalizzati a
qualcosa, perché noi sappiamo cosa costa adeguare sotto un profilo
energetico oggi le case! E questo va premiato, chi investe nel
risparmio energetico va premiato! Perché questo è l'interesse che
la nostra Comunità deve avere: realizzare un patrimonio abitativo
che sia giocato prevalentemente sul recupero e sulla
ristrutturazione dei nostri beni e questa è la strada giusta! Ecco
che allora, non se ne abbia, sono intervenuto solo perché il suo
intervento mi sembrava veramente un intervento che lascia il tempo
che trova, mi scusi, perché è un intervento che non chiarisce
nessuna posizione!
Questa è una legge che, a mio avviso - ha detto bene il collega
Prola -, dà delle risposte tenendo conto anche della nostra
autonomia: non abbiamo bisogno che vi sia uno Stato che ci dica
quello che dobbiamo fare; noi ci assumiamo la nostra potestà sul
territorio e in questo atto dimostriamo che siamo autonomi anche
nel prendere tali decisioni, non abbiamo bisogno di aspettare
indicazioni provenienti da altre parti! Questa allora è una legge
che va sostenuta e un voto per essere tale deve essere un voto
chiaro: o a favore, o contro!
Président
- La parole au Vice-président Chatrian.
Chatrian (VdAV-R)
- Grazie, Presidente. Non è semplice
intervenire dopo un lungo dibattito dove si è detto tanto e
soprattutto si è cercato di fare il punto della situazione o qual è
il progetto, la pianificazione, il come intervenire. Il collega
Tibaldi ha detto più volte che questo disegno di legge va a
delineare, a mettere chiarezza su come si può intervenire su questo
patrimonio esistente; non vorrei fare il nostalgico, però lo stato
dell'arte è obbligatorio, non solo in urbanistica, ma a maggior
ragione in urbanistica, ma una volta fatto lo stato dell'arte
bisogna creare le condizioni per il futuro, per la pianificazione e
quindi chiederci che tipo di Valle d'Aosta vogliamo, che tipo di
pianificazione vogliamo e con che spirito vorremmo il domani.
Questo patrimonio importante, i numeri sono stati enunciati...
questo patrimonio che fa la differenza. Arriviamo da un sopralluogo
come IV Commissione nelle Province di Bolzano e di Trento, dove
abbiamo discusso di promozione turistica, di impianti a fune, di
urbanistica; non era prevista nei nostri incontri un'eventuale
pianificazione, ma qualche scambio interessante c'è stato e come
sempre il nostro gruppo cerca di non essere ambiguo, ma di provare
a costruire, di proporre come è stato fatto in Commissione. Come è
stato fatto dal collega Cerise in III Commissione per quanto
riguarda il disegno di legge n. 28, l'ampliamento sugli alberghi,
sul ricettivo e sulla pianificazione del domani. Una settimana fa
il collega Cerise presentava degli emendamenti, passatemi il
termine, direi di peso politico, non assolutamente di peso
amministrativo, proprio per tracciare un percorso e per portare il
nostro contributo a questo disegno di legge che è importante. È un
provvedimento che è sentito, è stato detto, e condivido il
messaggio: è sentito dalla popolazione, non so se da tutta la
popolazione italiana, ma è sentito dalla popolazione valdostana e
noi abbiamo portato il nostro piccolo contributo a tracciare un
percorso in parte alternativo, in parte condivisibile.
Allargando un po' gli scenari, abbiamo potuto analizzare cosa è
stato fatto in questi due mesi nelle altre regioni e province e la
partenza è sempre lo stato dell'arte, ossia riprendo l'ultima frase
del collega Prola, nonché ex Amministratore di un Comune
importante:
"dobbiamo fare i conti, ci piaccia o no, sul nostro
territorio, ma soprattutto su quello che è accaduto"
, condivido
assolutamente, ma questo disegno di legge va a proiettare il
domani, quindi, oltre questa frase, andrei sinceramente al secondo
passaggio; dunque stato dell'arte, esigenze dei valdostani che
condividiamo, ma qual è questo percorso da inserire, qual è questo
percorso dove vogliamo andare a marcare, a dare degli impulsi,
degli indirizzi ben chiari? I nostri emendamenti presentati in III
Commissione vanno proprio in un senso chiaro: quello della
temporaneità, perché avremmo voluto che questo disegno di legge si
legasse alla congiuntura, alla problematicità, alla crisi
economica. Stamani abbiamo parlato di edilizia pubblica, benissimo,
questo pomeriggio parliamo di edilizia privata: avremmo gradito
sinceramente una temporaneità chiara. Questa possibilità da una
parte, dall'altra nei nostri emendamenti - mettiamo nero su bianco
- avremmo gradito, su questo ci fermiamo un attimo, una possibilità
legata alla qualità della vita dei nostri residenti, dei nostri
cittadini; quindi, "legando" alla qualità della vita, avremmo
auspicato un chiarimento sulla cosiddetta "prima casa", casa
principale, proprio legato alla pianificazione turistica.
Un mese fa abbiamo approvato un disegno di legge importante: il
n. 28, che dava la possibilità ad ampliamenti chiari sul ricettivo;
avremmo auspicato un chiarimento anche su questo. Andiamo in quella
direzione: qualità della vita e dall'altra parte prima residenza.
Altro passaggio importante messo in maniera molto semplice a dei
massimali, ma non ci siamo fermati a dei massimali, ad un tetto
come tante Regioni hanno fatto, ma ci siamo soffermati alla prima
parte. "Non è un piano casa" è stato detto, convenzionato, oppure
legato a... ma la nostra filosofia, l'indirizzo di tipo politico
era quello di dare una possibilità in più a chi ha una prima
residenza molto piccola. Non fermiamoci al 20 percento, facciamolo
rientrare in una qualità architettonica possibilmente ben inserita,
ma diamogli una possibilità di arrivare fino ad una percentuale di
80 metri quadrati, una superficie dignitosa senza legarla ad una
percentuale del 20 percento; quindi un altro passaggio importante
legato proprio alla qualità della vita, soprattutto a chi al
momento non ha queste possibilità, queste superfici.
L'altro emendamento poi - passatemi il termine - di peso era
legato al risparmio energetico, che va un po' di moda in questo
ultimo decennio forse, ma sull'articolo 2... sugli articoli 3 e 4
il risparmio energetico viene già in parte codificato,
sull'articolo 2 avremmo auspicato... perché no?... come ha fatto la
Provincia di Bolzano, in maniera diretta, semplice, ma chiara...
legato ad uno standard. Nei nostri emendamenti quindi trovate un
rimando alla Giunta, poi se sarà possibile integrarlo o che cosa...
però non utilizziamo dei sostantivi quali... miglioramento...
comparaison
... se non c'è indubbiamente una classificazione
edilizia... questo era un altro passaggio semplice, ma nello stesso
tempo chiaro.
Siamo quindi partiti proprio da un contributo, volutamente un
contributo, perché le esigenze arrivano dal basso e - lo ripeto -
condividiamo che le esigenze arrivino dal territorio, ma con un
percorso, perché poi la progettualità la dà la politica, gli
indirizzi... è la politica che può determinare... non li chiamerei
paletti, li chiamerei percorsi, perché un paletto sa già di
qualcosa di negativo e il percorso invece lo vedo come un qualcosa
di positivo, che è legato al domani, che è legato al turismo, che è
legato alla qualità della vita, che è legato a chi vive in certe
condizioni. Avrei quindi legato veramente questo disegno di legge
da una parte alla semplificazione, ma dall'altra proprio a dare
quelle risposte che il nostro territorio forse -passatemi questo
"forse" - avrebbe persino auspicato. Il nostro contributo quindi è
stato chiaro già in Commissione e a maggior ragione sarà chiaro
oggi in aula; questo è il percorso umile e semplice ma propositivo
che abbiamo messo nero su bianco e che successivamente
affronteremo, entrando nel dettaglio. Grazie.
Président
- On peut fermer la discussion générale? La
discussion générale est fermée.
La parole à l'Assesseur au territoire et à l'environnement,
Manuela Zublena.
Zublena (UV)
- Grazie, Presidente. Come detto e ricordato
più volte, questa legge tratta materia estremamente complessa sia
intrinsecamente per i tecnicismi, ma anche e soprattutto per una
trasversalità dei temi. Devo dire che gli interventi fatti hanno
evidenziato come questa legge si presta anche a diverse letture,
diverse interpretazioni, che ognuno fa secondo proprie logiche o
propri obiettivi. Molto correttamente il Consigliere Louvin ha
rilevato aspetti di criticità del territorio regionale:
problematicità del territorio per la sua natura geografica e
geomorfologica, che rendono disponibile, utilizzabile e fruibile
per le attività umane una scarsissima porzione di territorio e la
rimanente estremamente problematica per i diversi fenomeni
idrogeologici. Problematicità del territorio anche e soprattutto
per un edificato che nel tempo si è manifestato in modo
estremamente disordinato. Cito quanto ha detto Louvin in relazione
al fatto che questo edificato ha risentito di uno sviluppo
incontrollato ed esagerato degli anni '50-'60, che ha, come ha
detto il collega, risposto a logiche forse speculative. Certo è che
negli ultimi 50 anni ci sono 20-30 anni in cui comunque si è
costruito secondo indirizzi e norme di piano regolatore, quindi
conformemente a disciplina che i singoli Comuni hanno adottato nel
proprio territorio. Nell'insieme comunque condivido questo fatto:
l'edificazione che oggi abbiamo ereditato è sfuggita a logiche di
tutela del paesaggio e del territorio, per non parlare di logiche
di sostenibilità ambientale, un concetto peraltro molto recente, e
ha risposto piuttosto alla necessità di dare delle soluzioni
abitative attraverso cui i nostri genitori hanno attuato un
indubbio miglioramento delle loro condizioni di vita in quegli
anni, logiche credo tipiche del dopoguerra che noi non abbiamo gli
strumenti per criminalizzare. Oggi chiaramente siamo di fronte ad
una situazione culturale ed economica molto diversa, questo fa sì
che prima di essere genitori che devono legittimamente preoccuparsi
di cosa lasceranno in eredità in termini di effetti delle proprie
politiche ai propri figli, siamo figli che oggi devono prendersi in
carico quanto hanno ereditato. Oggi dunque non possiamo sfuggire al
dovere di intervenire, secondo le logiche e la cultura propria dei
nostri tempi, su un patrimonio edilizio complessivo che si presenta
sicuramente problematico. Un patrimonio che, dal punto di vista
strettamente di impatto ambientale, non può distinguere tra prime e
seconde case, perché in entrambi i casi c'è il volume, con il suo
impatto che interviene sull'ambiente: è un patrimonio di prime e
seconde case che ha una variabilità di destinazione legata al tipo
di utilizzo che nel tempo viene fatto. Ma dal punto di vista degli
impatti e delle pressioni sul territorio e sull'ambiente, questo è
un tutt'uno e credo che proprio questa consapevolezza e soprattutto
la necessità di intervenire su un'importante riqualificazione sia
la chiave di lettura autentica di tale legge, perché ritengo sia la
ragione alla base dei principi che hanno mosso questo Governo nella
redazione di una proposta di legge che il Consiglio valuterà se
approvare o meno.
È stato citato più volte un miglioramento dell'edificato che
stiamo registrando in tempi più recenti, riferendoci soprattutto
"al bello"; questo miglioramento tutto estetico che noi
apparentemente constatiamo nell'edificato credo non sia
sufficiente, credo che vi sia al contrario molto da fare per
incidere sulla qualità dell'abitazione. Certo, c'è la qualità
estetica e architettonica, ma c'è anche una qualità dei materiali e
delle tecnologie affinché i nostri edifici rispondano davvero a dei
criteri di sostenibilità ambientale. Un concetto che, come molto
correttamente nella bella relazione introduttiva il collega Prola
ha esplicitato, riguarda un insieme di tecniche, metodi e materiali
più rispettosi dell'ambiente, considerati nell'intero ciclo di vita
e che garantiscono migliori condizioni di qualità dell'ambiente di
vita. È stato più volte sottolineato come noi ci preoccupiamo della
qualità della vita delle persone; credo non sia disatteso
attraverso questo articolato tale obiettivo che in un'accezione
piuttosto ampia ci proponiamo di ottenere. Una legge che certamente
sarà perfettibile, con strumenti di revisione e di riconsiderazione
che noi abbiamo previsto e che tuttavia è importante poter mettere
in atto. Voglio quindi privilegiare questa chiave di lettura,
perché credo sia la più aderente allo spirito che ha sotteso la
formulazione della legge, pur magari con tutta una serie di limiti
e voglio sottolineare come leggere questa norma solo come atto che
promuove la speculazione sia veramente un po' di parte e un po'
limitativo. Voglio privilegiare una lettura che viceversa
interpreta questa legge come una norma che vuole promuovere
interventi non temporanei, ma di tipo strutturale, non legati
quindi alla mera esigenza di ridare ossigeno all'economia, quanto
piuttosto di intervenire sul patrimonio edilizio nel suo insieme
per riqualificarlo e per permettere di ridurre quegli impatti che
sono particolarmente legati alle soluzioni di risparmio energetico,
all'uso di tecniche di edilizia sostenibile, fonti rinnovabili,
tutte tecniche rivolte alla minimizzazione dell'uso di risorse e
delle emissioni di agenti inquinanti e non ultimo sottolineerei
dell'uso del suolo.
Vi è poi un'altra ricaduta molto importante sulla realtà non
solo delle imprese, ma anche dei tecnici professionisti locali:
sicuramente
in primis
stimolare l'economia per rispondere a
questa esigenza contingente, ma credo più in generale nel
permettere la diffusione di una cultura del costruire più
sostenibile. Questo significherà qualificare le imprese, oltre che
permettere una riqualificazione del ruolo professionale,
permettendo un'espertizzazione di queste categorie in un settore
abbastanza nuovo che si andrà sicuramente formando. Credo che
questo possa offrire ottime opportunità di lavoro per le realtà
produttive e professionali, un lavoro che potrebbe anche essere
esportato al di fuori della regione e dare delle opportunità di
professionalità anche da promuovere verso l'esterno. Certo, la
legge è nata su impulso di un'iniziativa del Governo e, a seguito
dell'intesa formatasi nella Conferenza del 1° aprile, questo ha
indotto anche la nostra Regione ad accelerare una riflessione in
modo più strutturale e completo. Questo disegno di legge infatti
detta delle misure di semplificazione delle procedure vigenti e
disciplina una serie di incentivazioni per favorire interventi di
sostenibilità. Il disegno di legge si cala nella realtà valdostana,
adattandosi alle nostre specificità e tenendo conto di alcuni
aspetti: innanzitutto la competenza primaria in materia di
urbanistica e poi un patrimonio edilizio che è caratterizzato
dall'importante presenza di seconde case, un territorio dove
l'urbanizzazione ha già occupato le aree idonee alla costruzione,
quindi la necessità di recuperare e migliorare l'utilizzo delle
costruzioni esistenti per ridurre la pressione sulle aree libere.
Un territorio, come abbiamo detto, caratterizzato da geomorfologia
e microclima che influenzano in modo molto importante i requisiti
dei fabbricati e che richiedono pertanto un approccio locale pur
nell'ambito di regole comuni. Proprio per questi motivi abbiamo
considerato fabbricati con destinazioni d'uso così come
disciplinate dalla legge urbanistica in materia, considerando
abitazioni permanenti, principale o temporanea, quelle destinate
alla conduzione di aziende agricole, anche se con delle limitazioni
fissate da certi standard costruttivi. Abbiamo previsto anche di
considerare attività produttive, artigianali e commerciali sia di
interesse prevalentemente locale, sia quelle non collocabili in
contesti urbanistico-abitativi, compresi anche quelli industriali,
estendendo anche alle attività turistiche e ricettive.
Come richiamato, la legge prevede tre livelli di intervento, cui
sono associati dei premi volumetrici che vanno dal 20 al 45
percento, naturalmente prescrivendo progressivamente delle
condizioni più stringenti. In particolare è stato sottolineato come
forse sia un po' debole quanto richiediamo come requisiti per gli
aumenti volumetrici fino al 20 percento e, pur auspicando che gli
interventi producano anche un significativo miglioramento delle
prestazioni, non possiamo non tenere conto che i casi reali siano
molto differenziati e che forse porre ulteriori limitazioni avrebbe
di fatto vanificato anche altri obiettivi della legge che sono
stati auspicati: per esempio, quello di pensare proprio alle fasce
che hanno meno disponibilità e magari quelle più bisognose di fare
dei miglioramenti, dei piccoli adattamenti ai propri fabbricati,
oltre all'altro obiettivo che sottende anche la legge: quello di
promuovere una ripresa economica, fra l'altro destinata proprio
alle nostre imprese locali.
Sono stati più volte sottolineati i timori per una
deregulation
costruttiva, non dimentichiamo che tutti gli
interventi sono comunque soggetti al rispetto delle normative, in
particolare per quanto riguarda la stabilità degli edifici e poi
anche altra normativa tecnica, per esempio gli impianti e
l'accessibilità.
Sulle misure di semplificazione voglio sottolineare come forse
la più significativa sia rappresentata dagli emendamenti che ho
proposto in aula, ossia la decisione di porre come obiettivo della
legge la costituzione di una banca dati informatizzata che, oltre a
consentire un monitoraggio degli effetti della legge, permetterà
anche di fornire dei servizi ai cittadini in prospettiva e di
accelerare i procedimenti delle amministrazioni. In ultimo voglio
sottolineare, perché in parte era stato richiamato, come questa
previsione di creazione di banca dati si raccordi anche con la
previsione già operata dalla legge n. 19/2008, che disciplina il
trasferimento delle funzioni amministrative in materia di catasto
terreni e catasto edilizio urbano alla Regione.
Voglio ringraziare in particolare il personale, i dirigenti
dell'Assessorato per aver garantito un coordinamento molto forte in
una materia che ha riguardato e coinvolto diverse materie e diversi
soggetti. Grazie.
Président
- Collègues, je pense que nous pouvons passer à
l'examen article par article du projet de loi. On discute sur le
nouveau texte approuvé par la III
e
Commission. A
l'article 1
er
il y a l'amendement n° 1 du groupe Vallée
d'Aoste Vive-Renouveau et l'amendement n° 1 du groupe Il Popolo
della Libertà.
La parole au Conseiller Giuseppe Cerise.
Cerise G. (VdAV-R)
- Questo emendamento mi pare di
un'estrema chiarezza, si potrebbe dire: "dato per illustrato",
comunque vorrei fare una considerazione, perché non lo abbiamo
scritto così di botto, ci abbiamo ragionato sopra, in
considerazione del fatto citato in questa sala da diversi
Consiglieri intervenuti in discussione generale che il 50 percento
del patrimonio immobiliare della nostra Regione è nelle mani di
persone non residenti in Valle. Siamo tutti convinti che questo è
avvenuto perché qualcuno ha ceduto, ma questo non vuol dire che
oggi nel limite del possibile non possiamo porre dei rimedi; di
conseguenza, vorremmo in questo contesto che vi sia un discrimine
fra l'abitazione principale permanente rispetto a quella
temporanea. Bisogna considerare che questo patrimonio che è nelle
mani di persone non residenti nella nostra regione è concentrato in
alcune realtà dove il mercato immobiliare è piuttosto fiorente; di
conseguenza, vorremmo mettere in atto dei paletti, affinché possano
limitare e sicuramente non andare a premiare con dei
bonus
volumetrici queste situazioni particolari.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Come ho illustrato nella relazione,
l'intervento di questa legge prevede tutto il patrimonio edilizio,
pertanto riteniamo di non accogliere questo emendamento.
Président
- Je soumets au vote l'amendement n° 1 du
groupe Vallée d'Aoste Vive-Renouveau, qui récite:
Emendamento
Al comma 2 dell'articolo 1 le parole: "permanente, principale
o temporanea, ad usi" sono sostituite dalle parole: "permanente o
principale, ad usi".
Conseillers présents et votants: 34
Pour: 8
Contre: 26
Le Conseil n'approuve pas.
Président
- Il y a aussi l'amendement n° 1 du groupe Il
Popolo della Libertà.
La parole au Conseiller Secrétaire Tibaldi.
Tibaldi (PdL)
- Una breve illustrazione. L'emendamento in
oggetto presentato dal nostro gruppo intende aggiungere il termine
"extra-alberghiere"
al sostantivo
"attività turistiche e
ricettive"
per precisare meglio di che tipologia di attività
turistiche e ricettive si tratta. Sappiamo che ci sono attività
turistiche e ricettive alberghiere, attività turistiche e ricettive
non alberghiere o extra-alberghiere, in particolare sono quelle
disciplinate dalla legge n. 11/1996 e per un comodo riassunto vi
dico che ci sono le case per ferie, gli ostelli per la gioventù,
rifugi alpini e bivacchi fissi, posti tappa escursionistici
chiamati anche
dortoirs
, affittacamere - che peraltro sono
stati inseriti anche nell'articolo 12 di questa legge -, i
bed
& breakfast
, le case e appartamenti per vacanze. Poiché le
attività alberghiere hanno una normativa di settore che prevede
degli ampliamenti
ad hoc
come è stato ricordato e la legge
n. 18/2009 recentemente approvata da questo Consiglio ha modificato
due articoli della legge n. 11/1998, ci sembra opportuno delimitare
l'ambito di intervento dell'articolo 1 di questa legge specificando
che si tratta di attività extra-alberghiere, poiché le alberghiere
hanno la loro normativa di settore, di qui la presentazione di
questo emendamento che sottoponiamo all'attenzione del
Consiglio.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- In realtà non vorremmo accogliere questo
emendamento.
Rollandin
(fuori microfono)
- ... come non
vorremmo accogliere?
Zublena (UV)
- ... Non sarei d'accordo per ragioni
tecniche, ma siccome in maggioranza si è deciso diversamente,
comunico che si è favorevoli ad accoglierlo.
Président
- Est-ce que je peux comprendre la position du
Gouvernement?
La parole au Président de la Région, Rollandin.
Rollandin (UV)
- A parte che qualcuno si immagina tecnico
quando non lo è, autentica sì... ma tecnico... qui ho sentito dire
delle cose che non sono molto tecniche.
Nel merito dell'emendamento, credo che la spiegazione al di là
di quanto è stato detto adesso... la possibilità di una
specificazione in extra-alberghiere in questo caso ha un senso,
perché abbiamo appena regolamentato il discorso alberghiero,
quindi, per evitare che vi sia confusione negli interventi e perché
non vi sia una confusione nell'ambito di intervento, credo si possa
accettare.
Vorrei solo dare ancora una risposta, se il Presidente me lo
permette, a quello che prima era stato suggerito nell'emendamento
precedente. Credo che questo tipo di emendamento non sia
proponibile perché illegittimo, non è possibile fare una
ripartizione e una distinzione in questi termini in legge, non è
proponibile, non sta in piedi da un punto di vista legale!
Tornando al chiarimento per l'emendamento, quindi
l'accogliamo.
Président
- La parole au Vice-président Chatrian.
Chatrian (VdAV-R)
- Grazie, Presidente. Solo per chiarire
la nostra posizione riferita all'emendamento n. 1: non è legata
alla residenza, quindi ai residenti proprietari o ai residenti non
proprietari, è legata all'abitazione principale o abitazione
temporanea. La distinzione nell'emendamento non è legata al fatto
se siano o no residenti proprietari...
Président
- ... écoutez, maintenant nous avons déjà voté
là-dessus, le Président a voulu...
Chatrian (VdAV-R)
- ... la risposta è stata che non è
legittimo e volevo solo chiarire.
Président
- ... d'accord. Je soumets au vote l'amendement
n° 1 du groupe Il Popolo della Libertà, qui récite:
Emendamento
Al comma 2 dell'articolo 1, dopo "attività turistiche e
ricettive", aggiungere il termine "extra-alberghiere".
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président
- Je soumets au vote l'article 1
er
dans le texte ainsi amendé:
Articolo 1
(Oggetto e finalità)
1. La presente legge, anche in considerazione dell'intesa
espressa dalla Conferenza unificata in data 1° aprile 2009, detta
misure di semplificazione delle procedure vigenti per la
realizzazione degli interventi sul patrimonio edilizio e disciplina
ulteriori incentivazioni volte a favorire il miglioramento della
qualità degli edifici, l'efficienza energetica, la sostenibilità
ambientale e l'utilizzo di fonti di energia alternative e
rinnovabili.
2. La presente legge si applica al patrimonio edilizio
destinato ad abitazione permanente o principale, temporanea, ad usi
ed attività produttive artigianali o commerciali di interesse
prevalentemente locale, ad attività produttive e commerciali non
collocabili in contesti urbano-abitativi e ad attività turistiche e
ricettive extra-alberghiere.
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo )
Le Conseil approuve.
Président
- A l'article 2 il y a les amendements n° 2 et
n° 3 du groupe Vallée d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Grazie, Presidente. All'articolo 1
dove si definiscono le finalità si parla di favorire il
miglioramento della qualità degli edifici, l'efficienza energetica,
la sostenibilità ambientale, l'utilizzo di fonti di energia
alternative rinnovabili. Nell'articolo in questione purtroppo -
l'articolo 2: quello sul quale presumibilmente si concentreranno la
maggior parte degli interventi previsti in questo provvedimento -
si dice semplicemente:
"... a condizione che sia garantito il
mantenimento delle prestazioni energetiche e igienico-sanitarie
esistenti e la compatibilità ambientale dell'unità
immobiliare..."
, di conseguenza noi con il nostro emendamento
vorremmo che queste parole fossero sostituite. Le parole
"che
siano garantite le prestazioni energetiche e igienico-sanitarie
esistenti e la sostenibilità ambientale dell'unità immobiliare
oggetto dell'intervento"
quindi sono sostituite dalle parole:
"che sia garantito il miglioramento del risparmio energetico,
utilizzando criteri e tecniche di edilizia secondo gli standard
definiti dalla Giunta regionale con la deliberazione di cui
all'articolo 11"
, con piena fiducia alla Giunta che vada a
definire quali sono questi standard.
Président
- La parole au Conseiller Donzel.
Donzel (PD)
- Colgo l'occasione di questo emendamento per
puntualizzare, come quanto prima rilevato dal Partito Democratico,
che la realtà sia più complessa da quanto una norma possa pensare
di ridurla, che non sia fatta di bianco e di nero, è dimostrato dal
problema sollevato dai colleghi di Vallée d'Aoste Vive-Renouveau,
in quanto abbiamo una norma che non è assolutamente chiara, nel
senso che si riferisce sia ai poveri che devono ampliare la loro
casetta e non bisogna gravare su di loro, sia ai riccastri che
hanno una bellissima villa a cui possono essere...
(interruzione del Presidente della Regione, fuori
microfono)
... ai ricchi, mi scuso, Presidente, non volevo offenderla... è
una battuta, scusi davvero... ai ricchi che giustamente vogliono
ampliare la loro seconda casa. Penso che ad uno che ha anche una
seconda casa o una villa gli possono essere richiesti dei requisiti
rigidi, mentre ad una persona che è in difficoltà e che ha bisogno
di sistemare il figlio in una seconda stanza può essere sufficiente
quanto previsto dall'attuale norma. Siamo allora di fronte ad un
caso che dicevo: di una norma che vuole regolare tutto e non può
regolare tutto, quindi noi facciamo una norma che è insoddisfacente
come dimostra perfettamente questo articolo, che ci sono esigenze
che non si contemperano, che è impossibile tenere assieme. Ci
saranno quindi degli adeguamenti di ville lussuose che non terranno
conto di nuovi criteri, di miglioramento dei materiali e
quant'altro, ma verranno eseguiti con vecchi criteri come prevede
questo articolo della legge che voi votate. È inutile dire "no", è
così, la legge dice questo. Noi tale articolo non lo voteremo, ma
non abbiamo nessuna esitazione a dire che è una materia che crea
contraddizioni, quindi non è possibile tagliare la realtà con un
coltello e dire che è tutto chiaro, non è tutto chiaro, sarà molto
ambiguo e lo vedremo.
Président
- La parole à l'Assesseur aux activités
productives, Pastoret.
Pastoret (UV)
- Merci, M. le Président. Tout juste pour
une précision sur cet amendement.
Capisco la preoccupazione che ha indotto a presentare questo
emendamento, cercando di individuare un miglioramento del risparmio
energetico, ma dobbiamo fare attenzione perché in questa legge si
tratta di una materia che è "coinvolta" anche da altre leggi
regionali, in particolare la legge n. 21/2008 che concerne il
risparmio energetico degli edifici. In quella legge si prevede un
catasto energetico degli edifici, si prevedono tutta una serie di
"questioni" che devono in qualche modo normare la capacità
energivora o il risparmio energetico degli edifici. Se qualcuno
avesse già ottemperato al fatto di dover mettere a norma il suo
edificio per avere una categoria energetica molto elevata, quale
miglioramento ulteriore potrebbe andare ad apportare? La
preoccupazione che abbiamo è di non accettare questo emendamento
per non ingenerare delle confusione poi a cascata su un'altra legge
che è in vigore in questa regione.
Président
- La parole au Conseiller Louvin.
Louvin (VdAV-R)
- Questo è proprio un argomentare per
assurdo, siccome qualcuno è già arrivato o può arrivare al livello
ottimale di risparmio energetico allora non facciamo salire gli
altri; Signori, abbiamo un'opinione leggermente diversa! Vorrei che
facessimo un passo indietro, il passo indietro lo facciamo solo al
momento in cui, quando abbiamo discusso del disegno di legge
regionale n. 28 riguardante le strutture alberghiere, abbiamo
assunto e votato qui un impegno preciso: l'impegno ad armonizzare
in occasione del prossimo provvedimento relativo all'edilizia
residenziale, ossia questo, i criteri di intervento per tutte le
opere ampliative, qui stiamo parlando di un'opera ampliativa fino
al 20 percento, comprese quelle oggetto della presente legge,
definendo criteri uniformi e vincolanti, parametri e condizioni che
determinino - e lì lo abbiamo scritto già - il miglioramento della
qualità dell'edificio, l'efficienza energetica, la sostenibilità
ambientale e l'utilizzo di fonti di energie alternative e
rinnovabili. Cosa vuol dire? Se ti autorizzo a crescere, devi
crescere migliorando. Se noi adottiamo la formulazione che ha
proposto la Giunta regionale, abbiamo un effetto molto semplice:
chi ha una casa a ridotta capacità di risparmio energetico, essendo
solo tenuta ad assicurare il mantenimento di questa sua capacità, a
condizione che siano garantite le prestazioni energetiche,
igienico-sanitarie esistenti, non fa altro che ampliarsi mantenendo
quello standard preciso di consumo e anche di condizioni
igienico-sanitarie. Non è tenuto a migliorare, noi crediamo sia
logico e conseguente dire nel momento in cui innalziamo il
complessivo valore del nostro edificato: "tutti quelli a cui diamo
il
bonus
volumetrico, facciano lo sforzo almeno per quella
parte di innalzare il livello qualitativo del risparmio
energetico"; in caso contrario arriviamo al paradosso per cui solo
garantendo il mantenimento, ossia rimanendo bloccati, noi
osserviamo il disposto della legge e mi dispiace perché se la
leggiamo attentamente, questo è detto: "a condizione che tu
mantenga quel livello, se hai uno standard 50, devi rimanere allo
standard 50 di consumo; se consumi 100 litri di gasolio all'anno,
devi continuare a consumare 100 litri di gasolio". Mi dispiace, ma
questa non è una norma di incoraggiamento, non è una norma che va
nel senso del miglioramento energetico: è una norma che va nel
senso di bloccare l'esistente e di privilegiare un ampliamento in
volume non correlato alla qualità edilizia. Questo è uno snodo
delicato, lo dico all'Assessore Pastoret che conosce bene tale
questione, lo dico all'Assessore all'ambiente che dovrebbe farsi
carico anch'essa di questi problemi: per noi non è solo il rispetto
formale di quello che abbiamo deciso un mese fa, ma nella sostanza
questo è un passaggio qualitativamente essenziale della legge. Il
fatto che si voglia mantenere pervicacemente questa posizione di
garanzia, che altro non è che frenare ulteriormente lo sviluppo
qualitativo della nostra edilizia, ci pare decisamente
negativo.
Président
- Je soumets au vote l'amendement n° 2 du
groupe Vallée d'Aoste Vive-Renouveau, qui récite:
Emendamento
Al comma 1 dell'articolo 2 le parole: "che siano garantite le
prestazioni energetiche e igienico?sanitarie esistenti e la
sostenibilità ambientale dell'unità immobiliare oggetto
dell'intervento" sono sostituite dalle parole: "che sia garantito
il miglioramento del risparmio energetico, utilizzando criteri e
tecniche dì edilizia sostenibile secondo gli standard definiti
dalla Giunta regionale con la deliberazione di cui all'articolo
11.".
Conseillers présents: 34
Votants: 31
Pour: 5
Contre: 26
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- La parole au Conseiller Giuseppe Cerise sur
l'amendement n° 3 du groupe Vallée d'Aoste Vive-Renouveau.
Cerise G. (VdAV-R)
- Non intendiamo copiare quanto è
stato fatto da altre realtà, ma se prendiamo sia l'intesa
sottoscritta dalla Conferenza unificata, che diverse altre
Regioni... hanno fissato comunque dei limiti massimi di
ampliamento. Noi vorremmo ricondurci in questo binario e andare a
fissare dei tetti massimi che sono nel 20 percento della superficie
esistente fino ad un massimo di realizzazione di superficie
ulteriore di 70 metri quadrati. In questo emendamento vorremmo
prevedere... si parla di miglioramento della qualità degli edifici,
vorremmo anche migliorare la qualità della vita di chi abita
all'interno degli edifici e allora che tutti gli edifici che sono
inferiori agli 80 metri possano avere un
bonus
di
ampliamento per raggiungere gli 80 metri. La formulazione corretta
dunque è:
"L'ampliamento non può essere superiore
complessivamente al 20 percento degli indici urbanistici di zona,
fino ad un massimo di 70 metri quadrati di superficie. Ove la
superficie esistente sia pari o inferiore a 67 metri quadrati, la
somma della superficie esistente e di quella oggetto di ampliamento
non può essere superiore a 80 metri quadrati"
. Che sia ben
chiaro: qui facciamo riferimento agli indici di zona, perché con
l'emendamento adottato in Commissione, che fa riferimento ai volumi
esistenti... possiamo capire il discorso riferito al volume per
quanto riguarda i centri storici, perché non hanno indici, ma per
le zone edificabili qui si va a premiare chi già ha avuto di più,
perché chi ha costruito in regime di legge-ponte con il rapporto di
1:50 1.000 metri quadrati ha realizzato 1.500 metri cubi. Il 20
percento di ampliamento che oggi gli si permette in funzione del
volume va a 1.800; chi ha costruito appena dopo con vincolo di
piano regolatore approvato, 0,7, 0,8, facciamo pure 0,8 che non
cambia la sostanza, ha realizzato 800 metri quadrati sulla stessa
superficie edificabile e con il
bonus
del 20 percento va a
960, dunque il doppio del precedente. A noi questo sembra
decisamente discriminatorio, di conseguenza abbiamo proposto tale
emendamento.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Sicuramente il riferimento al volume
esistente ha dei limiti, ma pensiamo che rappresenti meglio una
situazione evolutiva del tessuto edificato e garantisca così una
migliore applicazione a quanto esistente, a prescindere da indici
che nel tempo, come ricordato, si sono modificati. Allo stesso modo
porre delle limitazioni arbitrarie agli ampliamenti non rappresenta
la realtà abitativa di oggi, in cui gli standard costruttivi
seguono appunto logiche ed esigenze abitative in continua
evoluzione. Ci sono nuovi modi, stili di vita che nel tempo si sono
modificati e così di pari passo le esigenze abitative sono
cresciute, come illustrato nella relazione del collega Prola. Vi è
poi un punto che vale la pena sottolineare: la legge è indirizzata
non solo all'uso abitativo, ma anche all'uso commerciale o
artigianale, quindi da questo punto di vista queste limitazioni non
sembrano applicabili: 77 metri quadrati è chiaro che per una realtà
artigianale e commerciale non sono superfici realistiche; per
questo motivo non accogliamo l'emendamento.
Président
- La parole au Conseiller Louvin.
Louvin (VdAV-R)
- Credo che la debolezza
dell'argomentazione della Giunta meriti un'ulteriore
sottolineatura. L'accettazione dell'esistente come punto di
riferimento per la crescita volumetrica è un dato estremamente
negativo. Laddove si è fatto di più, laddove si è potuto fare di
più perché in certi momenti una pianificazione irregolare,
inconsapevolmente o consapevolmente troppo larga lo ha consentito -
e questo ha anche consentito la realizzazione di grossi squilibri
sul territorio -, lì si consente di crescere di più. Perché
crescere di un 20 percento su ciò che è già stato fatto al di sopra
di una volumetria oggi ritenuta ragionevole vuol dire permettere
ancora che zone di carico urbanistico eccessivo di eccessivo
addensamento vengano ulteriormente gravate di volume. A noi
sembrava e sembra molto ragionevole, lo ha espresso bene il collega
Cerise, fare un ragionamento diverso e soprattutto andare nel senso
della valorizzazione delle piccole unità più che dell'incremento,
che del
bonus
dato a chi ha già molto in termini
volumetrici. Qui siamo ad un altro bivio del nostro modo di vedere
le cose, ci sorprende che sia stato così tenacemente fatto proprio
dalla Giunta regionale questo modo di vedere le cose quando una
funzione riequilibratrice, una funzione di compensazione attraverso
tale legge, secondo quei criteri selettivi di cui parlavamo prima,
ci sembrava possibile e necessaria. Voteremo ovviamente a favore
dell'emendamento che abbiamo proposto.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Le preoccupazioni
espresse dal collega Cerise sono già state enunciate in Commissione
e sono legittime, mi sembra che siano anche condivise ampiamente,
perché il calcolo del premio volumetrico secondo un criterio
rigidamente matematico, peraltro però un criterio deve essere
individuato, può portare a delle distorsioni di quel tipo. Collega
Cerise, però l'indicazione di una norma come questa, come è stato
detto, rischierebbe di essere penalizzante se applicata ad attività
di tipo non residenziale, primo; secondo, penso che gli stessi
tecnici legislativi le avranno suggerito che entrare con parametri
numerici così precisi e dettagliati in legge rischia di essere
controproducente, conviene piuttosto che sia la Giunta a
disciplinare la materia nell'ambito di quella potestà che le è
stata riconosciuta nell'articolo 11. È proprio qui, credo, se ho
capito bene dagli interventi plurimi che ci sono stati in
Commissione, che la sua preoccupazione non è solo sua, ma è di
tutti i componenti della stessa e la soluzione sta in quella
capacità di applicazione della norma che ovviamente è stata
delegata alla Giunta, in virtù di quei tecnicismi giuridici e anche
edilizi che non possono essere definiti con una norma numerica come
questa che ci viene proposta. Il nostro gruppo si asterrà.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
Il comma 2 dell'articolo 2 è sostituito dal seguente:
"2. L'ampliamento non può essere superiore complessivamente
al 20 per cento degli indici urbanistici di zona, fino ad un
massimo di 70 metri quadrati di superficie. Ove la superficie
esistente sia pari o inferiore a 67 metri quadrati, la somma della
superficie esistente e di quella oggetto di ampliamento non può
essere superiore a 80 metri quadrati.".
Conseillers présents: 34
Votants: 31
Pour: 8
Contre: 23
Abstentions: 3 (Lattanzi, Tibaldi, Zucchi)
Le Conseil n'approuve pas.
Président
- Je soumets au vote l'article 2:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 3:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 4:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 5:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- A l'article 6 il y a les amendements n° 3bis,
n° 4 et n° 4bis du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie. Questo articolo 6 è un articolo
sensibile, è un articolo che ha già attirato l'attenzione della
stampa nazionale che ha identificato nell'autorizzazione ad
intervenire in ampliamento su una serie di immobili localizzati in
determinati contesti uno degli aspetti più critici di questo
intervento legislativo. Noi abbiamo su questo un approccio che non
è ideologico e astratto, ma ci siamo calati nella realtà di tali
situazioni, che ricordo in breve coinvolgono sia le aree gravate da
vincoli di inedificabilità, sia le aree destinate a parco regionale
o ad aree naturali protette, le aree soggette al altri vincoli
rispetto a quelli del titolo V del capo I della nostra legge
urbanistica regionale e poi in modo molto restrittivo e tale da
escludere possibilità edificatorie in ampliamento gli interventi su
immobili anche parzialmente abusivi, su immobili oggetto di
notifica, su immobili cosiddetti "monumento" o "documento" e sulle
unità immobiliari che sono situate nei Comuni che non abbiano
provveduto alla classificazione per quanto riguarda la zona di
centro storico, la zona tipo A. La nostra idea di un discrimine
possibile dal punto di vista della localizzazione degli immobili in
cui consentire interventi di ampliamento si pone su una linea
diversa da quella che è indicata dal disegno di legge. Lo riassumo
solo ad interesse dei colleghi che non hanno ancora avuto modo di
approfondire la questione, che saranno interessati a valutarla con
grandissima attenzione, anche se questa non è esattamente
l'impressione che ricaviamo dal momento e la proposta va nel senso
di consentire l'intervento ampliativo a condizione che ci siano
autorizzazioni ed assensi sugli immobili soggetti a vincoli diversi
da quelli del capo V della legge regionale, invece di escluderli,
quindi riportarli nel secondo comma, per quanto riguarda quelli
indicati nel capo V. Tanto per capirci perché le sigle dicono poco:
siamo propensi ad escludere dalla possibilità ampliativa gli
interventi nelle aree boscate, nelle zone umide dei laghi, sui
terreni sedi di frana, sui terreni a rischio inondazione e sui
terreni oggetto di valanghe o slavine. Sono situazioni già normate
dalla nostra legge regionale, si può intervenire in determinati
casi e con certe condizioni per sistemare questi immobili, per
operare interventi di consolidamento, eccetera. A nostro modo di
vedere, consentire l'ampliamento di un immobile sito in un'area
soggetta ad esondazione è un controsenso, è una cosa palesemente
inutile e permettere anche solo che si avvii un procedimento per
tentare di avere un'autorizzazione, un'adesione quando già i Comuni
hanno fatto la loro cartografia... li abbiamo obbligati negli
ultimi anni a spendere fior di milioni per ridefinire le loro aree
soggette a vincolo, ci pare più opportuno che per queste casistiche
venga esclusa la possibilità di intervento in ampliamento, mentre
la riteniamo ammissibile, ma solo ed esclusivamente per finalità
agro-silvo-pastorali all'interno delle zone considerate parco o
riserva naturale. Questo per una logica molto precisa: quella di
consentire, sempre nel rispetto delle prescrizioni che vengono
disposte dalle autorità competenti, anche il leggero ampliamento di
un'attività agricola, di un'attività che richieda quel minimo di
necessaria estensione della propria superficie, ma sempre ripeto
compatibile con le esigenze di natura ambientale. Questo è un
discrimine diverso, più serio e rigoroso e non apre quella porta
indiscriminata a chi si vuole mettere in moto e chi comincerà
fatalmente ad esercitare la pressione sempre più intensa perché in
queste zone, in questo momento, in questo luogo si possa fare
intervento ampliativo, in aree che sono già state accertate come
particolarmente sensibili o pericolose dal nostro ordinamento.
Credo che questo sia di buon senso e che sia - è l'opinione del
nostro gruppo - una misura precauzionale e un circoscrivere
correttamente - mi sorprenderebbe di sentire il contrario -,
comprensibile e condivisibile anche da chi ha titolarità di un
dicastero dell'ambiente all'interno di questa regione.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Siamo sicuramente consapevoli della
sensibilità rispetto a quanto disciplinato da questo articolo,
tanto che è stata considerata sentendo proprio gli uffici tecnici
che quotidianamente si trovano a gestire tali situazioni per avere
la formulazione più aderente alla realtà che ci troviamo a
governare. Voglio sottolineare il comma 1, gli interventi in alcune
aree gravate da vincolo di inedificabilità, piuttosto che le aree
dei parchi, eccetera, sono possibili salvo il rispetto della
relativa disciplina d'uso, che già oggi esiste per interventi in
queste aree. Naturalmente questa riformulazione del comma non è
disgiunta dall'altro emendamento n. 4bis e la riformulazione con lo
spostamento al comma 2 di due lettere di fatto determina una
situazione ingiustificatamente limitativa del campo di applicazione
della legge che, come già avevo detto, vuole raggiungere
l'obiettivo di perseguire un miglioramento del patrimonio edilizio
esistente. Il fatto che tale patrimonio si situi in parte in aree
soggette a vincolo non fa venir meno lo scopo, anzi proprio nelle
aree di maggior pregio è auspicabile che questi interventi
determinino un migliore inserimento ambientale di edifici sorti,
purtroppo, spesso con sole finalità speculative. Credo che la
lettura corretta dell'articolo 6 sia quella di voler intervenire
sugli edifici che risultano in contrasto con l'ambiente,
rimuovendone i motivi di contrasto con interventi che in ogni caso
necessitano e saranno soggetti ad un'attenta valutazione da parte
delle autorità preposte al vincolo. Non dimentichiamo che parliamo
comunque di edifici esistenti, quindi non andiamo a prevedere nuovi
volumi. Il comma 2 invece già chiarisce in quali casi, proprio
perché gli interventi rischierebbero di alterare edifici di valore
come i monumenti, non è assolutamente prevedibile intervenire,
escludendo sempre e in ogni caso gli edifici realizzati
abusivamente; pertanto non accettiamo l'emendamento.
Président
- Je soumets au vote l'amendement n° 3bis du
groupe Vallée d'Aoste Vive-Renouveau, qui récite:
Emendamento
Il comma 1 dell'articolo 6 è sostituito dal seguente:
"1. Gli interventi di cui agli articoli 2, 3 e 4 sono
consentiti, fatto comunque salvo il rispetto della relativa
disciplina, nelle aree soggette a vincoli, ad esclusione di quelle
indicate al comma 2, previo rilascio dei pareri, delle
autorizzazioni o degli assensi, comunque denominati, da parte delle
autorità preposte alla tutela dei predetti vincoli.".
Conseillers présents et votants: 34
Pour: 8
Contre: 26
Le Conseil n'approuve pas.
Président
- La parole au Conseiller Giuseppe Cerise sur
l'amendement n° 4 du groupe Vallée d'Aoste Vive-Renouveau.
Cerise G. (VdAV-R)
- Merci, M. le Président. Il comma 6
dell'articolo 2 cita:
"Gli interventi di cui al presente
articolo relativi alle unità immobiliari classificate di pregio dal
piano regolatore generale possono essere realizzati solo qualora
non incidano sulla complessiva tipologia originaria del fabbricato
e previo parere favorevole delle strutture regionali competenti in
materia di beni culturali e di tutela del paesaggio"
...
(interruzione del Presidente della Regione, fuori
microfono)
... no, è il comma 6 dell'articolo 2 permettetemi... scusate,
non ho grande esperienza, ho fatto un riferimento, non andavo a
proporre degli emendamenti su un articolo votato. Dicendo così, il
comma 6 dell'articolo 2, quando poi veniamo... ho fatto solo un
riferimento a quanto sancito dal comma 6 dell'articolo 2 per venire
alla ragione del nostro emendamento, che va collocato alla lettera
d) del comma 2 dell'articolo 6 - penso di essere stato preciso -
dove si dice:
"... sulle unità immobiliari poste nelle zone
territoriali di tipo A..."
- e qua la relazione che facevo
prima... -
"... in assenza della classificazione degli edifici
di cui all'articolo 52 della legge regionale n. 11/1998"
,
questi sono interventi che non sono consentiti in assenza di
classificazione. Noi proponiamo di mettere:
"... nei comuni in
cui non sia ancora conclusa la concertazione per la classificazione
degli edifici..."
, perché una buona parte dei Comuni hanno già
concluso la concertazione, ma sono in attesa dell'approvazione
definitiva; di conseguenza, in questi comuni non sarebbe attuabile
questo discorso. Questo avrà poi riflesso anche per un altro
emendamento che proporremo, perché giustamente il collega Prola
nella relazione ha detto che dobbiamo cercare di spingere il
recupero dei centri storici per tutta una serie di ragionamenti che
condividiamo nella parte relativa ai principi, ma poi leggendo la
legge nell'articolato ci pareva di leggere un'altra cosa, ma questo
non ha niente a che vedere con l'emendamento che proponiamo in
questo momento.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Grazie, Presidente. Questo emendamento se
vogliamo è un po' in contraddizione con lo spirito che ha mosso
l'emendamento n. 3bis, che si proponeva una natura più limitativa
degli interventi della legge. Infatti, come detto, tende a
consentire gli interventi su edifici che sono posti in ambiti
delicati, complessi come i centri storici, anche nelle more
dell'applicazione e dell'approvazione da parte della Giunta della
classificazione, che è parte integrante dei piani regolatori;
questo costituisce un'anomala anticipazione di un momento
endoprocedimentale, la concertazione, come riferimento per
interventi sul patrimonio storico. Pur condividendo la necessità
che l'adeguamento dei piani regolatori prosegua celermente per
consentire l'applicazione anche a quei Comuni che risultano non
avere ancora proceduto alla classificazione degli edifici, si
ritiene che non si possa prescindere dall'applicazione della legge
all'effettiva vigenza del piano regolatore. Infatti fra il momento
della concertazione e quello dell'approvazione, oltre che a
decorrere anche parecchi mesi, potrebbero intervenire valutazioni
nell'ambito della Conferenza di pianificazione, oppure in sede di
approvazione che ne modificano i contenuti, quindi riteniamo più
opportuno mantenere il testo attuale, non accogliendo
l'emendamento.
Président
- Je soumets au vote l'amendement n° 4 du
groupe Vallée d'Aoste Vive-Renouveau, qui récite:
Emendamento
La lettera d) del comma 2 dell'articolo 6 è sostituita dalla
seguente:
"d) sulle unità immobiliari poste nelle zone territoriali di
tipo A, nei Comuni in cui non sia ancora conclusa la concertazione
per la classificazione degli edifici ai sensi dell'articolo 52
della l.r. 11/1998.".
Conseillers présents: 33
Votants: 30
Pour: 5
Contre: 25
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- La parole au Conseiller Louvin sur
l'amendement n° 4bis du groupe Vallée d'Aoste Vive-Renouveau.
Louvin (VdAV-R)
- Non mi ripeterò rispetto a quello che
ho detto poco fa, perché ho fatto un'illustrazione sostanzialmente
congiunta dei due emendamenti: il n. 3bis e il n. 4bis. Questo è
l'effetto dello spostamento, che peraltro non è avvenuto... non
avete concordato poco fa con la proposta dell'opposizione di andare
a spostare il peso verso l'inedificabilità collegata al titolo V
del capo I della legge regionale n. 11/1998, ossia per le aree
boscate, per le aree umide e soggette a rischio alluvionale,
eccetera, e di inedificabilità ugualmente nelle aree di parco e di
area naturale protetta, ad eccezione degli interventi connessi ad
attività agro-silvo-pastorali purché questo... ci ricollegavamo a
quella preoccupazione a cui faceva riferimento l'Assessore nella
sua motivazione, che mi è sembrata molto leggera, della necessità
di intervenire sul complesso di tipologia originaria proprio
indicando che questi interventi non dovevano essere stravolgenti
dell'assetto originale e sempre sulla base di un parere favorevole
delle strutture competenti in materia di tutela del paesaggio;
questa era la filosofia della nostra proposta e quindi la
reiteriamo. Grazie.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Per quanto riguarda questo emendamento,
ribadisco quanto ho detto per l'emendamento n. 3bis: non avendolo
accolto, esso decade, quindi non possiamo accoglierlo.
Président
- L'amendement n° 4bis du groupe Vallée d'Aoste
Vive-Renouveau est échu; j'en donne lecture pour mémoire:
Emendamento
Dopo la lettera d) del comma 2 dell'articolo 6, come
sostituita dall'emendamento n. 4, sono aggiunte le
seguenti:
"e) nelle aree gravate da vincolo di inedificabilità di cui
al titolo V, capo I, della l.r. 11/1998;
f) nelle aree insistenti sui parchi nazionali o regionali o
sulle aree naturali protette, ad eccezione degli interventi
connessi ad attività agro?silvo?pastorali, qualora non incidano
sulla complessiva tipologia originaria del fabbricato e previo
parere favorevole delle strutture competenti in materia di beni
culturali e di tutela del paesaggio.".
Je soumets au vote l'article 6:
Conseillers présents: 33
Votants: 31
Pour: 26
Contre: 5
Abstentions: 2 (Donzel, Carmela Fontana )
Le Conseil approuve.
Président
- La parole au Conseiller Giuseppe Cerise sur
l'article 7.
Cerise G. (VdAV-R)
- Niente di particolare, volevo solo
mettere in evidenza una contraddizione al comma 1 dell'articolo 7,
dove si dice:
"Per gli interventi su unità immobiliari non
soggette a vincoli, i Comuni, entro trenta giorni dal ricevimento
della denuncia di inizio dell'attività o altro titolo abilitativo
comunque denominato in materia di procedimento unico, possono
imporre modalità costruttive al fine del rispetto delle normative
tecniche di settore"
. Io presento oggi l'inizio attività,
domani inizio i lavori e opere di modesta entità nel giro di un
mese sono ultimate. Non so come fa ad andare poi... è una realtà
questa, se uno fa un intervento modesto con un'impresa in un mese
realizza l'opera. Lì ha 30 giorni, ma se vado a 30 giorni quando ho
finito i lavori, non so quale indicazione... va benissimo così, non
cambia la sostanza della legge, tanto mi pare che c'è il monolite
ben compatto!
Président
- Je soumets au vote l'article 7:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 8:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 9:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Pour l'article 10 je dois vous annoncer
qu'aux fins d'une meilleure exposition de la loi, les alinéas 2, 3
et 4 de l'article 10 seront déplacés en tant qu'articles singuliers
dans le chapitre 2, sera ainsi introduit le chapitre 3 qui
comprendra les articles 14 et 15 qui auront une nouvelle
numération.
Je soumets au vote l'article 10:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- A l'article 11 il y a l'amendement n° 1 du
Partito Democratico, l'amendement n° 5 du groupe Vallée d'Aoste
Vive-Renouveau et les amendements n° 1 et n° 2 de l'Assesseur
Zublena.
La parole au Conseiller Donzel.
Donzel (PD)
- Trattandosi di una materia molto delicata e
complessa: criteri, parametri, condizioni che determinano il
miglioramento della qualità degli edifici... l'efficienza
energetica, la sostenibilità ambientale, l'utilizzo delle fonti di
energia alternative e rinnovabili, mi rendo conto che l'urgenza del
provvedimento debba richiedere una delibera di Giunta, però la
nostra intenzione era chiedere che su una materia di questo tipo
arrivassimo ad una legislazione di tipo regionale. Di tanto in
tanto peraltro si accenna che una legge in materia esiste già, se
esistesse una legge in materia specifica, andrebbe a questo punto
precisamente indicata. Secondo noi la delibera di Giunta può essere
lo spunto per addivenire ad una legge specifica regionale in
materia su questioni di questo tipo che hanno una valenza di
assoluta importanza secondo noi, alla luce del fatto che questa
legge non ha un carattere limitato nel tempo, ma ha un carattere
che si proietta in là nel tempo, cosa che richiederebbe una
normativa specifica che segue nel tempo questa cosa.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Di fatto diciamo che il monitoraggio che
viene auspicato è previsto, perché vengono messi in piedi
sistemi...
(interruzione del Consigliere Donzel, fuori
microfono)
... di che emendamento... non ce l'ho allora...
Président
- ... nous sommes à l'article 11...
Zublena (UV)
- ... non ce l'ho... c'è scritto...
Presidente
- ... come non c'è? Eccolo qua, emendamento n.
1...
Zublena (UV)
- ... chiedo scusa, ma non mi era pervenuto
l'emendamento, ora ce l'ho ... Penso che norme nel settore di fatto
siano già allo studio, come quella sulla certificazione energetica
o in materia di sostenibilità ambientale, di cui sono appena uscite
linee guida nazionali; quindi lo valuto un po' come un
appesantimento e un di più rispetto ad iniziative legislative che
sono in essere, perché di fatto le delibere di Giunta saranno tutte
improntate ad indirizzi nazionali o derivanti, in materia di
certificazione energetica, dalla legge regionale n. 21/2008. Il
principio può essere sensato, ma nel caso specifico ci
asteniamo.
Président
- Je soumets au vote l'amendement n° 1 du
Partito Democratico, qui récite:
Emendamento
Alla fine dell'alinea dell'art. 11 si aggiunge:
"in attesa di una specifica legge regionale, il cui iter sarà
avviato entro la fine del corrente anno.".
Conseillers présents: 34
Votants: 12
Pour: 8
Contre: 4
Abstentions: 22 (Agostino, Bieler, Caveri, Alberto Cerise, Comé,
Crétaz, Empereur, Hélène Impérial, Isabellon, La Torre, André
Lanièce, Lavoyer, Maquignaz, Marguerettaz, Pastoret, Prola, Emily
Rini, Rollandin, Rosset, Viérin Laurent, Viérin Marco, Manuela
Zublena)
Le Conseil n'approuve pas.
Président
- La parole au Conseiller Giuseppe Cerise sur
l'amendement n° 5 du groupe Vallée d'Aoste Vive-Renouveau.
Cerise G. (VdAV-R)
- Praticamente nell'attribuzione al
deliberato di Giunta di tutta la fase applicativa di queste norme
sarebbe da aggiungere la seguente lettera:
"dbis) i criteri per
il recupero dei bassi fabbricati di cui all'articolo 11bis"
,
che è il nuovo articolo che proponiamo; di conseguenza, non so se
sia il caso che illustri l'articolo in oggetto, che è sempre
relativo a dare una spinta ad un recupero, seppure modesto, dei
centri storici. Noi abbiamo i centri storici che sono così... c'è
una distribuzione proprio disomogenea, poi anche mal... di edifici
bassi fabbricati, chiamiamoli, in alcuni piani regolatori sono
classificati come baracche, in alcuni sono semplicemente uniformati
come bassi fabbricati, ma sono fatiscenti, i Comuni non possono
autorizzarne la ricostruzione. Le persone non li demoliscono perché
bene o male nella realtà, specialmente nei centri storici che hanno
ancora una parte di attività rurale, sono indispensabili; di
conseguenza, vengono fatti degli interventi oggi di sostituzione di
una lamiera, domani di un puntello che cede e ce li ritroviamo lì.
Crediamo almeno con l'introduzione dell'articolo 11bis di favorire
il recupero di questi edifici con una serie di condizioni. Di
conseguenza proponiamo:
"Nei Comuni in cui si è già conclusa la
concertazione..."
- qui facciamo ritorno al discorso di prima,
mi pare che forse non sia stato capito il senso della nostra
proposta quando diciamo
"conclusa la concertazione"
-
"... per la classificazione degli edifici ai sensi dell'articolo
52 della l.r. 11/1998, i bassi fabbricati in contrasto con
l'ambiente possono essere recuperati, in armonia con il contesto,
nel rispetto della superficie esistente
.
I bassi fabbricati
in contrasto con l'ambiente aventi superficie superiore a 30 metri
quadrati possono essere recuperati, in armonia con il contesto, con
un limite di superficie di 30 metri quadrati..."
- dunque non
generalizzato, ma ricondurre essi a delle esigenze indispensabili -
"... decorso il termine di cui all'articolo 14 senza che sia
avvenuto il recupero, i fabbricati di cui ai commi 1 e 2 devono
essere demoliti"
. Di conseguenza avremo uno strumento che
permetta nell'applicazione della legge, perché andiamo a definire
un termine alla stessa... indipendentemente da questo permette da
una parte il recupero dei fabbricati, risolvendo parzialmente
questo problema di riqualificazione dei centri storici, perché
dovrebbe avvenire in armonia con il contesto... invitavo anche a
riconsiderare il discorso, quando si è parlato dell'aspetto della
classificazione, mi pare che non sia stato recepito bene il
concetto.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Da una lettura soprattutto da parte dei
tecnici dell'Assessorato, questo articolato sembra introdurre
alcuni dubbi interpretativi e anche delle contraddizioni che
necessiterebbero comunque un approfondimento degli obiettivi per
poter arrivare ad un articolato più applicabile. Diciamo che in
generale non è chiara la ragione dell'emendamento, perché il testo
di legge in discussione non pone limitazione agli interventi sui
bassi fabbricati, anzi li favorisce quando prevede che nei centri
storici sia possibile intervenire sui fabbricati purché non
classificati monumento e documento e negli edifici di pregio
ambientale solo con interventi di cui all'articolo 2, viceversa su
quelli classificati in contrasto già questo testo prevede che non
vi siano limitazioni, quindi si possano fare interventi ai sensi
degli articoli 2, 3 e 4. Diciamo che questa previsione di
limitazione ai 30 metri quadrati potrebbe essere anche una
riduzione della superficie esistente di un basso fabbricato, quindi
appare un po' anomalo che la legge si occupi solo di una categoria
di edificio definendo dei criteri specifici. Gli uffici mi
segnalano anche che è poi da valutare sotto il profilo giuridico:
infatti come è immaginabile di procedere per esempio alla
demolizione di fabbricati che legittimamente sono stati edificati,
anche se si tratta di bassi fabbricati che oggi vengono giudicati
non più consoni al contesto in cui si situano; nel momento in cui
sono stati costruiti erano legittimamente costruiti. Siamo quindi
dell'avviso di non accogliere questo emendamento.
Président
- La parole au Conseiller Giuseppe Cerise.
Cerise G. (VdAV-R)
- Solo per un chiarimento, perché in
alcuni piani regolatori ripeto... ho qua la definizione della
classificazione degli edifici: monumento, documento, pregio,
insomma inseriti... e poi c'è la definizione di baracche, tettoie e
assimilati, gli uffici a cui lei, Assessore, fa riferimento hanno
detto che questa dicitura va interpretata come basso fabbricato.
Sono gli uffici del suo Assessorato che hanno dato questa
definizione, perché il nostro emendamento subito parlava di
baracche e tettoie, che sono fatiscenti, in profondo degrado, che
deturpano il contesto nei centri storici specialmente dove sono
avvenuti degli interventi anche di recupero qualificanti degli
edifici insistenti sulle zone A e che potrebbero in questo modo
essere recuperati non indiscriminatamente, per questo abbiamo messo
il limite dei 30 metri, perché ci sono delle realtà dove magari è
appoggiata una baracca contro l'altra e con delle superfici
piuttosto consistenti. Volevamo dare una risposta ad un'esigenza
che è molto sentita in queste realtà, comunque con dei limiti e che
avesse permesso successivamente la demolizione di queste baracche e
tettoie che non erano state poi oggetto di un intervento di
riqualificazione. Tutto lì.
Président
- La parole au Président de la Région,
Rollandin.
Rollandin (UV)
- Solo per sottolineare che questo è
oggettivamente un tema molto delicato, credo che anche in
Commissione, da come ci è stato riferito, vi sia stato un certo
dibattito su questo argomento. Quello che ha detto l'Assessore
sulla difficoltà oggettiva di immaginare che la soluzione sia
quella di pensare che sopra i 30 metri non sia più un qualcosa di
deturpante... tant'è che si dice qui: "lo abbatti" e sotto i 30
metri va bene, è una condizione che non so su quali parametri si
basi. Perché oggettivamente, rispetto alle baracche che conosciamo,
30 metri sono dei garage 5 per 6 e non capisco da cosa e come
emerge il 30 metri, perché qui voglio sottolineare che è detta una
cosa che fra l'altro non so come stia in piedi, ovvero se io dico:
se accetto i 30 metri, se vedo che sopra ai 30 metri demolisco... e
poi si dice:
"decorso il termine di cui all'articolo... senza
che sia avvenuto il recupero, i fabbricati di cui ai commi 1 e 2
devono essere demoliti"
. Attenzione, questi che sono
illegittimi dovevano già essere... questa è un'autodenuncia, perché
poi io dico:
"i bassi fabbricati in contrasto con l'ambiente
aventi superficie superiore a 30 metri..."
, qui la premessa è
che sono già in contrasto con l'ambiente; quelli che sono superiori
ai 30 metri quadrati possono essere recuperati. Attenzione, allora
come lo giustifico questo da un punto di vista legale? Questi sono
già in contrasto con l'ambiente! Allora in armonia con il
contesto... ma il contrasto con l'ambiente... con un limite di
superficie di 30 metri quadrati, quindi decorso tale limite io mi
autodenuncio e devo demolirli... qui c'è una situazione abbastanza
complessa. Credo che il problema dei bassi fabbricati non si possa
risolvere con questo articolo. Esiste il problema perché
effettivamente nei centri storici questa problematica è aperta,
però risolverla così secondo noi non è una soluzione, perché primo
non si capisce la logica dei 30 metri... è un po' come la logica
prima dei 67 metri, 70 metri, 80 metri, sulla base di cosa si
dicono queste misure? Io non ho capito qual è la
ratio
per
cui dico 70, 80 metri e, se dico 90, cambia qualcosa? Qui se dico
40 metri, 32... in base a cosa dico 30 metri? Adesso diciamocela
tutta: non è che se io avessi un riferimento normativo di qualsiasi
tipo, una dimensione che possa essere collegata... è a spanne!
Questa è spannometrica! Ma se andiamo nei comuni, se io permetto di
fare un fabbricato di 30 metri, è un bel garage! E sopra i 30 metri
lo demolisco in parte per arrivare fino ai 30 metri e a 30 metri lo
lascio anche se in contrasto con l'ambiente, ma come faccio a dire
questo? Capisco il problema, ma non è questa la soluzione, mi
permetto di sottolinearlo, anzi, secondo me, apriamo un capitolo
difficile, perché sono tutte autodenunce! Questo è un aspetto molto
delicato, quindi credo che la ragione per cui non accettiamo questo
sia di buon senso, anche perché non ci sono spiegazioni per dare un
significato a tale metratura; non ho mai sentito un riferimento ai
30 metri delle baracche e penso di essere sul territorio da un po',
non ho mai sentito da nessun Comune... e nessun regolamento ha mai
immaginato una roba del genere. Come non avevo mai sentito il
discorso dei 67 metri, 70 metri: se sono i 70 metri, posso portare
a 80... quel discorso che avevamo fatto prima. Secondo me, quando
entriamo troppo nel particolare dei metri, andiamo a perderci,
questa è una situazione oggettiva. Ripeto: condivido la
preoccupazione per l'esistenza... poi chiamiamoli bassi fabbricati
o baracche, adesso la dizione interessa poco, ci capiamo sul
contenuto; questo è un problema, però la soluzione non è questa...
né la possibilità di fare una sanatoria, perché questa sarebbe una
sanatoria definitiva per tutti, in contrasto con l'ambiente! Voi
allora che avete detto che questo... per carità, che non sia un
qualcosa contro l'ambiente... qui è scritto, l'emendamento dice
chiaramente che i bassi fabbricati in contrasto con l'ambiente fino
a 30 metri vanno bene, allora non ho capito: negli ampliamenti
degli altri del 20 percento ci avete detto che vogliamo stravolgere
l'ambiente, andare contro l'ambiente! Qui è scritto chiaro:
"in
contrasto con l'ambiente"
e vanno bene se sono fino a 80 metri,
perché sono bassi fabbricati! Ma dove sta scritto? È scritto
così...
(interruzione del Consigliere Giuseppe Cerise, fuori
microfono)
... ho letto il secondo comma...
Président
- ... ne parlez pas ainsi...
Rollandin (UV)
- ... chiedo scusa, solo per dire che
questo emendamento mi sembra di difficile applicazione, questo
voglio dire, perché non ha delle oggettive basi di calcolo e
soprattutto crea delle difficoltà sotto il profilo
dell'applicazione a livello comunale.
Président
- Je peux vous donner la parole, mais pour
déclaration d'intention parce que c'est déjà deux fois que vous
êtes intervenu!
La parole au Conseiller Giuseppe Cerise.
Cerise G. (VdAV-R)
- Approfitto della dichiarazione di
voto, che sarà favorevole, per precisare al Presidente che, se
leggeva correttamente tutta la frase, era scritto non che i bassi
fabbricati fino a 30 metri vanno bene, ma una cosa ben diversa!
"Nei comuni in cui si è già conclusa la concertazione per la
classificazione degli edifici ai sensi dell'articolo 52 della legge
regionale 11/1998, i bassi fabbricati in contrasto con l'ambiente
possono essere recuperati, in armonia con il contesto, nel rispetto
della superficie esistente"
, quelli che sono ripresi sulla
cartografia di classificazione, tanto per essere chiari! E quelli
che sono superiori ai 30 metri possono essere recuperati nel limite
della superficie di 30 metri!
Président
- Je soumets au vote l'amendement n° 5 du
groupe Vallée d'Aoste Vive-Renouveau, qui récite:
Emendamento
Dopo la lettera d) del comma 1 dell'articolo 11 è aggiunta la
seguente:
"dbis) i criteri per il recupero dei bassi fabbricati di cui
all'articolo 11bis.".
Conseiller présents et votants: 34
Pour: 8
Contre: 26
Le Conseil n'approuve pas.
Président
- Je soumets au vote l'article 11:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Nous avons l'amendement n° 6 du groupe Vallée
d'Aoste Vive-Renouveau, qui introduit l'article 11 bis qui est
échu; j'en donne lecture pour mémoire:
Emendamento
Dopo l'articolo 11 è inserito, all'interno del Capo I, il
seguente:
"Art. 11bis
(Disposizione transitoria)
1. Nei Comuni in cui si è già conclusa la concertazione per
la classificazione degli edifici ai sensi dell'articolo 52 della
l.r. 11/1998, i bassi fabbricati in contrasto con l'ambiente
possono essere recuperati, in armonia con il contesto, nel rispetto
della superficie esistente.
2. I bassi fabbricati in contrasto con l'ambiente aventi
superficie superiore a 30 metri quadrati possono essere recuperati,
in armonia con il contesto, con un limite di superficie di 30 metri
quadrati.
3. Decorso il termine di cui all'articolo 14 senza che sia
avvenuto il recupero, i fabbricati di cui ai commi 1e 2 devono
essere demoliti.".
Nous avons l'amendement n° 7 toujours du groupe Vallée d'Aoste
Vive-Renouveau.
La parole au Conseiller Louvin.
Louvin (VdAV-R)
- Tra gli aspetti che abbiamo sollevato
nella discussione generale c'è anche quello della legalità degli
interventi condotti e della sicurezza sui luoghi di lavoro, lo
abbiamo evidenziato ricollegandoci ad una tendenza normativa ormai
in via di generalizzazione che anche le stesse pubbliche
amministrazione hanno fatto propria per rendere sempre più generale
l'impegno ad una regolarità contributiva, assicurativa e
antinfortunistica sulla base di quanto prescritto. Colleghi, credo
non sia ignoto a voi che è sufficiente che si aprano dei cantieri
in valli laterali come la valle di Gressoney e si mettano a
presidio le forze dell'ordine all'ingresso della vallata per
fermare non pochi automezzi che trasportano lavoratori occasionali
e non esattamente in regola, che accedono quotidianamente ai luoghi
di lavoro. Sappiamo tutti che ci sono dei fuggi-fuggi generali al
momento in cui qualcuno, con titolarità di funzione di controllo,
si avvicina ai cantieri e questo anche per cantieri di grandi
dimensioni, anzi forse più spesso per cantieri di grandi dimensioni
che per piccoli cantieri. Se "apriamo le valvole" ad un'attività
edificatoria intensa - questo è lo scopo della legge e queste
saranno probabilmente le risultanze di questo intervento se sarà
definitivamente varato oggi -, ci troveremo di fronte a qualche
centinaio di cantieri aperti contemporaneamente in questa regione,
con un ricorso ad una manodopera che oggi non è presente in questa
Valle, con un afflusso di lavoratori in buona parte... lo sappiamo,
è un dato sociologico, d'altra parte conoscete meglio di me gli
studi sul settore delle imprese edili... con cantieri che faranno
ricorso a manodopera extracomunitaria, a manodopera occasionale e
con situazioni molto diversificate. Ora, lo ripetiamo, è per
cercare quanto meno di attenuare, perché non sarà possibile
rimuovere i fenomeni di incidenti e anche gravi sui luoghi di
lavoro... chiedere che questi interventi abbiano la massima
regolarità non sulla base di un appesantimento di controllo, ma
sulla base di un'attività di autocontrollo fatta in sede di
svolgimento dei lavori ad opera del direttore dei lavori ci sembra
la soluzione più opportuna. Chiediamo quindi con questo emendamento
che al direttore dei lavori competa un onere di denuncia
antecedente l'avvio dei lavori agli enti previdenziali e
assicurativi infortunistici per i soggetti che vi sono obbligati,
che sia lo stesso direttore dei lavori, visto che lo si
responsabilizza al punto da farne un soggetto che in qualche modo
si sostituisce anche alla pubblica amministrazione, a svolgere
attività di controllo, di annotazione e di comunicazione agli enti
previdenziali. Chiediamo poi che il committente dei lavori abbia a
sua volta un semplice onere, nel momento in cui provvede al
pagamento della rata di saldo, di acquisire il documento di
regolarità contributiva, ossia che si verifichi semplicemente che
c'è stata regolare contribuzione. Ritengo che nessuno in quest'aula
sia difensore di posizioni di illegalità e di trascuratezza in
quest'ambito, credo che mettendo questi oneri in capo a chi farà
interventi non di piccolo ampliamento... stiamo parlando in base a
questo emendamento di interventi che superano i 100mila euro di
spesa, quindi una soglia decisamente più elevata, una soglia che
obbliga ad una perfetta trasparenza in questo campo. È un onere
minimo, è un onere che già adesso, per la verità, molti rispettano
e fanno proprio, crediamo che questo sia un momento di
responsabilizzazione a cui non si può sottrarre un intervento
legislativo di queste dimensioni.
Président
- La parole au Président de la Région,
Rollandin.
Rollandin (UV)
- Lo spirito con cui è stato presentato
questo emendamento può essere condiviso, nel senso di garantire la
sicurezza, fare in modo che vi sia la regolarità delle attività sul
cantiere, che vi sia la presa in carico delle responsabilità da
parte del committente.
Vorrei solo sottolineare due cose. Per questo tipo di intervento
c'è una normativa precisa, specifica che anche ultimamente è stata
presa in considerazione proprio per semplificarne le norme e per
evidenziare che nel cantiere ci deve essere la possibilità di
intervento fatto in modo tale che si garantisca la sicurezza e che
sia possibilmente unificato fra i tanti operatori che devono andare
sul cantiere. Tutta questa materia quindi ha già una sua
regolamentazione. Non ce l'ho qui, comunque la legge... abbiamo
fatto una riunione ultimamente con i vari responsabili della
sicurezza INAIL, INPS, lavoro dell'USL, tutti gli organi competenti
che svolgono i controlli... laddove sono codificati tutti gli
interventi che sono a carico dell'imprenditore, del committente e
quindi anche del lavoratore, tutte le norme di sicurezza.
Assolutamente quindi questa materia ha già una sua normativa
specifica, non può essere inserita qui, ma non perché non vogliamo
la sicurezza, abbiamo appena parlato in tal senso e abbiamo
specificato che vorremmo fare anche su questo un'azione preventiva.
Addirittura abbiamo fatto come Amministrazione, in accordo con
questi enti, un piano per intervenire al momento in cui si apre il
cantiere, quindi è chiara l'intenzione di far di tutto perché si
evitino gli incidenti. Lo spirito è condiviso, ma non con tale
metodo, perché è già normato! Per cui ci asteniamo su questo per la
semplice ragione che ha già la sua normativa.
Président
- La parole au Conseiller Louvin.
Louvin (VdAV-R)
- Dobbiamo avere delle fonti di
informazione diverse, mi rammarico che il Presidente non mi possa
indicare in sede di discussione la normativa a cui si riferisce,
perché questo suggerimento ci è venuto dalle rappresentanze dei
lavoratori, quindi mi sorprende che esistano già delle normative
specifiche e che si attaglino a tale tipo di interventi. Mentre
sappiamo esserci una disciplina molto regolata per quanto riguarda
gli interventi della pubblica amministrazione, non ci risulta che
vi sia in questo momento una rete di sicurezza da tale punto di
vista per gli interventi a committenza privata. Sarete sicuramente
più edotti di noi, ci siamo confrontati con degli esperti del
settore che ci hanno sottolineato l'utilità di inserire questo tipo
di salvaguardia. Se ci sono già, ben vengano, ma mi sorprende che,
avendo noi presentato questa mattina l'emendamento, non ci sia
stato comunicato che lo stesso poteva essere superato da una
normativa esistente, saremmo stati ben lieti. Non vogliamo con
questo pensare di mancare di fiducia e di stima nei confronti del
Presidente, però - ripeto - a noi non constano disposizioni precise
in tale materia, quindi insistiamo per l'adozione di questo
emendamento. Naturalmente domani avremo modo di confrontare se
questo emendamento aveva o non aveva una sua precisa logica e una
sua precisa funzionalità. Sappiamo delle iniziative che sono in
corso, sappiamo delle riunioni che si sono svolte nel comitato, ma
anche lo svolgimento dei lavori all'interno di questo comitato ha
delle risonanze esterne di tipo diverso, tant'è che a noi sono
venute sollecitazioni ad intervenire normativamente per questo
preciso aspetto, l'emendamento quindi è mantenuto. Grazie.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Dall'approfondimento fatto in queste ore,
che potrebbe essere magari non esaustivo, la sicurezza dei
cantieri, su cui c'è la massima attenzione e sensibilità da parte
di tutti noi, Consiglieri ed Esecutivo, anche alla luce degli
incidenti frequenti e rilevanti che hanno colpito la nostra
regione, è una tematica già disciplinata da norme statali, in
particolare viene segnalata all'articolo 1 del decreto ministeriale
24 ottobre 2007 e all'articolo 38 del decreto legislativo 12 aprile
2006, n. 163. Ad una lettura di questo emendamento non appare
pertinente introdurre qui questa norma specifica, riguardante
soltanto, fra l'altro, una parte di cantieri, creando delle
disparità rispetto a tutti gli altri cantieri che sono e saranno
operativi in Valle d'Aosta.
Président
- Je soumets au vote l'amendement n° 7 du
groupe Vallée d'Aoste Vive-Renouveau, qui récite:
Emendamento
Dopo l'articolo 11bis, inserito dall'emendamento n. 6, è
inserito il seguente:
"Art. 11ter
(Adempimenti contributivi delle imprese)
1. Per gli interventi di cui agli articoli 3 e 4, e per
quelli di cui all'articolo 2 il cui importo sia superiore a 100.000
euro, il direttore dei lavori provvede a:
a) acquisire prima dell'inizio dei lavori, copia delle
denunce effettuate dalle imprese esecutrici dei lavori agli enti
previdenziali, assicurativi ed infortunistici, compresa, per i
soggetti obbligati, la Cassa edile;
b) controllare, durante l'esecuzione dei lavori, la presenza
in cantiere delle imprese e del personale autorizzato. Le attività
di controllo consistono nell'annotazione, sul giornale dei lavori,
da parte del direttore dei lavori, delle visite che effettua in
cantiere con autonomia decisionale e secondo i criteri che ritiene
adeguati alla specificità di ogni singolo cantiere; consistono,
altresì, nella comunicazione di eventuali irregolarità al
committente, agli enti previdenziali, assicurativi e
infortunistici, alla Cassa edile, nonché al coordinatore per la
sicurezza.
2. Il committente dei lavori, prima di procedere al pagamento
della rata di saldo, acquisisce dall'impresa esecutrice dei lavori
il documento unico di regolarità contributiva, attestante la
regolarità contributiva e la congruità dell'incidenza della
manodopera impiegata dall'impresa nel cantiere interessato dai
lavori.
3. L'impresa, per la realizzazione di opere di qualsiasi
importo, deve applicare integralmente il trattamento economico e
normativo stabilito dai contratti collettivi nazionali, provinciali
e aziendali di lavoro del settore.".
Conseillers présents: 34
Votants: 5
Pour: 5
Abstentions: 29 (Agostino, Bieler, Caveri, Alberto Cerise, Comé,
Crétaz, Donzel, Empereur, Carmela Fontana, Hélène Impérial,
Isabellon, La Torre, André Lanièce, Lattanzi, Lavoyer, Maquignaz,
Marguerettaz, Pastoret, Prola, Rigo, Emily Rini, Rollandin, Rosset,
Salzone, Tibaldi, Laurent Viérin, Marco Viérin, Manuela Zublena,
Zucchi)
Le Conseil n'approuve pas.
Président
- Il y a l'amendement n° 8 du groupe Vallée
d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Grazie, Presidente. Abbiamo proposto
questo emendamento anche in seguito ad un'interpellanza che avevamo
portato all'attenzione per capire quali erano gli orientamenti
della Giunta sulla materia della pericolosità dell'amianto, questo
successivamente a quell'incendio che aveva interessato un edificio
con copertura in amianto che aveva avuto bisogno di un intervento
di protezione per circoscrivere la zona per evitare possibili
contaminazioni. Vorremmo dunque introdurre in questa legge sugli
interventi soprattutto quelli di demolizione e ricostruzione, dove
ci siano delle forti presenze di materiali con fibra di amianto...
che poi rappresentano, come era stato in quella occasione ben
esplicitato, dei costi consistenti per lo smaltimento, perché deve
essere affidato ad imprese specializzate vuoi per la rimozione che
per lo smaltimento... dunque la manipolazione dell'amianto è
consentita solo a persone qualificate ed autorizzate; di
conseguenza, vorremmo introdurre un principio e in questo caso di
un discorso di riqualificazione... dove avviene la demolizione
totale per un contributo economico da parte dell'Amministrazione
regionale a sostegno dello smaltimento di tale materiale nocivo.
Grazie.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- La tematica dello smaltimento dell'amianto
rientra nelle iniziative previste da questa legge; infatti, come
avevo detto in occasione dell'audizione in III Commissione,
nell'ambito della delibera di Giunta in cui si andrà a declinare
cosa significa sostenibilità ambientale e miglioramento della
qualità degli edifici era intenzione introdurre modalità di
smaltimento dell'amianto connesse al premio volumetrico. Per quanto
riguarda gli incentivi economici, la legge prevede anche, sempre
con delibera di Giunta, che si possa provvedere a determinare
ulteriori riduzioni ed esenzioni del contributo, nel caso in cui si
usino in modo significativo tecniche di edilizia sostenibile,
oppure si attui un miglioramento importante della sostenibilità
ambientale. Questa azione consentirebbe anche di evitare un
meccanismo per cui, da un lato, la Regione dà un contributo e,
dall'altro, poi, il privato deve pagare degli oneri alla stessa
pubblica amministrazione. Su questa tematica l'Assessorato, come
richiamato anche a seguito della risoluzione, sta procedendo nella
predisposizione di documentazione per poter accedere ai
finanziamenti che erano stati annunciati dalla legge del 1992 dello
Stato. Eventuali finanziamenti quindi riguarderanno tutti gli
interventi di bonifica dell'amianto e non necessariamente solo
legati ad ampliamenti volumetrici; quindi in quella sede cercheremo
di armonizzare il tipo di incentivo legato ad una certa modalità di
smaltimento dell'amianto, per questo non riteniamo in questa sede
accoglibile tale emendamento.
Président
- Je soumets au vote l'amendement n° 8 du
groupe Vallée d'Aoste Vive-Renouveau, qui récite:
Emendamento
Dopo l'articolo 11ter, inserito dall'emendamento n. 7, è
inserito il seguente:
"Art. 11quater
(Interventi particolari)
1. Nel caso in cui gli interventi di cui alla presente legge
comportino la necessità di procedere allo smaltimento di materiali
contenenti fibre di amianto, la Regione concede un contributo per
spese di smaltimento regolarmente attestate, pari all'80% della
spesa sostenuta fino ad un massimo di 80.000 euro.
2. L'onere derivante dall'applicazione del comma 1, valutato
in annui euro 100.000 per il 2009 e in annui euro 500.000 a
decorrere dal 2010, trova copertura sul fondo globale di cui al
capitolo 69020 (Attuazione del piano energetico?ambientale) del
bilancio annuale 2009 e pluriennale 2009-2011 della
Regione.".
Conseillers présents: 34
Votants: 31
Pour: 8
Contre: 23
Abstentions: 3 (Lattanzi, Tibaldi, Zucchi)
Le Conseil n'approuve pas.
Président
- Maintenant il y a l'amendement n° 9 du groupe
Vallée d'Aoste Vive-Renouveau.
La parole au Conseiller Giuseppe Cerise.
Cerise G. (VdAV-R)
- Ripeto: non vogliamo copiare
situazioni esterne, ma credo sia... almeno mi pare l'unica o una
delle poche che non abbia previsto una discrezionalità ai Comuni.
Proponiamo questo emendamento:
"I Comuni possono escludere
l'autorizzazione degli interventi previsti dalla presente legge in
relazione a specifiche zone del territorio, nonché fornire
prescrizioni circa le modalità di applicazione della legge con
riferimento alla necessità di reperimento di spazi per parcheggi
pertinenziali e aree verdi"
. Con riferimento all'intervento del
collega Tibaldi prima, che diceva: "i Comuni possono esercitare il
governo del territorio, perché hanno 30 giorni per poter
determinare tipologie costruttive", credo sia un po' riduttivo
chiamare governo del territorio l'indicazione di come può essere un
intervento dal punto di vista costruttivo, vorremmo che fosse più
marcata questa funzione di governo del territorio.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Lo spirito con cui è costruita la legge è
quello di un'applicazione omogenea nei confronti dei cittadini, ci
sono già ampie fasce di fabbricati sul territorio regionale che per
loro natura saranno soggetti a forti limitazioni perché situati in
aree sottoposte a vincoli. Non pare quindi opportuno inserire altre
ulteriori limitazioni, la cui natura non è ben specificata
nell'emendamento. Fra l'altro, ci si chiede, queste limitazioni
ricadrebbero in una variante di piano regolatore? Voglio ricordare
poi che l'articolo 8, comma 1, prevede che i Comuni provvedano
"a verificare annualmente gli standard urbanistici... anche
apportando le eventuali variazioni allo strumento urbanistico
generale al fine di garantire il rispetto degli standard
urbanistici previsti dal piano regolatore"
. Non accoglieremo
quindi questo emendamento.
Président
- Je soumets au vote l'amendement n° 9 du
groupe Vallée d'Aoste Vive-Renouveau, qui récite:
Emendamento
Dopo l'articolo 11quater, inserito dall'emendamento n. 8, è
inserito il seguente:
"Art. 11quinquies
(Limitazioni imposte dai Comuni)
1. I Comuni possono escludere l'autorizzazione degli
interventi previsti dalla presente legge in relazione a specifiche
zone del territorio, nonché fornire prescrizioni circa le modalità
di applicazione della legge con riferimento alla necessità di
reperimento di spazi per parcheggi pertinenziali e aree
verdi.".
Conseillers présents: 34
Votants: 31
Pour: 5
Contre: 26
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Maintenant il y a l'amendement n° 1 de
l'Assesseur Zublena.
La parole à l'Assesseur au territoire et à l'environnement,
Manuela Zublena.
Zublena (UV)
- Lo darei per illustrato perché
nell'intervento ho spiegato come questo emendamento intervenga
nell'ottica della semplificazione e anche del controllo e della
verifica dell'efficacia della legge.
Président
- Je soumets au vote l'amendement n° 1 de
l'Assesseur Manuela Zublena, qui récite:
Emendamento
Dopo l'articolo 11 del dl, è inserito il seguente:
"Art. 11-bis
(Disposizione finale)
1. A partire dal 1° gennaio 2010, la Regione, d'intesa con il
Consiglio permanente degli enti locali (CPEL), avvia l'istituzione
di una banca dati immobiliare informatizzata anche al fine di
gestire l'elenco degli interventi effettuati ai sensi della
presente legge.".
Conseillers présents et votants: 34
Pour: 29
Contre: 5
Le Conseil approuve.
Président
- Nous avons l'amendement n° 2 de l'Assesseur
Manuela Zublena, qui récite:
Emendamento
Dopo l'articolo 11-bis del dl, è inserito il
seguente:
"Art. 11?ter
(Disposizioni finanziarie)
1. L'onere complessivo derivante dall'applicazione
dell'articolo 11-bis è determinato in euro 350.000 per l'anno 2010
ed in euro 50.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio pluriennale della Regione per
il triennio 2009/2011 nell'obiettivo programmatico 2.1.5.
(Programmi di informatizzazione di interesse regionale).
3. Al finanziamento dell'onere di cui al comma 1 si provvede
mediante l'utilizzo per pari importi degli stanziamenti iscritti
nello stesso bilancio e nell'obiettivo programmatico 2.1.5., al
capitolo 21880 (Progetti e sperimentazioni in ambito informatico e
telematico).
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.".
Je le soumets au vote:
Conseillers présents et votants: 34
Pour: 29
Contre: 5
Le Conseil approuve.
Président
- Je soumets au vote l'article 12:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 13:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- A l'article 14 il y a l'amendement n° 2 du
Partito Democratico et l'amendement n° 10 du groupe Vallée d'Aoste
Vive-Renouveau.
La parole au Conseiller Donzel.
Donzel (PD)
- Per quanto concerne il comma 1, ritenevamo
importante che fosse messa una data specifica ad un tipo di legge
che secondo noi doveva avere un carattere temporale alla luce del
fatto che su molte materie, come si è visto, ci sono a nostro
avviso dei passaggi molto delicati che meritano degli
approfondimenti, soprattutto alla luce del fatto che la delibera di
Giunta che deve seguire sarebbe ancora meglio se diventasse una
vera e propria legge regionale specifica di settore, che determina
come sono le case che hanno certi criteri di compatibilità, di
rispetto del risparmio energetico e quant'altro. Siamo quindi
dell'avviso poi, altro aspetto importante, che il porre un paletto
stimolerebbe molte persone ad accelerare i tempi di realizzazione
degli interventi. È un momento difficile, non tutti hanno
consapevolezza della necessità di investire la propria liquidità,
ci sono tante persone che hanno anche delle difficoltà in questo
momento a fare delle scelte di investimento. Il fatto di non
mettere una data limite sposta nel tempo l'idea di dire: "ma tanto
non lo faccio quest'anno questo intervento, vediamo come vanno le
cose, vediamo se risolve il problema della crisi" e a differenza di
altre Regioni che hanno messo il paletto, ma non per fermare...
come dire? c'è qualcuno che dice: "mettiamo il paletto, perché così
nessuno fa in tempo a costruire", io sono perché... invece mettere
un paletto accelera la volontà di costruire, noi abbiamo bisogno di
una risposta immediata, abbiamo bisogno che dei lavori partano
immediatamente. Il paletto quindi era messo non per far finire una
legge, perché alla fine del 2010 possiamo dire: "siamo una Regione
autonoma, prolunghiamo questa legge di un anno, di due o di tre",
ma il paletto incentivava immediatamente l'intervento. Non è quindi
una norma messa lì per dire: "fermiamo lo scempio del territorio",
ma è una norma che vuole accelerare gli interventi veri e utili,
quelli che noi abbiamo detto vorremmo più normati. Senza paletti
penso che la norma rischia di essere un
flop
, molte persone
dicono: "mi prendo del tempo per fare questa cosa, tanto durerà 36
mesi", vedremo, ma fra 2-3 anni non risponderemo all'emergenza che
abbiamo oggi di risposta in termini di lavoro.
Per quanto riguarda il comma 2, abbiamo votato a favore
dell'emendamento proposto dall'Assessore in cui ci riconosciamo,
quindi il comma 2 è ritirato.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- L'emendamento in realtà è simile
all'emendamento n. 10 di Vallée d'Aoste Vive-Renouveau, perché
introduce un termine all'applicazione della legge. Come detto,
abbiamo privilegiato un aspetto strutturale dell'azione della legge
pur consapevoli che forse questo non coniuga l'esigenza di un
rilancio immediato, ma si pone l'obiettivo di interventi più
ragionati, complessi e più qualificanti, quindi richiede più tempo,
perché un termine molto breve evidenzia l'impossibilità di fare
interventi più significativi. Non siamo quindi favorevoli a questo
emendamento.
Président
- La parole au Président de la Région,
Rollandin.
Rollandin (UV)
- Se posso, solo una breve notazione che
ci è stata fatta, che fa da contraltare a quello che è stato adesso
dal collega Donzel. La preoccupazione è anche quella che, essendo
un momento di crisi, la disponibilità per fare gli interventi non
sia così comoda per tutti, è questo il punto, perché da una parte
abbiamo sentito la paura che tutti intervengano, come diceva prima
Louvin: "mamma mia, qui tutti apriranno cantieri!", io ho la
preoccupazione che non ci sia questo, il dramma è questo! Spiego
solo la ragione per cui ci sembrava di non dover mettere un tetto,
ma di fare una riflessione dopo tre anni per capire cosa bisogna
fare, con determinati limiti, per agevolare questo. Adesso diamo la
possibilità di attivare un meccanismo, ma guardate che non è che
tutti abbiano i soldi e la disponibilità per farlo, se vi fosse,
vorrebbe dire che metà del problema lo abbiamo risolto, ma non è
così! Non è che non vogliamo mettere il paletto per dire: "va bene,
si farà quando è comodo", si farà quando si hanno i mezzi, quando
si può! Questa è la nostra preoccupazione e quello che ci è stato
detto dalle categorie di artigiani, dei proprietari è stato questo
tema: che avere la possibilità di organizzarsi per fare il tutto
con un tempo minimo... che francamente non può essere legato a
questa data. Solo per spiegare le ragioni, non è una questione
ideologica, ma una questione molto pratica. Grazie.
Président
- La parole au Conseiller Giuseppe Cerise.
Cerise G. (VdAV-R)
- Illustro anche il nostro
emendamento, che va in linea con quello del PD. Condividiamo
l'impostazione, nel senso che però non abbiamo la stessa
preoccupazione che ha il Presidente, perché nell'esercizio della
sua potestà legislativa giustamente come ricordato dal collega
Donzel, la Regione dopo il discorso temporale che è stato fissato,
sia poi di 18 mesi o fine aprile come abbiamo messo noi, perché c'è
il discorso della delibera di Giunta che chiede i suoi tempi,
prende atto dei riflessi che questa legge ha avuto nel contesto
valdostano e dice: "la rinnoviamo integrandola o andando a
verificare...", non mi pare che questo sia un problema. La
preoccupazione che abbiamo noi è che non si attivi l'attività
edilizia in quanto farà chi può, giustamente farà chi può e non
saranno purtroppo quelli che hanno delle possibilità limitate, ma
hanno delle esigenze primarie riferite al discorso della prima
abitazione, che saranno penalizzati, questo in un contesto
generale; comunque questo non va a precludere, 18 mesi, si fa la
verifica e si prosegue e questi potranno, quando potranno,
intervenire.
Vorrei anche ricordare che il discorso di introdurre un limite
temporale all'efficacia di questa legge è una delle osservazioni
che è stata fatta anche dal Consiglio permanente degli enti locali,
è tardi non ve la leggo tutta, ma solo la conclusione:
"l'assenza di una previsione temporale implica conseguenze
impattanti dal punto di vista pianificatorio e di controllo del
patrimonio edilizio da parte delle Amministrazioni comunali"
.
Questo è da chi sta governando il territorio oggi, che ne viene un
po' espropriato da tale legge, che esprime queste
preoccupazioni.
Président
- Je soumets au vote l'amendement n° 2 du
Partito Democratico, qui récite:
Emendamento
L'articolo 14 è così riscritto:
"Articolo 14
1. Le misure previste dalla presente legge sono in vigore
fino al 31.12.2010, data ultima per la presentazione della denuncia
di inizio di attività di cui all'art. 5.
2. Entro sei mesi dall'entrata in vigore della presente
legge, la Giunta avvia un'opera di monitoraggio al fine di
verificare l'entità e la natura degli interventi per garantire una
corretta applicazione sul territorio regionale.".
Conseillers présents et votants: 34
Pour: 8
Contre: 26
Le Conseil n'approuve pas.
Président
- Je soumets au vote l'amendement n° 10 du
groupe Vallée d'Aoste Vive-Renouveau, qui récite:
Emendamento
L'articolo 14 è sostituito dal seguente:
"Art. 14
(Disposizione finale)
1. La presente legge cessa di avere efficacia il 30 aprile
2011.".
Conseillers présents: 34
Votants: 31
Pour: 8
Contre: 26
Le Conseil n'approuve pas.
Président
- Je soumets au vote l'article 14:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 15:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Président
- La parole au Conseiller Giuseppe Cerise, pour
déclaration d'intention.
Cerise G. (VdAV-R)
- Merci, M. le Président. Credo che la
nostra posizione, la nostra visione sull'argomento in discussione
sia stata sufficientemente chiarita dal nostro Capogruppo e dal
collega Chatrian, che sono intervenuti in fase di discussione
generale, dunque semplicemente alcune considerazioni sulle ragioni
che ci spingono ad esprimere un giudizio fortemente negativo su
questo provvedimento legislativo. Quando abbiamo preso in visione
il testo di questo disegno di legge presentato dalla Giunta, in
attuazione dell'intesa sottoscritta in sede di Conferenza
unificata, il primo impatto è stato di stupore. Lo abbiamo però
analizzato con attenzione, con senso di responsabilità e lo spirito
costruttivo che ci contraddistingue pur non condividendone i
contenuti e l'impostazione, riconoscendo ingenuamente a questo
testo contraddittorio ed iniquo l'attenuante della fretta con cui
era stato redatto. Abbiamo dunque tentato di portare il nostro
contributo per migliorarne il contenuto e ricondurlo agli indirizzi
dell'intesa. La nostra disponibilità ha purtroppo incontrato in
Commissione una posizione "ingessata" arroccata in difesa del testo
della Giunta e, se possibile, peggiorandola con alcuni
emendamenti.
Il disegno di legge, dicevo, è iniquo in quanto, introducendo un
bonus
volumetrico con percentuale fissa indipendentemente
dal volume originario, premia chi più ha, iniquo perché non
privilegia minimamente l'abitazione principale o permanente
rispetto alle seconde case, delle quali il 50 percento, come è
stato detto in precedenza, è proprietà di persone non residenti in
Valle; è contraddittorio perché, rispetto all'articolo 1, che
definisce le finalità che richiamano l'esigenza di favorire il
miglioramento e la qualità degli edifici, nonché l'efficienza
energetica, la sostenibilità ambientale, l'utilizzo di fonti di
energia alternative e rinnovabili, contenute anche negli indirizzi
dell'intesa... queste finalità vengono poi disinvoltamente ignorate
nell'articolato, in particolare all'articolo 2 in riferimento al
quale si concentrerà la maggior parte degli interventi previsti da
questa legge. Crediamo che lo sviluppo urbanistico ordinato e
sostenibile non possa essere misurato in metri cubi o in metri
quadrati di cemento.
Questo disegno di legge espropria inoltre la competenza comunale
in materia di gestione del territorio, azione non certamente
coerente con la legittima rivendicazione di autonomia che questa
Assemblea ha sempre sostenuto e sostiene con forza nei confronti
dello Stato e che proprio là, fra l'altro, la disattende verso i
Comuni, proprio in una materia che ha i suoi riflessi diretti sulla
Comunità locale. Mi corre l'obbligo di sottolineare che questa
legge si pone l'obiettivo della riqualificazione del patrimonio,
non sia stato... avrebbe potuto favorire la riqualificazione dei
centri storici almeno per quella parte riferita a quei bassi
fabbricati o comunque come vogliamo poi chiamarli, permettendone il
recupero e in quei comuni che, dicevo bene, avevano già attuato,
definito la concertazione per la classificazione degli edifici. Non
è certo consuetudine del nostro gruppo accodarci a giudizi negativi
espressi nei confronti della nostra realtà regionale, da organi di
informazione, associazioni varie o singole persone, anzi ci
scandalizziamo di fronte a certe affermazioni a volte assurde e ne
assumiamo le difese, ma non è purtroppo questo il caso. Su tale
disegno di legge dobbiamo registrare la nostra condivisione dei
numerosi giudizi negativi espressi, non solo, ma a questi si
aggiunge il nostro profondo dissenso. Ci rammarichiamo, Assessore
Zublena, che sia stata proprio lei, in qualità di Assessore
all'ambiente, la regia di questo iter legislativo, lei che abbiamo
sempre reputato essere particolarmente sensibile in tale contesto.
A nostro avviso, la Valle d'Aosta ha perso un'occasione:
l'occasione di riqualificare la propria immagine in questo contesto
e porsi come esempio da seguire. Noi diamo pertanto a tale disegno
di legge la nostra bocciatura convinta e senza appello. Grazie.
Président
- La parole au Conseiller Donzel.
Donzel (PD)
- Credo che il dibattito ci abbia confermato
tutte le ambiguità che abbiamo sollevato rispetto a questo tipo di
provvedimento e speriamo che alcune possano ancora essere
recuperate dalla delibera di Giunta, quindi non disperiamo che
alcuni aspetti possano essere recuperati. A nostro avviso si
trattava di una legge straordinariamente importante per la Valle
d'Aosta, perché è una legge che è sotto i riflettori di tutto il
Paese, tutti stanno guardando come si legifera in ogni regione; era
l'occasione per far vedere che la Valle d'Aosta è capace di
legiferare meglio delle altre Regioni. Secondo me, abbiamo fatto un
provvedimento che, come dimostrato anche dal dibattito, dalle
esitazioni, dalla non comprensione di alcuni passaggi, non ci mette
a capofila fra le Regioni che stanno normando su tale aspetto;
questo per me è un grosso rammarico, perché c'erano le possibilità
di fare tale cosa.
L'altra considerazione è che nei provvedimenti legislativi
importanti la Valle d'Aosta ha sempre avuto attenzione per le fasce
più deboli; come confermato da quanto detto anche dal Presidente in
questa sede, probabilmente molte persone non hanno le risorse per
intervenire subito, ecco noi facciamo un provvedimento... che dice:
"chi ha i soldi si metta a fare e chi non ha i soldi stia a
guardare", è questa la Valle d'Aosta? Non credo. Proprio quelle
persone che già abitano in case che non hanno qualità, che non
hanno qualità ambientale, eccetera, avevano bisogno di un
provvedimento che tenesse conto anche di questa realtà; una realtà
di cui la maggioranza è consapevole, perché lo ammette in
quest'aula, tale provvedimento non ne tiene assolutamente conto. Da
questo punto di vista, rimangono le nostre perplessità.
Un provvedimento non prorogabile, bisognava fare questa legge,
quindi non si può dire "no" ad una legge di questo tipo, ma certo
ci aspettavamo molto di più, e confermo anch'io un giudizio dato
dal collega Cerise, anche rispetto all'attenzione che normalmente
le Commissioni e il Consiglio regionale danno ai pareri dei Sindaci
del Comitato permanente degli enti locali, mai come in questo caso
sono state disattese alcune pressanti richieste da parte dei
Sindaci, mai come in questo caso!
Dal nostro punto di vista, rimane questo giudizio di astensione,
che non giudichiamo assolutamente ambiguo; giudichiamo una
posizione che spero consenta anche successivamente, grazie
all'intervento di una delibera di Giunta nel merito, di porre dei
paletti, di mettere rimedio a qualcosa che in questo momento non è
assolutamente chiaro nella legge, non nella nostra posizione!
Président
- La parole au Président de la Région,
Rollandin.
Rollandin (UV)
- A conclusione di questo dibattito vorrei
molto brevemente fare le seguenti considerazioni: la prima, con
questo disegno di legge si è previsto un intervento che va nella
semplificazione delle procedure per ottenere alcuni risultati
nell'ambito dell'edilizia; secondo, una riqualificazione del
patrimonio. Due obiettivi che sono non solo dichiarati, ma che
nella legge emergono chiaramente.
Chi ha voluto inserire in questo il piano casa, che non c'è
più... tant'è che il piano casa, intervento per l'edilizia
residenziale, è oggetto di un intervento che in questo momento è
stato previsto con una prima
tranche
di finanziamenti a
livello nazionale di 300 milioni di euro in accordo con le Regioni,
che hanno chiesto 550 milioni di euro per gli interventi per la
casa, per chi non può avere... per l'edilizia residenziale,
eccetera: quello è il piano casa che dovrà essere portato avanti
dalle Regioni! In questo provvedimento chiaramente non c'è la
soluzione per chi non ha la casa, questa è la soluzione per chi ha
la casa e la deve adattare ad alcune situazioni familiari o
comunque che devono essere registrate. Se non si prende come punto
di riferimento questo dato, sicuramente si giudica tale progetto di
legge insufficiente: ma perché non era l'oggetto del disegno di
legge!
Come chi ha voluto sottolineare il problema del rapporto con i
Comuni: il rapporto con essi è stato collaborativo, essenziale e ha
avuto la possibilità di esplicitarsi in emendamenti che hanno
chiaramente indicato cosa volevano. I Comuni volevano due cose:
loro avevano parlato di DIA onerosa, cosa che non si poteva
ottenere, la Commissione ha lavorato bene, ha fatto un distinguo
fra le operazioni di DIA e le operazioni di concessione edilizia
che, come tutte le concessioni edilizie, sono onerose e quindi
vanno ad intervenire e a sanare questa richiesta dei Comuni. I
Comuni avevano chiesto che vi fosse un'indicazione ad un certo
punto per fare un esame di quello che era successo; abbiamo messo
il limite che a tre anni si fa una relazione su quello che viene
fatto. Vi è la registrazione dei fabbricati e di tutto quello che
avviene, abbiamo la possibilità di presentarvi fra un po' quello
che succederà e quello che ci auguriamo succeda, perché qui il
discorso è che siamo chiamati a legiferare in accordo con un
impegno che è stato portato avanti da tutte le Regioni,
indipendentemente dal colore politico. Dirò di più: che alcune
delle Regioni questo piano lo avevano già anticipato e reso
perenne. La Lombardia lo aveva già fatto, l'Emilia lo aveva già
fatto; quando si è parlato di questo, hanno detto: "ma noi lo
abbiamo già fatto questo e addirittura non abbiamo messo limiti!".
Io credo sia giusto dichiarare le insoddisfazioni che possono
essere legate ad atteggiamenti che risentono di influenze esterne,
che vogliono dire che in questa legge bisogna a tutti i costi
pensare che si va contro l'ambiente e contro tutto, non è così! Qui
si tiene conto... innanzitutto si è fatto un riferimento specifico
ai volumi esistenti proprio per avere un parametro chiaro, perché
il riferimento agli indici portava fuori campo, il problema che ha
sollevato il collega Cerise esiste, ma se andavamo a dare
un'indicazione precisa degli indici, andavamo a penalizzarne
alcuni, per cui con riferimento agli indici non solo aumentavi, ma
avresti dovuto demolire, perché gli indici erano completamente
cambiati! Ora, credo che questo disegno di legge dia sostanza ad
un'esigenza sentita da tutti i Comuni, sentita da quelli che hanno
delle situazioni che effettivamente vivono con l'aspettativa di
poter prevedere delle modifiche sostanziali; questo è stato detto.
Vi è la possibilità di un controllo specifico, credo che ad un
certo punto oggi noi possiamo solo augurarci che questa legge possa
avere gli effetti desiderati, ossia che si faccia una
riqualificazione attenta del patrimonio abitativo e di quello che
abbiamo a livello di patrimonio edilizio nei singoli settori a
livello di Comuni. Riteniamo che questa sia una legge molto
positiva, frutto di una concertazione e di un dibattito molto
attento svolto in Commissione, accettando anche quegli emendamenti
che erano ragionevoli e qualificanti nell'ambito del progetto
presentato, quindi riteniamo di aver fatto un lavoro che va nella
direzione che la gente si aspetta. Grazie.
Président
- Je soumets au vote le projet de loi:
Conseillers présents: 34
Votants: 31
Pour: 26
Contre: 5
Abstentions: 3 (Donzel, Carmela Fontana, Rigo)
Le Conseil approuve.
Presidente
- Ricordo che la Conferenza dei Capigruppo è
convocata per domani mattina alle 8,30.
La seduta è tolta.
---
La séance se termine à 21 heures 9.
