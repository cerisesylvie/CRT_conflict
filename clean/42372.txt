Classificazione
BILANCIO E CONTABILITA' REGIONALE
CONSIGLIO REGIONALE
Attività consiliare d'aula



Oggetto del Consiglio n. 1208 del 27 giugno 2020 - Resoconto
OGGETTO N. 1208/XV - Continuazione della trattazione del D.L.
n. 60: "Assestamento al bilancio di previsione della Regione
autonoma Valle d'Aosta/Vallée d'Aoste per l'anno 2020 e misure
urgenti per contrastare gli effetti dell'emergenza epidemiologica
da COVID-19". (Approvazione di otto ordini del giorno. Reiezione di
un ordine del giorno)
Farcoz (Président) -
À la présence de 30 collègues, je
déclare la séance ouverte. La parole au collègue Cognetta,
pour?
Cognetta (VDALIBRA) -
Scusi, Presidente, comunque lo dico
per l'Aula, poi magari avrò una risposta. Mi sembra che il canale
YouTube sul quale viene trasmesso questo Consiglio abbia bloccato
la possibilità di condividere la diretta, di conseguenza c'è una
limitazione nella diffusione di questo Consiglio. Volevo capire se
è un nostro problema tecnico o se sono state cambiate le
impostazioni del canale YouTube di questo sito.
Presidente -
Facciamo i dovuti approfondimenti poi le
faremo sapere nel giro di breve termine.
Pour l'illustration de l'ordre du jour n° 12, la parole au
collègue secrétaire Daudry.
Daudry (VDA ENSEMBLE) -
Con quest'ordine del giorno
vogliamo portare l'attenzione dei lavori sulla questione del
turismo. In realtà si tratta di un ordine del giorno molto
semplice, l'abbiamo anche approfondito dal punto di vista
dell'istanza che andiamo a chiedere. In una breve premessa vi
vogliamo dire che effettivamente abbiamo riflettuto parecchio sul
fatto di proporre un gruppo di lavoro perché in molti dibattiti ci
siamo anche detti in quest'aula un po' qual è il destino di
chiedere dei tavoli piuttosto che dei gruppi di lavoro. Molto
onestamente però non abbiamo trovato quella che poteva essere
un'alternativa per sopperire alle esigenze di questo settore da qui
fino all'espletamento delle elezioni autunnali. Abbiamo pertanto
voluto circoscrivere e portiamo all'attenzione dell'Aula il nostro
pensiero sull'azione che dovrà compiere questo gruppo di lavoro.
Innanzitutto, da un punto di vista metodologico, dovrà essere
un'azione di tipo
super partes
, cioè un approccio tecnico,
un approccio il più possibile scientifico. Dovrà partire dal
monitoraggio delle stagioni turistiche
post
Covid,
evidentemente adesso siamo all'inizio della stagione estiva e i
primi segnali incoraggianti in determinati settori sicuramente vi
sono. Dobbiamo partire dall'analisi della legge che abbiamo in
approvazione e credo che nella discussione generale sia stato detto
in maniera anche non troppo onesta che mancano delle misure per
quanto riguarda il settore del turismo, noi non siamo assolutamente
convinti di questa attitudine, ci sono e ci sono anche importanti.
Le preoccupazioni che abbiamo e che abbiamo individuato in tre
direzioni particolari, che poniamo all'attenzione e che
evidentemente possono essere ampliate... sono emerse - chi ha
seguito i lavori della II credo che se lo ricordi bene - sia nei
documenti che sono stati analizzati che nelle audizioni che sono
state portate avanti... riguardano, dicevo, tre direzioni: quella
dei mutui, quella urbanistica e quella della promozione.
Sulla promozione va anche detto che è stato fatto un lavoro
importante, un lavoro che sicuramente non si deve fermare. Qual è
la preoccupazione che abbiamo allora? La preoccupazione che abbiamo
è che in questo momento la Giunta evidentemente può agire sulla
scorta della legge che verrà approvata, può agire, è stato detto
anche questa mattina, in altri settori per quanto riguarda
l'analisi e la modifica dei protocolli, quindi anche nel campo del
turismo, però noi - dobbiamo dircelo con franchezza - stiamo per
entrare in un lungo periodo di vacanza da parte nostra, la vacanza
elettorale e il settore turistico rimane credo - e lo sappiamo ad
avviso di tutti qui - quello più importante. L'idea pertanto è
quella di creare un gruppo interforze che riguarda sicuramente gli
Assessorati, che deve coinvolgere, a nostro avviso, anche Finaosta
e ADAVA, per preparare, come dicevamo in premessa, un documento che
sia il più confacente possibile alla situazione turistica che
avremo di fronte in questi mesi per consegnare al legislatore che
verrà e all'Esecutivo che verrà una base di partenza, perché semmai
- e tutti ci auguriamo che questo non avvenga - la situazione
dovesse di nuovo degenerare dal punto di vista dell'epidemia, ma
anche se le cose andranno bene, sicuramente dei correttivi in
queste tre materie che abbiamo individuato e in altre che sono, a
nostro avviso, importanti dovranno essere portati. L'intenzione di
quest'ordine del giorno è quindi di creare un metodo di lavoro che
veda pronta la nuova Amministrazione a compiere delle decisioni se
saranno necessarie - e, da questo punto di vista, è facile
prevedere che questa situazione si verifichi - in questo campo che
è evidentemente trainante per l'intera economia della nostra
regione.
Président -
Qui souhaite intervenir ? La parole à la
collègue Minelli.
Minelli (RC-AC) -
Solo per manifestare una piccola
perplessità sul fatto che nell'impegnativa di quest'ordine del
giorno, a proposito del gruppo di lavoro che si propone, l'unica
associazione che viene presa in considerazione è l'ADAVA, eppure
nell'ordine del giorno, nelle premesse, si parla della crisi che ha
segnato in profondità il settore turistico e ricettivo. Ora,
sicuramente sappiamo che il settore ricettivo, il settore
alberghiero è stato e sarà nei prossimi mesi particolarmente
colpito, però, nel momento in cui bisogna pensare alle future
stagioni turistiche, alle possibili recrudescenze del Covid e a
individuare le soluzioni da mettere in campo, io credo che
bisognerebbe ampliare questo tavolo anche ad altre associazioni che
rappresentano comunque il settore, se non ricettivo, turistico.
Quello che vorrei sapere quindi è se c'è l'interesse, la
disponibilità da parte dei proponenti e dell'Aula di ampliare
questa possibilità anche ad altri soggetti, perché mi parrebbe
importante visto lo scopo che l'ordine del giorno si propone, è
condivisibile.
Président -
La parole au collègue Daudry.
Daudry (VDA ENSEMBLE) -
Sì, grazie collega Minelli per il
suo intervento. Assolutamente sì, mi sembrava anche di averlo detto
tra le righe nella presentazione dell'ordine del giorno.
Quest'ordine del giorno rimane una bozza, una base ampliabile
secondo la volontà dell'Aula sia sulle materie di studio da parte
del gruppo sia sulla composizione del gruppo. A nostro avviso,
però, vista proprio questa situazione di periodo elettorale che
stiamo attraversando, deve rimanere il più possibile tecnico e
super partes
, di modo che ai nuovi amministratori venga
consegnata una fotografia della situazione su cui poi intestare le
proprie decisioni.
Presidente -
Grazie per la precisazione. La parola al
collega Aggravi.
Aggravi (LEGA VDA) -
Intervengo per dichiarare che il mio
gruppo appoggia quest'ordine del giorno e vorrei sottolineare un
aspetto in più, sicuramente allargare non soltanto all'ADAVA, ma
l'hanno già detto i sottoscrittori, è una cosa molto importante e
soprattutto anche per comprendere poi qual è o appunto sarà lo
stato non soltanto di quello che sarà il risultato della stagione,
ma soprattutto, visto che una delle premesse riguarda anche
l'aspetto di ristrutturazione del debito, sappiamo che molte realtà
stanno beneficiando della sospensione delle rate, però questo non
vuol dire che ovviamente c'è un beneficio... a breve termine sì,
però a lungo termine ci sarà un grosso problema soprattutto per
quella che poi sarà la sostenibilità di mutui che per loro natura
hanno già un lungo periodo di sdebitamento e che quindi in un
momento di difficoltà di generazione dei flussi di cassa e
soprattutto col fatto che comunque gli interessi vengono pagati,
perché la sospensione sappiamo che ha questa caratteristica. Sarà
anche importante comprendere ed eventualmente lasciare a chi verrà
e a chi avrà l'onere poi di dover occuparsi della seconda parte del
lavoro, o la terza parte come vogliamo, anche uno stato tecnico,
uno stato dell'arte che speriamo possa poi essere utile a definire
delle misure che possano far proseguire l'azione di sostegno e
soprattutto di sopravvivenza di aziende di quella che spesso viene
definita la locomotiva della nostra economia regionale.
Président -
La parole au collègue Ferrero.
Ferrero (VDALIBRA) -
Sicuramente il principio che è
inserito in quest'ordine del giorno è assolutamente condivisibile.
Richiamo ancora l'esigenza di non andare sempre a individuare dei
soggetti unici quando si fanno questi discorsi perché diventa molto
rischioso. Sappiamo che la nostra ricettività è fatta dagli
alberghi, dalle seconde case, dai B&B, che, anche se non sono
attività commerciali, rappresentano comunque un introito per la
comunità valdostana, dalle case per vacanze. Tutti i soggetti
devono essere coinvolti e non dobbiamo dimenticare anche i
rappresentanti delle federazioni di pubblici esercizi, perché se ci
riempiamo tutte le volte la bocca di fare sistema e poi dopo
prendiamo uno e ci mettiamo a parlare in un tavolo con lui e
l'altro un tavolo più vicino ma separato, allora poi se a qualcuno
viene da pensare che ci siano sotto degli interessi nascosti o
secondari, poi è anche parzialmente giustificato. D'accordo,
quindi, va benissimo, ma che ci sia un coinvolgimento di tutti gli
attori del sistema e del mercato turistico valdostano, in modo che
questa possa essere una cosa che viene fatta a livello equilibrato
e di coinvolgimento e condivisione con tutti quanti.
Président -
La parole au collègue Barocco.
Barocco (GM) -
Sì, volevo solo capire questo intergruppo
di lavoro è incardinato dove? Cioè chi lo coordina? Solo
quello.
Presidente -
Visto che anche precedentemente era stata
chiesta una sintesi, lascio al proponente la facoltà di proporre
appunto questa sintesi e di specificare questa richiesta.
Daudry (VDA ENSEMBLE) -
Ringrazio il collega Barocco per
la sua precisazione che permette, oltre a quelle dei colleghi che
sono appena intervenuti, di implementare l'ordine del giorno e di
renderlo ancora più efficace. La proposta credo che possa essere
quella di incardinare questo gruppo di lavoro sotto l'Assessorato
del turismo e, se siamo d'accordo, nel passaggio "oltre alle
proprie strutture deputate e Finaosta", toglieremmo "ADAVA" e
metteremmo: "le associazioni di categoria e di settore" per essere
omnicomprensivi.
Presidente -
La parola al presidente Testolin.
Testolin (UV) -
Intanto grazie per aver arricchito
l'ordine del giorno. Il Governo si era già attivato per cercare di
intraprendere un percorso che potesse essere di coinvolgimento
delle associazioni del territorio sulla nostra finanziaria. È stato
dato mandato a valle della ricostituzione della finanziaria
regionale del consiglio di amministrazione di interloquire con le
varie associazioni per cercare di capire quelle che potevano essere
le iniziative e le necessità delle stesse nella fase che stiamo
vivendo ma anche di impulso per quelle che potevano essere le
necessità dei singoli. Credo che questo tipo di iniziativa possa
incardinarsi in un mandato che è già iniziato, non c'è nessun
problema a inserirlo sotto un Assessorato o sotto un altro che
possa fare da coordinamento delle iniziative e sarà anche il modo
per condividere quelli che sono già dei passi avanti in merito a
quanto sottolineato dal collega Aggravi prima come auspicio e che
credo sia già trasformato in qualcosa di operativo sulle
ristrutturazioni dei mutui dove il nuovo CdA ha deciso un
ampliamento degli stessi fino alla copertura delle domande ricevute
nel mese di febbraio, quindi questo è un passo in avanti importante
che va nella direzione auspicata e che ci vede quindi favorevoli a
votare questo tipo di iniziativa.
Presidente -
Non vedo altri prenotati. Metto quindi in
votazione l'ordine del giorno n. 12 con le modifiche
precedentemente illustrate. Apro la votazione. Chiudo la
votazione.
Presenti, votanti e favorevoli: 34
L'ordine del giorno è approvato all'unanimità.
Dalle ore 15:22 assume la Presidenza il vicepresidente
Distort.
Distort (Presidente) -
Passiamo all'ordine del giorno
successivo, il n. 13. La parola per l'esposizione alla proponente
presidente Rini.
Rini (PNV-AC-FV) -
Torniamo sul tema trattato questa
mattina, quindi di quelle agevolazioni fiscali, delle detrazioni
legate ai bonus, alla materia del bonus che poi è più complessa e
più articolata rispetto al mero credito di imposta pari fino al 110
percento della spesa sostenuta per i lavori di riqualificazione
energetica; questa è una parte prevista nel decreto rilancio che va
a integrare tutto il sistema di bonus che è più articolato. Abbiamo
già in parte detto questa mattina qual è l'obiettivo di
quest'ordine del giorno. Devo ammettere che questa è una delle
nostre priorità e sarebbe davvero una bella risposta da dare alla
nostra comunità, perché abbiamo detto più volte che va rilanciato
tutto il settore dell'edilizia, degli interventi sulle abitazioni e
non solo. Il problema è che queste misure che sono state messe in
campo a livello nazionale che - e lo ha ricordato anche l'assessore
Chatrian oggi - sono sulla carta anche delle buone misure, in
realtà poi sono di difficile e talvolta impossibile applicazione.
Quest'ordine del giorno vuole proprio andare in questa direzione e
vuole farlo per evitare di penalizzare ulteriormente le imprese
artigiane, soprattutto quelle di piccole dimensioni che operano nel
campo, poiché diventa davvero insostenibile per le ditte non
strutturate in maniera così importante, ovviamente sul territorio
valdostano ce ne sono ben poche, se non nessuna, che possano
permettersi l'acquisizione appunto di una mole di un'entità di
crediti così importante.
Quest'ordine del giorno ha poi sottolineato la valenza e
l'importanza della misura messa in campo da CVA, noi siamo molto
soddisfatti, abbiamo guardato con molta attenzione e consideriamo
importante, ben fatta e ben strutturata l'offerta proposta dalla
Compagnia valdostana delle acque, che però copre una parte: quella
della riqualificazione energetica e verosimilmente - ma questo sarà
ancora da verificare - interventi molto strutturati o comunque di
una certa entità. Rimangono ovviamente esclusi gli interventi per
riqualificazione energetica magari di piccola entità, basti pensare
alla sostituzione di finestre in una casa, in un'abitazione privata
e poi quell'altra parte della categoria del bonus, tutti gli
interventi magari di ristrutturazione all'interno delle abitazioni,
cosa molto frequente e devo dire che è anche uno strumento che sta
agevolando, sta solleticando le persone e sta invogliando a
compiere dei piccoli interventi all'interno delle abitazioni. In
questo caso ovviamente ci va uno strumento che sia più snello, più
veloce e chi se non Aosta Factor, che vorrei ricordare... lo ha
fatto bene il collega Aggravi questa mattina e che ringrazio
peraltro per aver sottoscritto, a nome del gruppo Lega,
quest'ordine del giorno... lo ha detto bene: non gli si chiede di
fare niente né di più, né di meno di quanto è la sua missione.
Crediamo quindi di aver proposto quella che può essere davvero la
soluzione più ovvia, più logica e soprattutto più efficiente e più
efficace sia per il privato che intende portare avanti dei piccoli
interventi, sia per le ditte che trovano così un efficace strumento
di sostegno e di risposta. Io spero davvero che questa sia
un'interlocuzione proficua, ma soprattutto un'interlocuzione rapida
che possa portare dei risultati nel breve periodo, perché questo è
il momento dell'emergenza.
Adesso inizia la serie degli ordini del giorno che abbiamo
presentato e che ho presentato a nome dei partiti politici di Forza
Italia e Fratelli d'Italia. Speriamo davvero che gli ordini del
giorno non rimangano delle prese di posizione di massima "tanto
per" in quest'aula, ma che in un momento di estrema difficoltà,
come quello che sta vivendo la nostra comunità, questi ordini del
giorno vedano poi una rapida concretizzazione, perché davvero su
argomenti come questo e su altri che abbiamo già toccato e che
toccheremo il tempo diventa fondamentale.
Presidente -
Qualcuno chiede di intervenire? Ha chiesto
la parola il collega Aggravi.
Aggravi (LEGA VDA) -
Semplicemente per ribadire il
sostegno a quest'ordine del giorno e per ribadire anche alcuni
concetti, perché è utile sicuramente confrontarsi su tematiche che
si conoscono e a me è capitato spesso di non parlare... o, meglio,
la mia attitudine è quella di non parlare di quello che non
conosco, invece abbiamo in quest'aula gente che ne sa di tutte e di
più e soprattutto spesso si lancia in affermazioni che io non so se
sono frutto un po', come ieri dicevo a una collega, di altri
soggetti che sono al di fuori che suggeriscono, ma bisogna sempre
stare attenti a quando c'è qualcuno che al di fuori ti suggerisce
perché poi alla fine sei te che qui dentro rappresenti non solo chi
ti ha votato ma
in primis
te stesso. Perché quest'ordine del
giorno, a mio giudizio e a giudizio di chi l'ha sottoscritto, ha
sicuramente una valenza maggiore? Perché non definisce dei paletti
che devono essere definiti a livello tecnico. La questione del
credito fiscale o del credito di imposta che si voglia, o la stessa
detrazione fiscale che a qualcuno come concetto manca è qualcosa
che non è fine a sé stesso, bisogna concepire nell'insieme un
gruppo che ne fa uso o che lo acquista, perché il vero problema di
questo tipo di operazione non è l'acquisto del semplice credito
fiscale ma è cosa ne faccio del credito fiscale. Qualcuno l'ha
detto giustamente prima: cioè se ho degli utili, ho bisogno del
credito fiscale, io non acquisto crediti fiscali come se fossero
delle figurine Panini, per dire. Devo cioè capire a cosa ne serve e
soprattutto poi l'utilizzo del denaro pubblico per l'acquisto di
credito fiscale è qualcosa di più complicato. Aosta Factor, tra
l'altro, adesso ovviamente con la crisi del debito sappiamo che
tutte queste realtà che fanno sconto hanno avuto delle
problematiche, però nel passato ricordo che addirittura qualcuno
che era seduto in quest'aula aveva valutato la possibilità di
venderla proprio perché era una realtà performante e che poteva
essere appetibile, realtà che controlliamo ma che non possediamo al
cento percento, e che fa questo di mestiere. Sulla sua capacità
finanziaria, chi ha studiato bene il gruppo sa benissimo che
l'
atout
che aveva Aosta Factor era quello di avere un
fornitore di provvista finanziaria che si chiamava Finaosta proprio
perché Finaosta non può fare questo tipo di attività tenuto conto
che sappiamo, tra l'altro, che il 90 percento dell'attività di
Aosta Factor guarda al di fuori della nostra regione, quindi, tra
l'altro, questo potrebbe essere un elemento in più. Ripeto però un
conto è la proficua interlocuzione o comunque la fattibilità di
un'operazione, un conto è già definire in legge dei perché, dei per
come o come voler praticare una determinata operazione, che è molto
complessa, anche proprio perché dobbiamo capire a livello nazionale
come verrà poi applicata questa fattispecie perché nessuno di noi,
men che meno il sottoscritto, sa tutto e di più e forse qualcun
altro dovrebbe informarsi di più o magari parlare di quello che
conosce.
Presidente -
Ci sono altre richieste di intervento? Ha
chiesto la parola il collega Marzi.
Marzi (SA) -
A tutti gli effetti io ritengo sia
assolutamente interessante il fatto che per l'ennesima volta si
venga a richiamare una peculiarità tutta valdostana, così come
capiterà poi durante il dibattito di questi giorni, capiterà di
trattare della previdenza complementare collettiva, a tutti gli
effetti il fatto di cominciare anche a discutere di una società di
factor
locale, che per sua natura ha il principale obiettivo
quello di gestire i flussi finanziari soprattutto di matrice non
regionale per fare il proprio lavoro, quindi quella che è la
cessione del credito... cessione del credito
pro soluto
,
cessione del credito
pro solvendo
in prima battuta, come
richiamato dal collega Cognetta. Tra l'altro, io non posso che
sposare codesta tesi visto che, quando facevo l'Assessore alle
finanze del Comune di Aosta, sono stato il primo Assessore d'Italia
a gestire quello che una volta si definiva "Patto di stabilità", o
come il Sindaco di allora lo definiva "Patto di stupidità", andando
a coniare e strutturare una convenzione con l'Associazione italiana
dei factor, che videro il Comune di Aosta come il principale e
unico interlocutore per la gestione per cassa dei crediti in conto
capitale attraverso la cessione del credito
pro soluto
.
Fummo l'unico Comune di Italia, poi seguiti da altri, che gestirono
i flussi di cassa appunto per cassa del pagamento dei nostri
fornitori, quindi riuscendo a ovviare al Patto di stabilità di
allora, creando una convenzione... Già allora pertanto individuai
in Aosta Factor un interlocutore privilegiato e, tra l'altro,
sinonimo reale ed economico di autonomia e a maggior ragione quindi
apprezzo quest'ordine del giorno; perché? Perché individua Aosta
Factor come interlocutore. Secondo me, è corretto, come richiamato,
tra l'altro, dal collega Aggravi, il fatto di aprirsi delle porte.
Ieri il collega Aggravi ha simpaticamente presentato un cartello di
carta nel quale alla fine della mia locuzione chiedeva il "quindi";
naturalmente sarò nei prossimi giorni assolutamente lieto di avere
la possibilità di ricordargli la riunione di giovedì alle ore 12:30
per stabilire quelli che erano i "quindi", visto che io ho appunto
una faccia che in alcuni momenti risulta essere molto decisa e
notoriamente, anche se riesco a essere circonvolutorio nelle mie
locuzioni, so anche essere diretto nel momento in cui mi esprimo,
per cui direbbe qualcuno che l'altro giorno non ho fatto filosofia.
Per lo stesso motivo apprezzo quanto da lei individuato e ritengo
che sia Aosta Factor che altri partecipanti valdostani, o comunque
sia regionali risultano essere dei giusti interlocutori. Ho detto
non più tardi di ieri che è assolutamente importante tenersi delle
porte aperte, aumentare il numero degli interlocutori, quindi,
siccome ritengo che due valgano più di uno, a titolo personale
appoggerò codesto ordine del giorno.
Presidente -
La parola al collega Cognetta.
Cognetta (VDALIBRA) -
Per annunciare anche noi, come
gruppo, voto favorevole su quest'ordine del giorno per i motivi
espressi sia dal collega Aggravi che dal collega Marzi e non solo
per quanto detto anche in occasione dell'ordine del giorno
precedente presentato dalla collega Minelli rispetto a Finaosta;
questa è una soluzione tecnicamente più percorribile; di
conseguenza, mi sembra opportuno dare il nostro sostegno. Io spero
che si trovi una soluzione perché effettivamente ci sono delle
grosse masse economiche in gioco che sarebbe opportuno cercare di
intercettare per dare una risposta a tutti quei cittadini che,
grazie a questo, potranno effettuare dei lavori che altrimenti non
potrebbero effettuare, dando così un grosso impulso all'economia,
quindi, se sosteniamo una cosa del genere, sicuramente è una cosa
opportuna per tutta la Valle d'Aosta.
Presidente -
La parola all'assessore Chatrian.
Chatrian (AV) -
Questa mattina abbiamo avuto modo di
affrontare questo tema entrando anche nel merito e nel dettaglio.
Continuo a ribadire la posizione del nostro gruppo e speriamo
vivamente che ci sia spazio a livello nazionale e che si amplino i
potenziali fruitori di questa misura, altrimenti per noi,
soprattutto la nostra conformazione sarà un po' monca, perché tutto
quello che è patrimonio immobiliare ricettivo a oggi è fuori e una
parte di seconde case da reddito già edificate sarebbero fuori se
non condomini. Speriamo quindi che ci sia spazio per poter ampliare
i futuri potenziali beneficiari in modo che la misura vada oltre i
tre pilastri ad oggi del 65-50 percento e del bonus sismico. Ci
trova quindi d'accordo su questa impostazione, oltretutto dà la
possibilità di valutare, come nell'ordine del giorno di questa
mattina, percorsi tecnici-scientifici e che abbiano soprattutto
spazio, quindi utili per poter utilizzare queste misure e, di
conseguenza, portarsi in pancia i crediti.
Presidente -
La parola alla collega Minelli.
Minelli (RC-AC) -
Devo una risposta, un'osservazione al
collega Aggravi. Vede, io ho grande rispetto delle competenze,
credo che sia una delle cose più importanti e io, come credo tutta
quest'Aula, le riconosco delle ottime competenze in ambito
economico e finanziario, delle quali io sono quasi totalmente
priva. Quello che ho imparato in questi due anni di Consiglio
regionale, però, è che bisogna cercare di fare il possibile per
imparare, studiare, che è una cosa che ho sempre fatto,
documentarsi anche in quegli ambiti che personalmente trovo
ostici.
La seconda cosa che ha guidato il mio lavoro qui dentro, ma non
solo, un po' tutto il mio percorso personale e lavorativo, è quella
di aver sempre cercato di portare avanti idee, progetti, in qualche
modo proposte che derivano da un lavoro di squadra. Voi siete
sette, siete il gruppo in questo momento più numeroso e potete
contare su competenze molteplici; noi siamo un gruppo molto più
piccolo ma siamo fortunatamente supportati all'esterno di
quest'Aula da varie persone, che, a titolo diverso per le loro
competenze, ci supportano in questo lavoro e io ho imparato in
tutta la mia vita a fare tesoro delle capacità degli altri, perché
non ho veramente la presunzione di essere onnisciente.
Lei ha detto che non ha la pretesa di - e non lo ha fatto, ha
detto così - di occuparsi di ambiti che sono lontani dalle sue
competenze. Mi permetto di dissentire, lei ha spaziato in tutti gli
ambiti ma come, secondo me, è giusto fare. Io quindi ritengo che
sia, se vogliamo, anche un po' scortese da parte sua dare a
qualcuno dell'incompetente o comunque dire a qualcuno che non sa
ciò di cui parla. Io assolutamente non ho il suo livello di
competenza in queste cose ma, lo dico molto serenamente, so di aver
detto delle cose che stanno in piedi e so anche che, di fronte a
quanto voi avete detto, e all'ordine del giorno che avete
presentato, in qualche modo si subordina un ruolo che può avere
Finaosta in maniera preminenziale, se vogliamo, rispetto al ruolo
di CVA. Il decreto del Governo, rispetto al quale penso che
qualcuno abbia la sfera di cristallo per dire che probabilmente non
funzionerà, ha come obiettivo quello di creare un libero scambio di
detrazione fiscale. Questo è quello che un organismo, una società
come Finaosta può fare e può indirizzare; l'indirizzo deve venire
da Finaosta, è Finaosta che dirà ad Aosta Factor, a CVA quello che
deve fare. Nell'ordine del giorno, nell'impegnativa si dà una
preminenza a CVA e si dice che ciò che non farà verrà fatto
attraverso Aosta Factor, eccetera. Io credo - ed è ciò che ho
cercato di spiegare questa mattina nell'illustrazione dell'ordine
del giorno - che invece ci deve essere una sorta di gerarchia.
Detto ciò, io mi auguro che lei con un pochino meno di
presunzione possa riconoscere che tutti quanti in quest'aula
abbiamo il diritto/dovere di fare il possibile per portare avanti
con dignità le proposte, certamente alle volte sbagliando com'è
successo, certamente anche avvalendosi del contributo di chi noi
rappresentiamo e che fuori di quest'aula ha il diritto di dare una
mano, di suggerire, di avanzare delle proposte. Molto spesso noi
abbiamo portato avanti delle proposte che venivano dall'esterno e
che erano anche state costruite da rappresentanti delle
associazioni e della società civile, ed è ciò che io credo di aver
fatto in modo onesto e che ho tutta l'intenzione oggi, domani e
fino alla fine di questa legislatura, che sarà certamente non oltre
il 15 di luglio, di fare.
Presidente -
Ha chiesto la parola il collega Aggravi per
fatto personale.
Aggravi (LEGA VDA) -
Sì, vorrei scusarmi con la collega
Minelli se ho dato a intendere delle accuse nei suoi confronti.
Penso che invece le considerazioni almeno tecniche debbano essere
girate a chi gliele suggerisce, quindi assolutamente non volevo
prendermela con lei come già ho fatto in Commissione, anche perché
su certi argomenti io, mi spiace, non voglio assolutamente sembrare
arrogante, ma sulle questioni tecniche un po' mi infervoro. Per
quanto riguarda il fatto che ognuno di noi dia il suo contributo,
questo è vero, lei ieri parlava di "muro di ostilità", con lei
spesso si trova semplicemente un muro, quindi io non voglio andare
in contrasto con lei, e quindi giro le mie considerazioni, anzi le
chiederei di essere relatrice delle mie considerazioni a chi le ha
suggerito questi interventi.
Presidente -
Scusate, per chiarezza, collega Minelli, il
suo intervento è stato chiaramente rivolto al collega Aggravi, il
quale ha utilizzato il fatto personale per rispondere al suo
intervento. Ora non proseguiamo oltre col fatto personale, lei ha
usato il suo intervento, avrete modo di allontanarvi dall'aula e
spiegarvi le cose tra di voi. Io, mi spiace, non le cedo la
parola.
La parola al collega Barocco, che aveva chiesto la parola.
Barocco (GM) -
Mi ha anticipato, Signor Presidente,
perché io in queste dotte disquisizioni mi sono perso il filo. Mi
spiegate che cosa dobbiamo votare? Cioè "mi scuso, dico"... va
bene, okay, io mi limito all'aritmetica, quindi ditemi che cosa
bisogna votare. Io qui non ci capisco più nulla. Siamo qui, c'è un
impegno? Bene. Ci sono state delle divergenze sul deliberato,
sull'impegno, non ho capito più niente. Fatemi un sunto, un minimo
di riassunto di quello che è stato fatto, perché io mi sono perso
tra i fatti personali.
Presidente -
Ha chiesto la parola la presidente Rini.
Rini (PNV-AC-FV) -
Sinceramente sono profondamente molto
dispiaciuta che su un tema così importante per la comunità tutta
valdostana... perché forse non è ben chiara l'entità, la portata
degli interventi che possono poi derivare da questo tipo di misure:
si parte dal piccolo intervento di ristrutturazione di un locale in
casa al grande intervento di ristrutturazione per l'efficientamento
energetico, il tutto a detrazione del privato, che ovviamente
quindi fa dei lavori, riesce a non pagarli o a pagarli se il bonus
è diverso in misura minore, quindi un vantaggio per il privato che
fa il lavoro, un vantaggio per l'azienda che lavora, che quindi la
si butti un po' così in caciara me ne dispiaccio particolarmente,
anche che si urtino sempre le sensibilità dei singoli.
Detto questo, credo sia giusto farsi consigliare, sia bene
sempre guardare bene chi ci consiglia. Io ho iniziato ringraziando
il gruppo di lavoro, perché questo, per esempio, è un ordine del
giorno che ha fortemente voluto il gruppo di persone che con me
lavora, un gruppo di imprenditori e commercialisti, che hanno
lavorato, e che io ringrazio di cuore, a quest'ordine del giorno, a
cui, come dicevo, teniamo particolarmente. Io non ho altro da
aggiungere dal punto di vista tecnico perché il collega Aggravi lo
ha fatto in maniera molto puntuale. Non ho sinceramente capito, ma
perché forse l'abbiamo letto in maniera diversa, collega Minelli,
le sue osservazioni sull'ordine... di impatto tra Finaosta e Aosta
Factor; in realtà, se lei legge l'impegnativa, dice esattamente e
ripercorre quello che lei ha detto, perché si avvia la proficua
interlocuzione Regione con Finaosta e con la società Aosta Factor e
anche dopo "... quei lavori che non vedranno l'intervento di
CVA...". Ovviamente gli interventi, come abbiamo detto prima, che
verosimilmente riuscirà a fare CVA sono degli interventi di un
certo tipo; c'è poi un'intera galassia che va al di là
dell'efficientamento energetico e che saranno verosimilmente -
questi sono i numeri che peraltro abbiamo alla mano - ancora più
corposi, tutta l'altra serie di interventi legati alle altre
categorie di bonus, quindi esattamente tenendo i canali e gli
interlocutori ufficiali.
Ringrazio i colleghi e anche i colleghi che sono intervenuti e
che hanno dato sostegno a questa iniziativa perché crediamo davvero
che sia una risposta importante.
Se posso aggiungere, avevo ancora qualche minuto, concordo con
l'assessore Chatrian: guardiamo con attenzione quello che accadrà a
livello nazionale, è vero, potrà essere ampliata la platea ma ad
oggi una platea già c'è: la platea dei privati che crediamo meriti,
soprattutto in questo momento di difficoltà, un'attenzione
particolare. Seguiremo quindi con attenzione ciò che accadrà anche
a livello nazionale ma cerchiamo di muoverci con estrema urgenza
per dare delle risposte alla platea che già oggi può fruire di
questi interventi.
Presidente -
Altre richieste di intervento? Ha chiesto la
parola il presidente Testolin.
Testolin (UV) -
Solo per sottolineare anche il nostro
voto positivo su quello che ci siamo detti questa mattina che va
nell'ottica di quanto era stato rappresentato anche se in maniera
meno puntuale dalla collega Minelli. È un percorso da sviluppare
nell'ottica di mettere a terra, come si suol dire, queste risorse
con due attenzioni che comunque vanno prese in considerazione: una
che il minore introito di risorse tributarie e fiscali inciderà
evidentemente sulle entrate dell'Amministrazione regionale; d'altro
canto, sarebbe comunque opportuno che queste attività vengano
all'interno di questi percorsi riconosciute delle aziende
valdostane, perché poi il rischio potrebbe essere quello di
riversare questi crediti ad aziende fuori dal territorio regionale
che hanno capienza per poterle sviluppare e quindi delocalizzare
fuori dai nostri confini un'attività lavorativa che, proprio per
quello che ci siamo detti, sarebbe assolutamente indispensabile che
rimanesse sul nostro territorio. Questo quindi sarà da attenzionare
anche nei rapporti e nell'analisi con Finaosta e con Aosta
Factor.
Presidente -
Altre richieste di intervento? In assenza di
richieste apro la votazione sull'ordine del giorno n. 13. Chiudo la
votazione.
Presenti: 35
Favorevoli: 29
Astenuti: 6 (Bertin, Minelli, Mossa, Nasso, Russo, Vesan)
Il Consiglio approva.
Presidente -
Prima di passare all'esame del punto
successivo, l'ordine del giorno n. 14, do risposta alla richiesta
segnalata all'inizio della seduta pomeridiana proposta dal collega
Cognetta in mozione d'ordine per quanto riguarda il quesito
sull'incorporamento YouTube della diretta del Consiglio. Le
riferisco, collega Cognetta, e poi le consegno il materiale che mi
hanno trasmesso, che gli uffici dicono quanto segue: "abbiamo
appena effettuato una verifica in merito alla segnalazione relativa
alla possibilità di incorporare la diretta del Consiglio di
YouTube, confermiamo di non aver modificato le impostazioni e
quindi la possibilità di incorporare è attiva. È possibile ricavare
il
link
da utilizzare per l'incorporamento cliccando sul
pulsante destro sul video della diretta YouTube e selezionare
"copia codice" per l'incorporamento; si veda immagine in allegato",
che chiaramente vedrà lei e non possiamo trasmettere a chi ci
ascolta, a chi ci segue.
Il collega Cognetta chiede la parola. Presidente Rini, lei aveva
chiesto la parola per l'esposizione dell'ordine del giorno? Allora
diamo la precedenza al collega Cognetta, immagino in risposta a
questa segnalazione.
Cognetta (VDALIBRA) -
Sì, volevo ringraziare per la
sollecita risposta. Mi riferivo comunque alla condivisione in
diretta, che, a quanto pare, ha subito una variazione. Ringrazio
quindi gli uffici, mi hanno risposto su una cosa diversa ma va bene
così.
Presidente -
Il suo ringraziamento chiude questa
situazione, in caso di approfondimento ci saranno i canali per
farlo, assolutamente.
La parola per l'esposizione dell'ordine del giorno n. 14 alla
presidente Rini.
Rini (PNV-AC-FV) -
Parliamo di un tema molto importante,
di un mondo in realtà particolarmente importante, che ha dato tanto
al tessuto economico e produttivo della nostra regione e stiamo
parlando delle società cooperative e consortili. Peraltro delle
realtà che hanno fatto la loro parte pesantemente anche durante
l'intera emergenza Covid e dobbiamo rilevare che nel terzo
pacchetto anticrisi che oggi stiamo discutendo in realtà nulla
viene previsto in merito al sostegno agli investimenti nel settore
attraverso agevolazioni finanziarie. Questo è un settore molto
importante, al di là di quest'ordine del giorno, noi abbiamo
presentato anche un emendamento concreto all'articolo 46 per
introdurre proprio anche la categoria delle società cooperative e
consortili all'interno della previsione di aiuti alle realtà
valdostane. Quest'ordine del giorno in realtà ha una finalità
differente perché con questo si chiede di tornare a finanziare
misure già attivate dalla specifica legge di settore che al momento
è stata completamente svuotata. Ecco, su questo in realtà c'è una
conditio sine qua non,
c'è una questione in termini di
Regolamento diremmo pregiudiziale. Non abbiamo compreso bene se
l'annunciato quarto pacchetto di aiuti ci sarà o meno. Noi
ovviamente ci siamo attenuti alle comunicazioni a mezzo stampa da
parte del Presidente che appunto aveva annunciato un quarto
provvedimento, io non ho compreso bene se derivante dagli utili di
partecipate o meno, comunque si parlava di un quarto intervento.
Ora, è ovvio che non sapendo se questo quarto intervento... noi
abbiamo preso per buone le parole che abbiamo sentito e che sono
state dette e annunciate per mezzo stampa, e quindi questo forse, e
credo che questo possa essere utile anche per gli altri colleghi,
sia da chiarire, da dirimere, cioè per capire anche come impostare
le azioni future di programmazione e anche di prospettiva,
prospettiva futura non a lunga durata. Come dicevamo prima, la
crisi era ieri, non solo oggi, quindi tutto ciò che viene fatto
viene fatto già in ritardo in questo momento di sofferenza per il
territorio. Ne approfitto anche per chiedere questo chiarimento,
che credo sia un po' dirimente per tutte le discussioni anche
future, non solo degli ordini del giorno durante questa seduta del
Consiglio: se potremo o meno fare affidamento su questo quarto
pacchetto che era stato annunciato.
Poco altro da aggiungere quindi a questo se non che
nell'impegnativa si chiede appunto di effettuare un'immediata
ricognizione delle risorse e poter prevedere in questo ulteriore
intervento una messa a disposizione per il rifinanziamento della
legge di settore che riguarda proprio le cooperative, anche per il
ruolo importante, lo abbiamo detto prima, la funzione che hanno sul
territorio in tanti settori strategici e fondamentali in questo
periodo ancor più, e poi anche per dare una boccata di ossigeno che
possa garantire il livello occupazionale a queste realtà, perché
sono realtà veramente impattanti anche da questo punto di vista sul
nostro territorio. Attendo quindi queste risposte.
Presidente -
Chi chiede di intervenire? Ha chiesto la
parola la collega Trione.
Trione (SA) -
Per sostenere quest'ordine del giorno, che
va a chiedere di finanziare una legge che è particolare perché va a
contribuire a degli investimenti delle cooperative. Non è quindi un
contributo così dato a fondo perso ma sono dei contributi che vanno
in qualche modo a incentivare degli investimenti delle cooperative.
Come già sottolineava la Presidente, quindi è un modo anche per in
qualche modo sostenere le politiche del lavoro e il mantenimento di
posizioni di lavoro di lavoratori, dei valdostani. Sicuramente
quindi noi voteremo a favore di quest'ordine del giorno.
Presidente -
Altre richieste di intervento? Ha chiesto la
parola il presidente Testolin.
Testolin (UV) -
In riposta a quanto richiesto dalla
Presidente, soprattutto per quanto riguarda
in primis
il
possibile quarto provvedimento che è stato oggetto di confronto
all'interno della II Commissione alla presenza anche degli organi
tecnici che hanno specificato come la possibilità di utilizzo delle
risorse principalmente derivanti dagli utili delle partecipate,
nella fattispecie CVA, sarà condizionata a una verifica dei bisogni
delle coperture sul 2020/2021 del bilancio pluriennale che è già
stato approvato; questo anche in funzione della determinazione
degli sviluppi della trattativa tra la nostra Regione assieme alle
altre speciali e lo Stato per il risarcimento, diciamo così, delle
mancate entrate che andranno a colpire sì il 2020 ma soprattutto il
2021. A fronte di queste mancate entrate la Regione ha chiesto il
non pagamento per due anni dei 102 milioni di contributo al
risanamento della finanza pubblica, la contrattazione è in itinere.
A fronte di una richiesta da parte delle cinque Regioni a statuto
speciale di 3.150.000.000 all'anno per due anni, a oggi quello che
il Governo nazionale ha messo sul piatto è un miliardo per le
speciali. C'è una trattativa che probabilmente con la prossima
settimana potrà definire se ci saranno ulteriori disponibilità da
mettere a disposizione e le modalità e i tempi affinché queste
possano essere rese disponibili al nostro territorio.
Per quanto riguarda l'ordine del giorno, la nostra attenzione a
livello di governo è stata molto alta sin dall'inizio dell'anno in
quanto avevamo previsto e avevamo allocato su questi articoli, se
non tutti, su alcuni di questi, dopo anni di mancata presenza di
risorse per il finanziamento degli investimenti a favore delle
società cooperative, delle risorse che dovevano però necessitare di
una revisione complessiva delle norme attuative, delle delibere
attuative, cosa che in ordinaria amministrazione non si può
sviluppare. Allora per molta trasparenza e molta onestà
intellettuale che pensiamo di esprimere qua, e ci sarà modo di
farlo anche su altri ordini del giorno che sono stati presentati,
per chiarezza nei confronti di chi ha delle attese in merito a
determinati sviluppi, fino a quando non ci sarà la possibilità di
fare delle delibere attuative, non si potrà dare corso a questi
finanziamenti. In questa fase di ricerca e di reperimento di
risorse da mettere a disposizione della situazione contingente sono
state pertanto diciamo messe a disposizione del bilancio di questa
variazione le risorse a suo tempo allocate in previsione che invece
gli sviluppi della politica fossero stati altri e avessero permesso
già fin da questi mesi di avere un Governo con pieni poteri. Questa
situazione quindi ci vede a condividere assolutamente il principio,
tant'è vero che la possibilità di finanziamento è prevista
all'interno del DL n. 60 negli articoli dedicati all'industria e
all'artigianato che ricomprende tutte le aziende e le società che
sono anche a livello cooperativo ricomprese in questo percorso,
così come sono ricomprese le stesse attività nell'articolo 42, che
va a ristorare una parte di quelli che sono stati i minori introiti
calcolati sulle società che hanno avuto cali superiori al 40
percento. Per quanto ci concerne, pur credendo assolutamente nel
principio di quest'ordine del giorno, quindi andremo ad
astenerci.
Presidente -
La parola al collega Aggravi.
Aggravi (LEGA VDA) -
Io ho sentito l'intervento del
Presidente, non so se ho capito male, però, in quanto Commissario
della II Commissione, volevo avere una delucidazione, perché se ho
capito bene, lei ha detto che in II Commissione c'è stata una
discussione, un'interlocuzione su un possibile quarto
provvedimento. Siccome, ripeto, mi sembra di seguire abbastanza
bene i lavori della II Commissione, volevo capire se mi ero perso
io qualcosa e guardo anche il Presidente della II Commissione,
oppure effettivamente ci dovrà essere. Mi chiedo: ma è intenzione
comunque politica fare un quarto provvedimento posto il fatto che
abbiamo iniziato questa sessione con il fatto che non sappiamo se
abbiamo i voti per portare avanti questo terzo provvedimento, cioè
io penso che sia importante capire, al di là dell'oggetto del
contendere... che poi sul discorso che non si possono fare delibere
attuative, vedendo altre delibere che sono state fatte... su questo
però mi riservo di approfondire l'analisi, ma mi chiedo, c'è
l'intenzione di fare un quarto provvedimento o no? Perché abbiamo
avuto anche dei colleghi che, malgrado loro abbiano in parte subito
in Commissione effettivamente una delle mie prese di posizione sul
fatto di comprendere o no se c'è la disponibilità di ulteriori
risorse... perché questa sarebbe una novità del giorno che, secondo
me, vale la pena comunque sondare e capire.
Presidente -
La parola al collega Restano.
Restano (VDA ENSEMBLE) -
Signor Presidente, è già la
seconda volta che lei interviene argomentando la questione del
perché forse non si potrà fare un quarto provvedimento. Sul tema
specifico, il punto all'ordine del giorno n. 35... avevamo
presentato un ordine del giorno esplicitamente per questo. Mi
permetto però di dire che quello che noi, almeno per quella che è
la mia competenza, dobbiamo dare oggi è un indirizzo politico. Lei,
rispondendo di no, ha detto che non vuole fare il quarto
provvedimento, perché i pareri tecnici sono pareri tecnici e ce li
daranno sulla legge; l'indirizzo politico, la Giunta vorrebbe
impegnarsi per un quarto provvedimento per dare soldi ai
Valdostani? Ne parleremo all'ordine del giorno n. 35.
Presidente -
Altre richieste di intervento? Ha chiesto la
parola la presidente Rini.
Rini (PNV-AC-FV) -
Parto dalla considerazione che ha
fatto ora il collega Restano, ovvero dalla differenza tra la
valutazione politica e tecnica. Il collega l'ha disegnata intorno
alla questione quarto provvedimento, io la riporto all'attenzione
dell'ordine del giorno. Stessa identica cosa e qua chiedo anche ai
singoli colleghi di esprimersi nel merito di questo. Qua stiamo
parlando di una realtà importantissima, l'abbiamo detto prima,
anche dal punto di vista occupazionale, che ha dato tantissimo
durante questa emergenza, che sono le cooperative e le realtà
consortili.
Detto questo, lei mi parla di impossibilità di portare avanti
delle delibere attuative. Lo ha detto chi mi ha preceduto, andremo
poi a vedere le delibere attuative che sono state approvate in
questo periodo e a fare dei dovuti paragoni con questa eventuale e
ipotetica delibera attuativa, per capirne anche le differenze,
perché in questo momento sinceramente non riesco a capire quale sia
la criticità. Qui siamo un'assemblea legislativa, qui prendiamo
delle decisioni politiche e non tecniche, e l'impegnativa di
quest'ordine del giorno è tutta squisitamente politica. C'è la
volontà di fare una ricognizione di risorse, andare a vedere se
queste risorse ci sono e fare di tutto per superare quegli ostacoli
tecnici, per riuscire ad allocare queste risorse a favore degli
enti cooperativi, che, come ha spiegato molto bene la collega
Trione, sono peraltro vincolati a investimenti e non dati a fondo
perduto? Creando e dando ossigeno a queste realtà, sì o no?
Politicamente, non tecnicamente. Se poi i suoi tecnici, dopo che
lei politicamente ha portato avanti questa iniziativa... però lo
faccia con coraggio e con convinzione, non supinamente e ascoltando
sempre solo a priori delle indicazioni tecniche, se lo fa e
all'ultimo scoglio avrà il
niet
categorico tecnico, le
daremo atto che politicamente si è battuto per qualcosa per cui,
secondo noi, vale la pena battersi. Perché sono realtà che troppo
spesso quando abbiamo bisogno... e quando la comunità ha bisogno
cita e invoca... e poi, quando c'è da sostenere, purtroppo la
politica se ne dimentica. Allora qui io chiedo e chiedo al
Presidente di ripensare anche e ai colleghi che hanno preso la
decisione di sostenere la linea che ha annunciato il Presidente, di
ripensarci perché questo è un impegno politico, non tecnico.
Qualora voi vi assumeste questo impegno politico, ve lo
riconosceremmo, anche qualora poi all'ultimo
step
, come
dicevo prima, ci si trovasse davanti a un problema di tipo tecnico,
che però deve essere adeguatamente certificato, adeguatamente
sostenuto, adeguatamente comprovato. Io quindi vi chiedo davvero di
prendervi questo impegno che è tutto squisitamente politico.
Presidente -
Altre richieste di intervento? Ha chiesto la
parola il collega Gerandin.
Gerandin (MOUV') -
Sarò brevissimo. Io penso che sia un
atto dovuto da parte del Governo comunque effettuare un'immediata
ricognizione, anche se la situazione fosse quella che lei ha
evidenziato prima, Presidente. Penso sia necessaria una
ricognizione, poi la parte seguente dà un indirizzo su come
utilizzare queste risorse, indirizzo che personalmente condivido,
per cui io penso con tutta sincerità che la ricognizione sia
dovuta, l'indirizzo, se è condiviso, va votato, per cui immagino
che non possa essere che un impegno che obbliga un certo percorso
ma alla fine dà un indirizzo sull'utilizzo delle risorse.
Presidente -
Altre richieste di intervento? La parola
all'assessore Chatrian.
Chatrian (AV) -
Io penso in qualsiasi ordine del giorno o
qualsiasi documento che viene approvato, che sia di natura
amministrativa o tecnica o anche solo di indirizzo politico, debba
avere più informazioni possibili per potersi ognuno di noi
posizionare. Ho ascoltato attentamente il dibattito su quest'ordine
del giorno. Se posso, scinderei in due pilastri la richiesta fatta
da parte della collega: il primo, per quanto riguarda la
ricognizione delle risorse finanziarie, penso che, dal punto di
vista politico, il Governo lo sta già facendo ma che debba farlo;
per quanto riguarda invece il secondo, legato alla legge n. 27 del
1998 e quindi degli investimenti degli enti cooperativi, noi non
abbiamo fatto una ricognizione di natura politica, ma, dal punto di
vista tecnico, non ci è stato possibile portare avanti le delibere
applicative perché in ordinaria amministrazione tali delibere
avrebbero avuto una loro discrezionalità che in ordinaria
amministrazione noi oggi non possiamo fare. Per quanto ci riguarda,
se i colleghi, i Consiglieri tutti hanno bisogno anche di un parere
scritto, noi per lunedì o martedì cercheremo di farvi avere un
parere scritto da parte dei dirigenti e dai coordinatori, il
perché, dal punto di vista tecnico, non abbiamo potuto approvare le
delibere applicative perché c'era della discrezionalità, quindi in
legge non c'erano dei parametri ma in legge i parametri sarebbero
stati di competenza della Giunta.
Per quanto riguarda invece la questione di natura legata alla
ricognizione, questo è un compito che ci assumiamo e che ci stiamo
assumendo, quindi io penso che, prima di concludere, al di là
dell'ordine del giorno che citava prima il collega Restano, che ci
sarà mi sembra al n. 35 o al n. 36, che ci siano tutte le
condizioni per poter portare a conoscenza tutto il Consiglio se ci
sono delle risorse utilizzabili per un eventuale quarto
provvedimento. Grazie ancora per la disponibilità.
Presidente -
Altre richieste di intervento? In assenza
possiamo procedere alla votazione sull'ordine del giorno n. 14.
Apro la votazione. Chiudo la votazione.
Presenti, votanti e favorevoli: 34
Il Consiglio approva all'unanimità.
Presidente -
Passiamo all'esame dell'ordine del giorno n.
15. La parola alla proponente presidente Rini.
Rini (PNV-AC-FV) -
Torniamo in quest'aula su un tema che
mi sta particolarmente a cuore: quello legato alla Casa
circondariale di Brissogne. Partirei con una piccola premessa.
Purtroppo troppo spesso, sia in quest'aula ma anche nell'opinione
pubblica, nel sentire comune, la Casa circondariale viene vissuta e
vista come un'entità a sé, come un qualcosa di distante, da tenere
lì e possibilmente, dobbiamo dircelo, anche parlarne poco, non
enfatizzare troppo, né che esiste, né che ha dei problemi, né che
c'è e che è parte integrante invece di una comunità e come tale,
quindi come una parte integrante, viva di una comunità tutta, deve
essere trattata e deve essere vissuta e così le sue criticità. La
Casa circondariale di Brissogne, per sua struttura, per sua natura,
per sua collocazione geografica e non solo, per sua dimensione,
potrebbe essere un vero e proprio laboratorio anche di buone
pratiche da esportare. Per questo bisogna avere il coraggio di
investire, non bisogna avere paura o essere restii nel saper
investire in questa realtà, che può invece dare tanto alla
comunità, quello che vi dicevo prima.
Qui trattiamo con quest'ordine del giorno un aspetto
fondamentale per la Casa circondariale: quello della copertura
medica. Mi ricordo che fu una battaglia che portammo avanti ormai
tanti anni fa, con l'allora collega Albert Lanièce, che era
Assessore alla sanità, per riuscire a dare una copertura dignitosa.
La copertura medica in carcere non va solo a beneficio dei
detenuti, va a beneficio
in primis
ovviamente dei detenuti
ma anche di chi il carcere lo vive perché ci lavora, personale che
troppo spesso viene - ahimè - dimenticato. Va a beneficio, come
dicevo prima, dell'intera comunità, perché - e ho ricordato i
passaggi che abbiamo fatto in passato proprio per arrivare a
potenziare la copertura medica all'interno del carcere - avevamo
fatto con i rappresentanti sindacali proprio delle forze che
lavorano a diverso titolo all'interno della Casa circondariale
tutti gli studi con i numeri dati alla mano, di cosa vuol dire
portare un paziente fuori dalla Casa circondariale e andare nel
nosocomio valdostano... che dispiego di energie, di denaro, perché
comunque ogni volta che si sposta un detenuto c'è ovviamente una
prassi da seguire di sicurezza e a questo si aggiunge la
ripercussione che si ha all'interno dell'ospedale, perché sapete
bene cosa vuol dire quando un detenuto viene portato in Pronto
Soccorso, l'accesso al Pronto Soccorso, il conseguente blocco anche
dell'attività all'interno del Pronto Soccorso.
Io di questa questione me ne ero interessata anche durante il
periodo di
lockdown
, avevo scritto all'assessore Baccega,
che mi ha risposto, per sottolineargli la criticità; una era legata
ai tamponi che poi è stata risolta, se me lo consentite, senza
volontà polemica un po' in ritardo ma è stata risolta, l'altra
importante è quella del medico. Oggi la situazione non è una
situazione positiva perché vi è solo un'unità. Sappiamo bene come
sia la procedura anche di accreditamento di un medico all'interno
della Casa circondariale complessa, però dobbiamo fare di più per
questa realtà. Dobbiamo fare di più e ci deve essere un modo, in
convenzione, studiamoci la formula che vogliono e non abbiamo
neanche bisogno di inventarci grandi cose, basta davvero guardare
cosa fanno in altre realtà vicino a noi, quindi credo che basti
seguire quell'esempio. Oggi ci sono delle oggettive e inevitabili
criticità per chi lavora all'interno della Casa circondariale, che
sta portando, come dicevo prima, sia il personale all'interno della
Casa circondariale ma anche appunto all'esterno, perché ovviamente
fuori dall'orario di copertura medica, e non entro qua ad annoiarvi
su un tema che a me particolarmente sta a cuore quindi ho
approfondito... ma che cosa vuol dire portare fuori un detenuto e
come mai tante volte casualmente proprio gli infortuni o comunque i
malesseri dall'orario di scopertura, chiamiamola così, di
assistenza medica.
Rubo quindi un minuto solo per dire che con l'Assessore ci siamo
confrontati e si potrebbe anche modificare, noi nell'impegnativa
abbiamo messo "ad adoperarsi immediatamente al fine di garantire un
presidio medico giornaliero H24" nel più breve tempo possibile",
però davvero che questo breve tempo possibile vi assicuro che...
Assessore, non la viva come una minaccia perché non vuole
assolutamente esserlo, sono certa che questo tema stia a cuore a
tutti, saremo assolutamente vigili nel controllare che questo tempo
sia effettivamente ridotto.
Presidente -
La parola al collega Mossa.
Mossa (M5S) -
Su questa proposta occorre fare un po' di
storia di questa legislatura. Dopo una visita all'interno della
struttura della Casa circondariale di Brissogne da parte mia e
della deputata Tripodi, avvenuta nell'autunno del 2018, tra le
varie problematiche logistiche e strutturali ci era stata
manifestata da parte del personale della Polizia penitenziaria
anche quella dell'assenza del medico H24 e di tutte le
problematiche e i disagi che quest'assenza appunto comportava al
personale e al Pronto Soccorso di Aosta. Uscimmo da quella
struttura ricordo con in mano una petizione firmata da quasi tutto
il personale che appoggiava questa richiesta, quelli che non hanno
firmato è perché erano in ferie oppure erano assenti quel giorno. A
ottobre 2018 presentai una risoluzione al riguardo e subito dopo
una mozione che impegnava l'Assessore competente a garantire la
presenza di personale medico H24 all'interno della struttura nei
giorni feriali e festivi. Le risposte dell'allora assessora alla
sanità, Certan, sono state che gli orari scoperti dal personale
medico erano comunque coperti da quello infermieristico, che la
presenza del medico H24 non avrebbe risolto l'accesso dei detenuti
al Pronto Soccorso, che l'assistenza sanitaria penitenziaria viene
erogata con le stesse modalità impiegate per tutti i cittadini, che
la condizione di restrizione non fa della popolazione carceraria
una popolazione di per sé malata, che il rapporto tra il numero
degli assistiti e il medico di famiglia assimilabile al medico di
sanità penitenziaria è considerato ottimale in termini di un medico
per mille assistiti per la popolazione fino a un numero massimale
anche di 1.500 cittadini e che presso la Casa circondariale di
Brissogne tale rapporto è pari a un medico ogni 250-260 assistiti
compresi il sabato e i festivi e quindi la copertura è oltremodo
ottimale, eccetera. Ricordo che quella mozione fu votata solo dal
nostro gruppo e dalla collega Pulz, lei, collega Rini, durante
quella mozione non era presente, le concedo il beneficio del
dubbio, ma di sicuro non metterei la mano sul fuoco sul suo voto
favorevole.
Recentemente, dopo l'audizione della Direttrice della Casa
circondariale di Brissogne avvenuta in V Commissione, che
manifestava le stesse identiche problematiche, tra l'altro,
ovviamente aggravate dalla situazione emergenziale da Covid-19, con
la collega Pulz abbiamo presentato in Commissione la stessa
proposta. Dopo però aver audito in Commissione l'assessore Baccega,
che per molteplici motivazioni ci diceva che avrebbe respinto
questa proposta e che avrebbe risolto questa problematica con
metodi alternativi, che poi probabilmente elencherà successivamente
al mio intervento, abbiamo desistito a rappresentare questa
proposta oggi in aula perché sarebbe stato l'ennesimo buco
nell'acqua. Mi auguro che oggi, collega Rini, quest'ordine del
giorno da lei presentato abbia più fortuna di quello che presentai
io a suo tempo e, se così sarà, non posso che essere lieto per
questa richiesta che va esattamente nella stessa direzione da noi
desiderata.
Presidente -
La parola alla collega Pulz.
Pulz (ADU VDA) -
Come ha ben ricordato il collega Mossa,
abbiamo già condiviso fino in fondo il senso profondo di
quest'ordine del giorno, che riteniamo essere molto importante e
che appunto abbiamo già votato nella veste di una mozione in
Consiglio in una data che non ricordo, comunque si trattò di
un'iniziativa dei 5 Stelle, e poi c'è stata circa un mese fa la
richiesta congiunta, chiamiamola così, "Mossa-Pulz" in V
Commissione. È infatti assolutamente fondamentale vivere la
presenza della Casa circondariale di Brissogne come un elemento che
appartiene a tutti gli effetti al nostro territorio ed è molto
importante che il Consiglio regionale si occupi di questa realtà
drammatica e non la trascuri in alcun modo. Quella realtà infatti
va salvaguardata nei suoi diritti fondamentali a partire da quelli
educativi e sanitari come in questo caso. La presenza di un medico
H24 è indispensabile, ancor più in emergenza. Sappiamo tutti
benissimo che cosa sia purtroppo successo nelle comunità chiuse e
anche in alcune carceri di altre regioni. Il voto di ADU VdA quindi
è assolutamente favorevole.
Presidente -
La parola al collega Manfrin.
Manfrin (LEGA VDA) -
Mi fa molto piacere affrontare la
discussione di quest'ordine del giorno perché va esattamente nella
direzione in cui da ormai tantissimo tempo la Lega è impegnata,
ovvero nella tutela di coloro che proteggono la nostra sicurezza e
appunto fanno da scudo verso chi viola la legge, ma la cosa che mi
preme trattare è nel merito la questione. Come giustamente
ricordato dal collega Mossa, in occasione sia dell'interrogazione
che della mozione, erano stati forniti dei dati riguardo agli
accessi al Pronto Soccorso e agli interventi sanitari all'interno
della struttura. Quello che va evidenziato e che, secondo me, ha
aggravato e ha modificato le condizioni che c'erano ai tempi della
sua mozione è appunto la riduzione del personale che ad oggi è in
servizio presso la struttura circondariale di Brissogne, perché
effettivamente, com'è stato detto dal Presidente, ad oggi risulta
in servizio una sola persona, e questo è oggetto anche di
approfondimenti, è dovuto al fatto che c'è un accordo in realtà con
una cooperativa che fornisce un servizio medico. Io mi chiedo
esattamente come funzioni questo meccanismo per il quale in una
struttura che è del Ministero della giustizia, la cui gestione
sanitaria è affidata alla Regione, ci sia un appalto dato a una
cooperativa che fornisce del personale sanitario che opera
all'interno della struttura, peraltro con dei costi altissimi ho
visto, centinaia e centinaia di migliaia di euro, io ero convinto
che pagando lo stipendio di un dipendente o di due si potesse
risolvere la questione, invece ho visto dei costi altissimi e
questa esternalizzazione che mi è parsa veramente molto strana e su
cui è necessario fare degli approfondimenti. Quello che si va a
proporre qui è un intervento sanitario H24, che, come è già stato
giustamente riassunto, oltre a fornire chiaramente un servizio
sanitario a una struttura, che, al di là della popolazione
carceraria, che peraltro come purtroppo in tantissime altre realtà
in Italia e all'estero presenta un altissimo caso di malattie molto
gravi, malattie persistenti e anche contagiose, quindi necessita
spesso di interventi, purtroppo è caratterizzata da un sistematico
ricorso alla chiamata dell'ambulanza un minuto dopo che è andato
via il personale sanitario in servizio presso la struttura, questo
per garantire al detenuto una simpatica gita verso il nosocomio
regionale e poter così fare magari una visita anche al di fuori
delle sbarre e del cortile che è abituato a vedere. Questa,
purtroppo, è una cattiva abitudine che potrebbe venire superata da
questo presidio H24.
Quello su cui desidero concentrarmi, ovviamente annunciando il
voto favorevole del gruppo che rappresento su quest'ordine del
giorno e su cui chiedo un intervento al Presidente, che però vedo
impegnato in una trattativa extra parlamentare, è questo: non
soltanto la struttura circondariale ha bisogno di assistenza
sanitaria H24, ma quello che purtroppo caratterizza tantissime
carceri, e quella di Aosta non fa difetto, è quello della necessità
di un'assistenza psicologica, tanto i detenuti quanto soprattutto
al personale in servizio, personale di Polizia e personale
amministrativo, che purtroppo vive le stesse difficoltà dei
detenuti pur essendo, diciamo, a piede libero e che quindi è
costretto a rinchiudersi tutti i giorni all'interno della struttura
penitenziaria e che affronta però intere giornate di lavoro con
delle persone che continuamente, chiaramente non si producono in
complimenti verso il personale in servizio, con evidentemente tutta
una serie di risvolti negativi verso coloro che in quella struttura
operano e con una pressione psicologica, un carico e un rischio di
burnout
che è molto, molto alto come per tutte le Forze
dell'ordine e l'altissimo tasso di suicidi già soltanto in questi
primi mesi del 2020 testimonia. Volevo chiedere quindi se sia
possibile modificare l'impegnativa aggiungendo anche un supporto
psicologico, ovviamente non H24, ma perlomeno settimanale sia a
favore dei detenuti, sia a favore del personale di Polizia e del
personale amministrativo che opera all'interno della struttura.
Presidente -
La parola alla collega Trione.
Trione (SA) -
Anch'io per sottolineare l'importanza di
quanto richiesto nell'ordine del giorno e degli aspetti
sottolineati dal collega Manfrin e per sottolineare un ulteriore
aspetto che mi deriva dal fatto di aver lavorato per tanti anni
nella struttura. Credo che, oltre a tutti gli aspetti sanitari che
c'è già stato modo di sottolineare, si debba anche un po' ragionare
su quelli legati alla funzione rieducativa della Casa
circondariale. Se si cercasse di assolvere un po' di più a quella
funzione, probabilmente tanti problemi che ci sono legati al fatto
che, è vero, la passeggiata - che poi, insomma, "passeggiata" mi
sembra un po' particolare come modo di descrivere il viaggio dalla
Casa circondariale al Pronto Soccorso - ma se si facessero delle
attività rieducative all'interno della Casa circondariale, forse
tutta una serie di aspetti di fatica dei detenuti e, di
conseguenza, degli agenti di Polizia penitenziaria che lì svolgono
il loro lavoro sarebbero più leggeri. Alcune attività vengono fatte
nel carcere, ci sono due attività di impresa, vengono fatti dei
corsi di formazione, ma sicuramente molto di più si potrebbe fare,
quindi non so se nell'ordine del giorno, perché forse non è
particolarmente legato all'emergenza Covid, però forse lo è, mi
preme sottolineare anche la necessità di lavorare maggiormente
sulla funzione rieducativa della Casa circondariale di
Brissogne.
Presidente -
Ci sono altre richieste di intervento? Ha
chiesto la parola l'assessore Baccega.
Baccega (UV) -
Ormai da alcuni mesi, da parecchi mesi ci
occupiamo della Casa circondariale di Brissogne con non poche
sollecitazioni da parte della presidente Rini e diciamo che un
certo lavoro è stato fatto. Prima il servizio era 8:00-18:30,
adesso il servizio medico è 8:00-20:00, dalle 20:00 alle 8:00 del
mattino c'è la guardia medica e comunque c'è un infermiere H24,
quindi è migliorato. Si sono attivate tutte le attività per fare i
tamponi ai detenuti e al personale e devo dire, anche dal punto di
vista delle attività di laboratorio, l'attività della pittura, per
esempio, ha avuto un buon risultato, ci sono state tutta una serie
di iniziative che hanno portato a casa dei risultati
importanti.
Tornando alla sanità, noi al carcere di Brissogne garantiamo lo
stesso servizio che garantiamo a tutte le persone libere che sono
residenti in Valle d'Aosta. Effettivamente, c'è un abuso
dell'utilizzo della continuità assistenziale che normalmente è
svolto dai neo-medici giovani, e quindi i detenuti ne approfittano
in qualche modo, vanno a richiedere questo percorso di uscita verso
il Pronto Soccorso. Io mi chiedo, qualora ci sia un medico anche in
più, se uno mangia una lametta, evidentemente al Pronto Soccorso
devono mandarlo comunque, anche se c'è il medico presente. Al di là
di questo, mi sembra che sia importante dire che, anche su
sollecitazione della Direttrice del carcere, ho incontrato
recentemente il Sovrintendente che si riteneva sufficientemente
soddisfatto dell'attività sanitaria che era posta all'attenzione
del carcere di Brissogne da parte dell'USL. È evidente che si può
sempre migliorare. E perché c'è una forte preoccupazione da parte
della Direzione? Perché la struttura aveva il servizio
esternalizzato e da tre medici ne è rimasto uno solo, quindi questo
può creare dei problemi soprattutto in un periodo di ferie.
Evidentemente quel tipo di servizio ha ulteriormente bisogno di
un'esternalizzazione; perché dico questo? Perché ne abbiamo parlato
nei giorni scorsi, abbiamo l'esigenza di avere più medici, abbiamo
l'esigenza di aprire i consultori sul territorio, abbiamo aperto i
poliambulatori, quindi c'è bisogno dopo il Covid-19 di ritornare
alla normalità che, dal punto di vista sanitario, tutti
auspichiamo. Ecco che l'impegno si può prendere, si vuole prendere,
siamo determinati a prenderlo, quindi voteremo quest'ordine del
giorno, ma ovviamente sarebbe opportuno votare anche il DL n. 60
perché nel DL n. 60 è prevista un'importante azione di attrattività
dei medici che potrebbe in qualche modo favorire e migliorare
questo percorso di carenza di medici in Valle d'Aosta.
Presidente -
Ha chiesto la parola l'assessore Certan.
Certan (AV) -
Riguardo all'intervento sul piano educativo
della collega Trione, volevo solo ricordare che, come Governo
regionale, abbiamo incontrato lo scorso ottobre i responsabili del
Ministero di grazia e giustizia, con i quali avevamo intavolato un
discorso proprio riguardo a quanto diceva lei, per delle attività
educative ma anche lavorative, per permettere a queste persone, una
volta libere, oltre ad aver avuto un percorso di reintegro, anche
poi proprio di poter essere attivi nella società.
Il problema grosso della Casa circondariale di Brissogne, forse
lo aveva già ricordato l'assessore Baccega, è proprio anche il
tempo molto ristretto nel quale rimangono perché sono spesso di
passaggio e rimangono quindi pochissimo ed è difficile anche
iniziare un percorso lavorativo, ad esempio, dei corsi anche
riabilitativi e avevamo provato anche dei corsi legati alla lingua,
eccetera, però spesso rimangono pochissimo tempo, quindi iniziano
il corso, però poi non c'è neanche il tempo per finirlo. Avevamo
chiesto ai rappresentanti del Ministero di poter intervenire, di
avere la possibilità di fare almeno dei piccoli percorsi
riabilitativi ed educativi, che però avessero un inizio e una
conclusione per poter in qualche modo essere utili, perché è chiaro
che se si fanno solo delle azioni
spot
, non è così semplice;
penso, ad esempio, a tutta l'azione che era stata fatta e che si
voleva riprendere legata, ad esempio, al laboratorio di panetteria,
era stata fatta "brutti e buoni", sapete che sul territorio ci sono
tutti i prodotti che venivano fatti ed era una delle attività che
ci sembrava importante tenerla proprio ritmicamente riprodotta.
Ripeto: una delle segnalazioni che ci è stata proprio fatta anche
della difficoltà di portare avanti questi percorsi era il tempo
molto breve che passavano nel carcere di Brissogne e poi cambiavano
carcere.
Presidente -
Ci sono altre richieste di intervento? Ha
chiesto la parola la presidente Rini.
Rini (PNV-AC-FV) -
Vorrei riportare un po' l'attenzione
sull'ordine del giorno, non me ne voglia l'assessore Certan, ma ha
fatto un intervento, io non voglio assolutamente entrare in
contrasto rispetto ai detenuti, ma quest'ordine del giorno ha
un'altra finalità, cioè poniamo al centro il benessere dei
detenuti, ma ricordiamoci anche ogni tanto che c'è una comunità che
lavora quotidianamente in un ambiente non facile. Io ho avuto la
fortuna di conoscere questo ambiente in un momento bello della mia
vita che è stato quello del praticantato da avvocato e da lì me ne
sono appassionata. Col collega Mossa abbiamo portato avanti, e lo
ricordavo prima, nella legislatura precedente a questa, ancora in
quella precedente a dir la verità con l'allora assessore Albert
Lanièce, che si era dato molto da fare per cercare di dare delle
risposte, che in parte sono anche arrivate, così come - questo lo
devo ammettere - il 5 di aprile io ho inviato una lettera
all'Assessore per segnalargli le criticità all'interno della Casa
circondariale e devo dire che un piccolo passo è stato fatto perché
la copertura medica è passata da 8 a 12 ore. La perseveranza
solitamente porta poi i suoi frutti, quindi io spero che davvero si
arrivi a capire però che non è il detenuto che ingoia la lametta,
non è questo, sono gli altri. Se voi andate a vedere, e vi invito a
farlo, non a parlare per sentito dire, ma di andare davvero a
verificare, davvero a capire cosa succede in questa comunità
chiusa, che è parte integrante della comunità valdostana. Non si
tratta della lametta ingoiata, si tratta di altri, tantissimi casi
quotidiani che accadono e che mettono in difficoltà, no, la
copertura infermieristica non è assolutamente la stessa cosa,
assolve un grandissimo e importante ruolo ma differente.
Collega Mossa, io non c'ero in quel Consiglio regionale e sono
abbastanza scossa dalle parole che lei ha richiamato, perché non le
condivido assolutamente, che sia chiaro...
(interruzione del consigliere Mossa, fuori microfono)
... non sue ovviamente. Purtroppo c'è questa concezione un po'
distorta della Casa circondariale, io mi sono sempre battuta e
continuerò a battermi affinché si conosca meglio questa realtà
importante per un territorio. Davvero, si parlava prima...
l'assessore Certan ha detto: "ma qui i detenuti stanno poco". È
vero, è una delle grandi criticità per la parte soprattutto
rieducativa della pena. Se noi non andiamo a sanare queste
criticità del personale, l'H24 della copertura medica, i problemi
strutturali proprio della struttura, del benessere anche lavorativo
di chi opera all'interno; è ovvio che lavorare in un determinato
ambiente comporta una serenità di un certo tipo, diversa. Non
entriamo sulla diatriba del campo da calcio fuori perché abbiamo
fatto veramente delle lotte, lì toccherà perseverare ancora un po'
perché siamo ancora in alto mare. Ecco, se vogliamo far diventare
davvero questa Casa circondariale un fiore all'occhiello della
nostra comunità, perché può esserlo, e anche i detenuti che sono
occupati in attività esterne sono ancora troppo pochi, dobbiamo
investire nella Casa circondariale, investire, immettere risorse
anche economiche, perché altrimenti non andiamo da nessuna
parte.
Concludo ovviamente accogliendo l'invito del collega Manfrin e
ricordando che su questo tema all'interno della Casa circondariale
di Brissogne da anni stanno portando avanti questa idea e a livello
statale si sta discutendo da tempo di una legge quadro che possa
andare addirittura a rendere obbligatorio il dialogo con uno
psicologo, ovviamente in maniera totalmente anonima, da parte di
chi opera e lavora all'interno di un contesto così particolare come
la Casa circondariale. Ovviamente se si può,
a latere
di
questo progetto che ha un respiro nazionale, istituire, vedere, e
aggiungerei questo comma nell'impegnativa: "a verificare la
possibilità di attivare uno sportello di ascolto psicologico con
accesso anonimo per il personale che opera all'interno della Casa
circondariale". Ricordiamo una cosa: i detenuti hanno già accesso a
servizi psicologici perché hanno copertura medica, quindi se
chiedono... sono due cose diverse. Se il detenuto ha criticità,
problemi psicologici - e ce ne sono ovviamente di questi casi -,
basta richiedere e hanno la copertura sanitaria, come un singolo
cittadino, quindi è già compreso questo, invece questo è uno
sportello proprio per chi opera in queste condizioni. Sono due cose
differenti. Per i detenuti c'è già questa possibilità ovviamente,
come per tutte le altre patologie. Allora ci sarebbe bisogno anche
solo di un dermatologo o ogni singola specializzazione.
Presidente -
Ha chiesto la parola la collega Minelli.
Minelli (RC-AC) -
Solo per chiedere una precisazione
perché mi sfugge l'ultima parte del ragionamento della Presidente.
Lei dice che i detenuti hanno diritto ad accedere, com'è normale
che sia, a questa prestazione di supporto psicologico come ad altre
prestazioni perché sono comunque fornite dal servizio sanitario
nazionale. La stessa identica cosa credo riguardi qualsiasi altro
cittadino e, di conseguenza, anche il personale che lavora
all'interno della Casa circondariale. Mi chiedo quindi se noi
prevediamo un medico H24 che sia dedicato sia al personale, sia ai
detenuti, introduciamo la questione del supporto psicologico, se la
introduciamo, è per tutti e quindi il fatto che i detenuti possano
accedervi è vero, con i sistemi tradizionali, ma può accedervi
qualsiasi altro cittadino perché fa la richiesta e ha la consulenza
psicologica attraverso il sistema del servizio sanitario nazionale.
Mi pare quindi che se si fa, si prevede per tutti lo sportello
dedicato, non soltanto per le persone che lavorano e che ne
potrebbero avere giustamente necessità, ma anche per chi
all'interno del carcere vive perché deve starci. Non riesco a
capire bene la distinzione, cioè tutti abbiamo diritto ad accedere
a delle prestazioni anche di tipo psicologico che ci fornisce il
servizio sanitario nazionale, ce l'hanno i detenuti, ce l'ho io, ce
l'hanno le persone che lavorano in qualsiasi ambito. Se prevediamo
però un servizio dedicato, lo dedichiamo a tutti coloro che sono
nella Casa circondariale, detenuti e personale. Forse non ho capito
bene io e mi scuso.
Rini (PNV-AC-FV) -
Se posso chiarire, Presidente, su
questo...
Presidente -
Poiché la richiesta della collega Minelli
riguarda esattamente un approfondimento, è chiaro che viene
interpellata la proponente. Do pertanto la parola alla presidente
Rini.
Rini (PNV-AC-FV) -
Il senso è diverso, cioè è ovvio che
ogni cittadino libero può accedere esattamente come il detenuto o
il poliziotto penitenziario fuori dalla sua attività. Il servizio
psicologico, come giustamente sta ricordando anche il collega
Manfrin, è già garantito dal Garante dei detenuti; tutti i detenuti
sono supportati a livello psicologico, ma sono completamente
dimenticati coloro che operano all'interno del carcere, e non è un
lavoro normale e non è banale quello che stiamo dicendo, non è
retorica. È un lavoro pazzesco lavorare all'interno della Casa
circondariale e tante volte uno non si rende nemmeno conto che
forse ha bisogno di chiedere aiuto di fronte a delle condizioni di
lavoro che sono inequivocabilmente difficili, dure, belle perché
darà sicuramente tanta soddisfazione e responsabilità, ma sono
oggettivamente difficili e quindi oggettivamente meritano un
supporto diverso. I detenuti hanno già, ovviamente com'è giusto che
sia, tutta la parte di copertura psicologica e di assistenza
psicologica, psichiatrica in tanti casi necessaria, e questi
garantiti anche dal Garante dei diritti dei detenuti; altra cosa è
chi ci opera e si dà per scontato che si possa lavorare in queste
condizioni senza mai aver bisogno di un supporto, questo potrebbe
andare a sanare.
Peraltro ricordo che l'invito fa una verifica, non istituisce
immediatamente, anche perché, ripeto, su questo bisogna fare
attenzione perché c'è già a livello nazionale - e anche la Casa
circondariale di Brissogne sta andando in questa direzione - la
volontà di istituire addirittura un supporto anche obbligatorio,
proprio per la criticità in cui si trovano a operare. È proprio un
altro caso che non è coperto ad oggi.
Presidente -
Grazie, Presidente, per questo chiarimento
che fa maggior luce sulla questione. Vedo la richiesta della
collega Trione, purtroppo lei ha già consumato l'intervento
previsto, per cui mi spiace. Abbiamo deciso che lo stesso
proponente, nel momento in cui svolge un intervento e non finisce,
non esaurisce i minuti, comunque non interviene. Mi spiace...
(intervento della consigliera Trione, fuori
microfono)
... collega Trione, se riesce a esplicitare... è relativo
all'approfondimento... prego. Chiedo ai tecnici di assegnare due
minuti alla collega Trione.
Trione (SA) -
Sì, era per proporre, visto che nell'ordine
del giorno il primo punto era relativo all'assistenza sanitaria
rivolta ai detenuti, poi giustamente nella discussione si è pensato
allo sportello psicologico per gli agenti. Volevo dire che mi fa
molto piacere che finalmente... io ho lavorato per quindici anni in
carcere, non ho mai sentito parlare così tanto di Casa
circondariale quindi sono molto contenta che stia succedendo, però
magari mettere un punto nell'ordine del giorno in cui in qualche
modo si dà l'indirizzo al Consiglio regionale prossimo di
approfondire questo interesse attivando delle misure di sostegno a
detenuti e agenti, in modo da soddisfare tutta quest'attenzione
degli ultimi mesi.
Presidente -
Grazie per il contributo, collega Trione, ma
mi sembra di capire che vada già esattamente in quell'ottica,
perché non è che si stia definendo un ordine del giorno che va in
scadenza, quindi riprendiamo esattamente un discorso che appartiene
alla storia delle problematiche esaminate nell'ambito dell'istituto
carcerario. Ci sono altri interventi? Se non ci sono interventi,
passiamo alla votazione sull'ordine del giorno n. 15. Apro la
votazione. Chiudo la votazione.
Consiglieri presenti, votanti e favorevoli: 31
Il Consiglio approva all'unanimità.
Presidente -
Passiamo all'esame dell'ordine del giorno n.
16. La parola alla proponente presidente Rini.
Rini (PNV-AC-FV) -
Inizia qui una serie di ordini del
giorno che abbiamo presentato su proposta dei partiti politici di
Forza Italia e Fratelli d'Italia, che potrebbero avere a
sottotitolo: "quale autonomia?" e spiegherò perché a ogni ordine
del giorno. Allora quest'ordine del giorno chiede di avviare
immediatamente degli approfondimenti utili all'avvio dell'iter
normativo, anche nell'ambito dei lavori dell'eventuale... e qua
torniamo a bomba del problema se ci sarà un altro intervento
regionale anticrisi, per riuscire a dotare la Valle d'Aosta di un
apposito fondo regionale di sostegno a garanzia per le imprese,
strumento attraverso il quale sarà consentito ai lavoratori
l'anticipo della cassa integrazione in deroga. Quando si dice oggi
"cassa integrazione in deroga" a tanti purtroppo si drizzano i
capelli, perché sappiamo benissimo quanto questo sia stato un
problema e una criticità vissuta da molti. I soldi a tanti non sono
ancora arrivati, i pochi fortunati a cui sono arrivati i soldini
sono arrivati in ritardo. Ovviamente questo è un problema
nazionale, credo che su questo... per carità, lo riconosciamo, ma
ritorno al triste, purtroppo,
leitmotiv
di questi miei
interventi, che è: quale autonomia? Siamo ancora una Regione
autonoma? Qualcuno lo ha già detto questa mattina in occasione di
altri interventi. L'autonomia viene sempre sbandierata soprattutto
in periodo elettorale, parte addirittura - ed è già partita in
questa occasione - una gara a chi è più autonomista dell'altro,
adesso poi si sono inseriti anche i separatisti, quindi siamo al
completo, e poi però, quando bisogna fare i fatti - scusatemi il
gioco di parole -, ahimè, di autonomisti se ne vedono pochi. Vi
faccio un esempio: su questo tema qui la Regione Liguria, quindi
non certo una Regione a statuto speciale o particolarmente
autonoma, ma probabilmente semplicemente una Regione molto ben
governata, ha istituito immediatamente un fondo per l'anticipo
della cassa integrazione, come lo ha fatto? L'ha fatto con lo
strumento naturale: ha agito la Giunta attraverso la FILSE, che,
come saprete meglio di me, è la finanziaria regionale ligure, e ha
dato un anticipo del denaro a interessi zero in attesa che l'INPS
effettui i vari pagamenti. Questo ha comportato ovviamente un
beneficio diretto ai liguri, a coloro che in un momento già di
difficoltà si sono ritrovati appunto con i pagamenti della cassa
integrazione in deroga ovviamente che non arrivavano. Io mi chiedo:
perché queste iniziative lodevoli ma, diciamocelo, tuttavia
abbastanza semplici, non riusciamo per una volta a essere anche noi
al passo con le altre Regioni, al passo con le altre realtà? Non
dico anticiparle ed essere precursori in qualcosa, ma almeno essere
bravini a copiare quando le cose funzionano e di questo me ne
dispiaccio perché ha creato davvero delle situazioni di profondo
disagio che tutti noi conosciamo. Io quindi spero che quest'ordine
del giorno possa essere accolto e credo che la strada per attuarlo
sia semplice. Rimane ovviamente l'incognita della questione fondi,
sapete, avete visto che le proposte che abbiamo fatto sono tutte
state correlate da proposte serie anche di copertura di fondi. Se
oggi quindi scopriamo che invece l'annunciato quarto pacchetto di
misure anticrisi non ci sarà, ovviamente questo sarà un
problema.
Presidente -
C'è qualche richiesta di intervento? Ha
chiesto la parola il collega Aggravi.
Aggravi (LEGA VDA) -
Io metterei un punto interrogativo
sulla finalità di quest'ordine del giorno, non tanto sulla sua
validità, perché comunque io ricordo che già nel primo intervento
anticrisi, quando si discusse se era necessario o no eventualmente
anticipare dei fondi per le casse integrazioni in deroga, poi si
scelse di fare un passo indietro perché sembrava che non ce ne
fosse la necessità. Perché dico questo? Perché fatto, presentato
oggi... io vorrei capire per prendere una posizione soprattutto da
parte del Governo qual è la situazione o se le notizie che ci sono
necessitano in questo momento di uno strumento di questo tipo,
perché sinceramente - ma, ripeto, lo dico più con un fattore di
eventualità - forse questo, se ce n'era la necessità, andava fatto
molto prima di adesso. Io quindi vorrei intanto capire se è
possibile comprendere, anche dalle interlocuzioni più dirette che
l'Assessore competente ha fatto con le associazioni di categoria,
con l'INPS stessa... ha sicuramente più dati di noi... vorrei
capire se effettivamente c'è questa necessità, perché, qualora ci
fosse, eventualmente, poi vorrei magari anche rinnovare la
richiesta di spiegazioni sul discorso del quarto provvedimento,
visto che prima non ho avuto una risposta, se ce n'è la necessità,
perché altrimenti anche qua rischiamo di arrivare tardi.
Presidente -
Ci sono altre richieste di intervento? Ha
chiesto la parola la presidente Rini.
Rini (PNV-AC-FV) -
Rispetto a quanto ha detto giustamente
il collega Aggravi, anzi, è ovvio che questo andasse fatto prima.
Purtroppo, ovviamente ognuno ha il suo ruolo, noi abbiamo quello di
Consiglieri, non abbiamo un ruolo governativo, quindi poniamo
all'attenzione di quest'Aula, quando ne abbiamo la possibilità,
determinate proposte. Aggiungo però meglio tardi che mai, perché
sappiamo benissimo che lo strumento della cassa integrazione in
deroga, ahimè, non sarà uno strumento che finirà domani e, visto
come stanno prendendo la piega economica diversi settori, purtroppo
sarà un istituto che verrà utilizzato ancora nel futuro. Meglio
tardi che mai, ma soprattutto chiedo - e anch'io ovviamente mi
rivolgo all'Assessore che ha i contatti diretti - se ci sarà questo
quarto impegno e come sono le prospettive. Al di là di questo, se
ci sarà un quarto intervento, facciamolo, perché delle parole
sinceramente io non mi fido più, perché eravamo già stati
rincuorati sulla cassa integrazione in deroga, ci era già stato
detto che sarebbe stata erogata puntualmente e così non è stato.
Tutti noi credo che abbiamo sotto mano tantissimi esempi concreti
di persone che non la ricevono assolutamente in maniera puntuale,
quindi questo credo che sarebbe davvero un grande aiuto,
soprattutto per le fasce più deboli, quelle che stanno soffrendo di
più in questo momento, quindi rinnovo questo invito. Se ci sarà la
possibilità, credo che questo sarà un intervento importante.
Ripeto: la Regione Liguria lo ha fatto, sicuramente lo hanno fatto
anche altre Regioni, io mi sono concentrata sull'esempio che ho
potuto conoscere in maniera un pochino più approfondita e funziona
molto bene, è diretta, immediata e ha dato delle risposte concrete.
Al di là di che cosa succederà, credo che se c'è la possibilità,
ovviamente andava fatto prima, però non è stato fatto fino ad ora,
capiamo se è possibile dare questa opportunità in più anche ai
nostri concittadini.
Presidente -
Ci sono altre richieste di intervento? Ha
chiesto la parola l'assessore Bertschy.
Bertschy (AV) -
Guardi, Presidente, io lavoro insieme
agli Assessori delle altre regioni sugli ammortizzatori sociali e
le posso dire che l'Assessore ligure era molto disperato a un certo
punto di questa iniziativa, molto più disperato di me perché la
loro situazione era peggiore della nostra, però mi riservo di
verificare l'informazione che lei ha portato in quest'aula. Tutte
le volte che il presidente dell'INPS Tridico interveniva in
televisione o qualche esponente del Governo, era il primo che
giustamente sollevava il problema che il Governo nazionale
scaricava le colpe della cassa in deroga sulle Regioni essendo loro
più in ritardo di altri, però, ripeto, dice una cosa che voglio
verificare. Quello che le posso dire è che sulla cassa in deroga la
Regione Valle d'Aosta è stata, se non la prima, la seconda Regione
ad aver concluso le procedure e ha pagato, fatto la sua parte
velocemente utilizzando una piattaforma anche qui innovativa, che
ha permesso alle aziende, tra l'altro, con soddisfazione di tutti i
consulenti del lavoro delle aziende, di fare un'unica domanda di
pagamento e di non fare come in Piemonte due domande di pagamento
sui mesi successivi, tant'è vero che ancora l'altro giorno il
presidente Cirio diceva: "entro il 21 giugno, l'INPS si impegnerà a
pagare tutta la cassa in deroga". Abbiamo avuto consulenti del
lavoro che dicevano che, facendo a cavallo delle due Regioni le
domande, sottolineavano come qui era stato tutto più semplice.
Per venire al tema specifico, ci sono delle innovazioni portate
dal Governo sulle nuove procedure che potrebbero saltare
addirittura la Regione sulla cassa in deroga. Dobbiamo anche capire
se il fondo che voi ritenete di costituire sia legato alla sola
cassa in deroga o se sia legato al fondo di integrazione salariale,
al CIGO, e agli altri ammortizzatori sociali, perché il fondo per
la cassa in deroga per queste 9 settimane poteva essere un fondo di
circa 6-7 milioni di euro, se dovessimo immaginare un fondo per
tutti gli istituti, dovremmo pensare a un fondo di molti milioni di
euro in più. Da parte nostra quindi c'è stata un'interlocuzione
continua e importante col Direttore dell'INPS, ho fornito anche dei
dati che erano stati richiesti in particolare dal collega Aggravi
per dirvi a inizio giugno quanti erano stati i pagamenti fatti sui
tre istituti, uno dei quali riguarda la procedura messa in atto
dalle Regioni. Io penso che tutto quello che serve a migliorare le
procedure vada in preso in esame. Se in questo senso ci dobbiamo
muovere, visto che qui oggi parliamo di impegni politici, lo
facciamo volentieri. L'ordine di grandezza è un ordine di grandezza
che va definito e che va chiarito, perché, ripeto, 6 milioni di
euro sono le risorse che sono state utilizzate dal riparto
nazionale per la Regione Valle d'Aosta per 9 settimane di lavoro;
se la cassa in deroga futura sarà del doppio o del triplo, che
fondo dovremmo costituire? Di 20, di 30, di 40 milioni. Va
benissimo quindi, a mio avviso, provare a capire cosa hanno fatto
meglio di noi le altre Regioni e cercherò di prendere la sua
informazione per chiarire con la Regione Liguria queste procedure;
tra l'altro, con la Regione Liguria c'è un contatto continuo con
l'assessore Benveduti per quello che riguarda la cooperazione
territoriale e, se sarà possibile e utile farlo, sicuramente
cercheremo di farlo.
Io non entro nella discussione del terzo provvedimento. Ha fatto
bene a ricordare il collega Aggravi che ne avevamo parlato nel
primo provvedimento, dove non eravamo in grado di fare una stima,
perché qual è il pericolo? Di avere delle risorse ma di non
riuscire ad accontentare tutte le aziende. Ci sono aziende che
hanno anticipato la cassa, non la cassa in deroga, e dove i
lavoratori hanno avuto la possibilità poi di non avere da
rispettare le procedure dell'INPS, ci sono aziende che queste
liquidità non le avevano, quindi bisogna riuscire, per portare
avanti una procedura del genere, a mettere insieme le aziende,
l'INPS e noi e fare questa stima in maniera precisa. Io quindi
credo che l'impegno ce lo possiamo assumere, soprattutto per
studiare ancora meglio il lavoro che abbiamo fatto. Cerchiamo di
essere però corretti nell'informazione. Ripeto: la Valle d'Aosta
sulla cassa in deroga - ed è riportato su tutti i giornali - ha
fatto molto bella figura rispetto a Regioni molto più importanti e
molto più organizzate.
Presidente -
Assessore Bertschy, lei nel suo intervento
ha posto un quesito a cui necessita una risposta solo a fine di
precisazione, per cui esattamente in questa linea concedo non più
di due minuti alla proponente per il chiarimento necessario.
Rini (PNV-AC-FV) -
Assessore, ovviamente, come prevede
l'impegno, è limitato esclusivamente alla cassa integrazione in
deroga, perché altrimenti c'è la criticità che lei ha detto, che si
va ad aumentare troppo. Ci tengo a precisare che assolutamente non
era un attacco al suo lavoro, anzi. Qua si parla di un fondo che va
a integrare non il momento in cui fa la domanda, e quella era la
parte regionale, ma l'erogazione dell'INPS, è quella che arriva in
ritardo. A noi amministratori però deve interessare quando il
soldino arriva in tasca al lavoratore e questo va a sanare quel
problema e quella criticità.
Presidente -
Grazie per il chiarimento. Ci sono altre
richieste di intervento? La parola al presidente Testolin.
Testolin (UV) -
Per una risposta parziale alla presidente
Rini, al collega Aggravi e così di conseguenza rispondiamo in
anticipo anche al collega Restano sul discorso dell'eventuale
quarto provvedimento. Io credo che ognuno di noi abbia il suo modo
per essere intellettualmente onesto e ognuno di noi cerca di fare
le cose per portare dei benefici e con la dovuta serietà ai
provvedimenti e ai futuri sviluppi delle iniziative
politico-amministrative. Anche in quest'ordine del giorno specifico
ci sono da assumere delle indicazioni che sono evidentemente
quelle, da un lato, sottolineate dal collega Bertschy
nell'identificare in una certa cifra le risorse che dovrebbero
essere disponibili per dare una risposta complessiva a tutto e poi,
diciamo, la visione o comunque l'indicazione della collega Rini che
le limita a una parte più circoscritta.
Detto questo, così come si è sviluppato il discorso in II
Commissione, al netto di quelle che potranno essere le riduzioni di
introiti da parte dell'Amministrazione regionale, è evidente che
era stato ipotizzato un quarto provvedimento legislativo che
avrebbe potuto dare ulteriori risposte sulla delle entrate che sono
arrivate in questi giorni da CVA o che devono arrivare in questi
giorni da CVA. A fianco a questo era anche stata ipotizzata la
possibilità di utilizzo di una parte di quelle risorse che
l'Amministrazione statale dovrebbe riconoscerci nel famoso
provvedimento di ristoro delle minori entrate. Allora bisogna
trovare una soluzione che ci permetta di poterlo fare, non solo di
poterlo annunciare, perché se ci chiediamo se vogliamo fare
qualcosa subito con le risorse che abbiamo a disposizione, penso
che tutti siamo allineati sul fatto di dover e voler fare tutto il
possibile per dare delle risposte, salvo poi se si mette sul piatto
qualche decina di milioni, si urla alla "marchetta", no? Perché
poi: "quindici giorni prima delle elezioni questi qua arrivano e
vogliono fare delle cose"... no. Capiamoci anche un po' bene su
quello che è il percorso che vogliamo fare. Io sono stato molto
trasparente, ho cercato di essere molto trasparente nel significare
come, rispetto ai 47 milioni di risorse che arriveranno da CVA, ci
dovrà essere un'attenzione per lasciare a chi arriverà dopo di noi
in quest'Aula una situazione finanziaria solida, sicura, come
quella che abbiamo trovato noi e come quella che la Regione
Autonoma Valle d'Aosta ha sempre garantito a chi ha amministrato.
Se in questa cornice quindi bisogna trovare le risorse o ci sono,
più che bisogna trovare, le risorse per fare un ulteriore quarto
provvedimento normativo che possa dare delle risposte,
assolutamente lo facciamo, ma che poi non venga letto o non venga
diffuso come qualcosa che ha voluto fare il Governo che è
delegittimato, "che cosa vuole fare, vuole dare i soldi a qualche
amico". Questo non è e ci siamo confrontati comunque anche in II
Commissione, cercando di farlo nella maniera più trasparente
possibile, anche portando le indicazioni del Ragioniere Capo, che
ha dato le sue motivazioni per cui evidentemente, prioritariamente
un bilancio deve essere messo in sicurezza dal punto di vista della
sua solidità nei tre anni che il documento di programmazione
prevede, quindi questa è la situazione e lo stato dell'arte. A
fronte a questo, se poi ci sono 5 milioni, 10 milioni, io tutte le
cose che leggo qua hanno una spendibilità e una, se non totale, una
buona parte di cose che possono essere condivise, ma penso da
tutti. Da qualcuno che è di buon senso, se te proponi delle cose
che possono aiutare in questa fase, penso che nessuno si tiri
indietro da un punto di vista politico, però la politica va anche
resa un po' più seria dal fatto che qualcosa si può fare e qualcosa
non si può fare. L'autonomia è una bella autonomia se è supportata
da delle belle risorse, altrimenti diventa un'autonomia zoppa, un
po' come il sottoscritto, che dopo un po' ha delle difficoltà a
dare dei risultati, perché evidentemente se non ci sono delle
risorse che supportano delle scelte, alla fine sono delle promesse
che non vanno nella direzione auspicata soprattutto in questo
momento.
Presidente -
Ci sono altre richieste di intervento? In
assenza di altre richieste, apro la votazione sull'ordine del
giorno n. 16. Chiudo la votazione.
Presenti, votanti e favorevoli: 31
Il Consiglio approva all'unanimità.
Presidente -
Passiamo all'esame dell'ordine del giorno n.
17. La parola alla proponente Rini.
Rini (PNV-AC-FV) -
Torniamo su un tema che è già stato
toccato in precedenza parlando di tate familiari, che è la fascia
di età 0-3 anni, parlando invece questa volta di asili-nido. Anche
quest'ordine del giorno ha come
leitmotiv
"quale
autonomia?". E mi riallaccio subito a quello che ha appena detto il
Presidente. Il Presidente ha detto che non si può esercitare
l'autonomia se non si hanno delle risorse poi per concretizzarle.
Ecco, collega, è esattamente il contrario di quello che noi
pensiamo e su questo vorrei che il concetto fosse chiaro. È forse
proprio l'errore che è stato fatto in passato per troppi anni e
purtroppo qualcuno continua a farlo. Essere autonomi non vuol dire
avere tanti soldini a disposizione da distribuire, poi le risorse
sono importanti, ci mancherebbe e sono necessarie per dare "gambe"
ai provvedimenti, ma essere autonomi, credere nel federalismo,
nelle Regioni autonome, che possano in totale autonomia prendere
delle decisioni significa ben altro che semplicemente avere tante
risorse a disposizione: significa per noi avere il coraggio di
legiferare, il coraggio di assumersi la responsabilità di
determinate scelte e assumersi delle volte la responsabilità anche
di andare in una strada, in una direzione diversa rispetto alle
norme nazionali.
È un po' questo coraggio di esercitare l'autonomia che noi non
abbiamo visto in questo periodo, non torno sulla gestione
dell'emergenza anche perché non è il tema di quest'ordine del
giorno. Su questo tema invece mi piacerebbe vedere un esercizio di
autonomia e anche qua basti guardare davvero cosa succede in altre
regioni: il Veneto, per esempio, un'altra Regione che, pur non
essendo una Regione a statuto speciale, dimostra spesso di saper
comunque esercitare le proprie prerogative. Il Veneto ha elaborato
un protocollo unico di servizi per i bambini che va da 0 a 6 anni,
quindi non dividendo le due diverse fasce, prevedendo piccoli
gruppi stabili di cinque bambini con un educatore di riferimento e
qua si va a toccare il nocciolo della situazione, della criticità.
Il rapporto numerico 1 a 3, che è la previsione che c'è oggi e che
ovviamente sta mettendo in ginocchio quelle realtà private di
asili-nido, è in grandissima difficoltà tant'è che sono paralizzate
le strutture ovviamente pubbliche e parapubbliche.
Derogando a questo e andando ad alzare il rapporto di 1 a 5, che
pare essere anche oggettivamente un parametro positivo, attuabile e
peraltro se si riesce a fare con i bambini dai 3 anni in su, con i
bambini piccoli, per certi versi, questo è ancora più attuabile. Al
di là delle risorse, una parte è prevista in questo disegno di
legge, non è sufficiente, lo sappiamo bene, ma una parte è prevista
e noi di questo siamo assolutamente favorevoli e voteremo questo,
qua chiediamo anzitutto di reperire le risorse ulteriori che
saranno necessarie a far ripartire immediatamente questi servizi,
perché ovviamente chi ha dei bimbi o ha avuto dei bimbi piccoli sa
benissimo la fascia 0-3 anni com'è impegnativa. Ora hanno ripreso a
lavorare più o meno tutte le categorie, limitando molto anche il
lavoro a distanza e ovviamente la collocazione anche dei bimbi
piccoli diventa sempre più difficile; l'ho già detto questa mattina
e lo ripeto: i nonni che sono perno e grande aiuto ai bimbi sono
anche la categoria più toccata da questa pandemia, più fragile, più
delicata, quindi in tanti casi non possono supportare le famiglie
esattamente come facevano prima. Adesso quindi ci troviamo un po'
in una situazione di
deregulation
in questo sistema, perché
ovviamente i prezzi sono aumentati notevolmente, per una famiglia
diventa particolarmente oneroso sostenere una spesa di questo tipo
e questo una società moderna ed efficiente non può permetterselo,
perché poi ogni tanto sento tornare di moda anche - non me ne
voglia la collega Pulz, ogni tanto discutiamo su questo - le
consulte femminili e tutti questi organismi, che giustamente
lavorano negli interessi delle donne. Andiamo poi a dimenticarci
del vero problema della condizione femminile: quello della
conciliazione tra il lavoro e la famiglia, un sacrosanto diritto.
Ogni donna deve avere il diritto e anche ogni padre, perché
sappiamo che le situazioni oggi sono molteplici, di lavorare e di
accudire la propria famiglia. Con questo quindi chiediamo questi
due tipi di intervento.
Presidente -
Qualcuno chiede di poter intervenire? Ci
sono richieste di intervento? La parola all'assessore Baccega.
Baccega (UV) -
Torniamo a dibattere su un argomento che
questa mattina ha occupato un importante spazio del Consiglio
regionale. Come ho avuto modo di sottolineare, noi operiamo con
grande attenzione rispetto a questa fascia 0-3 anni. È vero, le
altre Regioni hanno operato in una fascia differente, 0-6 anni,
quindi il rapporto operatore-bambini da seguire è 1 a 5.
Attenzione, ci siamo fortemente battuti affinché si arrivasse a 1 a
3 perché le indicazioni che arrivavano dal punto di vista tecnico
non erano così confortanti. Come ho detto questa mattina, però
quella era la parte dedicata ai centri estivi, un altro lavoro lo
stiamo facendo ed è in itinere, come ho detto, sarà presentato a
breve, auspico la prossima settimana, alla commissione tecnica e al
comitato di valutazione un protocollo che riguarda le tate
familiari e i centri estivi, pur tenendo conto che ovviamente a
livello nazionale c'è ancora un DPCM che ancora non è chiaro, non
ci dice bene come stanno le cose. Siccome ci siamo confrontati con
la Provincia di Trento, che è l'unica Regione che ha da questa
settimana aperto sia il servizio di tate familiari che il servizio
asili-nido, credo che cercheremo di operare in questa direzione
valutando l'apertura ancora prima di qualsiasi altra Regione in
questo senso. Voteremo quindi con convinzione perché sappiamo molto
bene che c'è un'esigenza delle famiglie, c'è un'esigenza degli
operatori che devono lavorare e hanno bisogno di lavorare.
Presidente -
Altre richieste di intervento?
(intervento dell'assessore Baccega, fuori microfono)
... assessore Baccega, prendo alla lettera la sua richiesta di
15 secondi di precisazione.
Baccega (UV) -
Per quanto riguarda l'incremento di
risorse, è presente nel DL n. 60 un milione e mezzo in più e
quindi, votando il DL, sicuramente portiamo a casa un risultato
importante tutti insieme.
Presidente -
Altre richieste di intervento? Per secondo
intervento la parola alla presidente Rini.
Rini (PNV-AC-FV) -
Assessore, ovviamente, avendo studiato
bene il DL n. 60, nessuno ha chiesto un incremento di risorse, ma
si chiede di renderle immediatamente fruibili qualora ovviamente
approvate, non abbiamo chiesto ulteriori risorse, poi se saranno
necessarie in questi ipotizzati ulteriori interventi... Sono
contenta e la ringrazio per il vostro voto favorevole e senza
nessuna polemica vorrei però dire che ha detto che operate con
attenzione, sicuramente non lo metto in dubbio, non mi permetterei
mai, ma consentitemi di dire probabilmente con poco pragmatismo,
perché poi i risultati, ahimè, non sempre si vedono, perché mi
creda che fa un po' rabbrividire soprattutto le famiglie ogni volta
sentire parlare di progetti in itinere, ci sarà il comitato
tecnico, il tavolo esecutivo, il tavolo degli amici... abbiamo più
tavoli qua in Valle d'Aosta, altro che le sagre di paese qua! I
giorni però passano veloci, passano le settimane e le famiglie
hanno i bambini a casa e non si sa davvero come riuscire a gestire
la situazione familiare. Io quindi davvero vi chiedo: abbreviamo un
po', accorciamo tutti questi passaggi, cerchiamo di essere meno
burocrati e più pragmatici, perché nei momenti di emergenza
dobbiamo davvero saper tirare fuori queste qualità e ho fatto
l'esempio del Veneto dove con ovviamente un protocollo ad hoc sono
riusciti a bypassare questo problema. Alle famiglie non interessa
se si chiama tata familiare, asilo-nido, centro estivo, servizio
esterno, se il controllo è stato fatto dal tavolo tecnico, dalla
commissione 1, 2, 3... da tutti questi tavoli e
task-force
e
chi più ne ha più ne metta: alle famiglie interessa sapere e avere
un servizio di supporto per i propri figli, punto, e soprattutto
che questo servizio di supporto sia accessibile anche a livello
economico, tanto più in un momento di difficoltà. Queste sono le
risposte da dare. È poi giusto, c'è tutta la parte più tecnica,
però anche qui, come riescono a farli gli altri, perché noi non
riusciamo mai? E siamo pochi, siamo piccoli, siamo una piccola
regione, siamo quel famoso laboratorio che dovrebbe essere davvero
un laboratorio di buone pratiche da esportare e questo è un po'
quello che lascia l'amaro in bocca.
Presidente -
La parola al collega Manfrin.
Manfrin (LEGA VDA) -
Per comunicare che il gruppo Lega
voterà convintamente a favore di quest'ordine del giorno. Mi
permetto però di prendere la parola, non l'ho fatto prima, ma ho
un'impressione ascoltando le parole dell'Assessore: che vi sia un
continuo
refrain
e un continuo richiamo a due concetti
fondamentali, il primo
refrain
che torna sempre è quello
relativo ai centri estivi. Ora, io sono veramente curioso di vedere
l'organizzazione di questi centri estivi e soprattutto di quali
saranno le modalità di organizzazione di questi centri estivi
perché non sono passati inosservati alcuni incontri fatti in
Assessorato con alcuni... chiamiamo enti, probabilmente finalizzati
a questi centri estivi, quindi anche le modalità di svolgimento e
le modalità anche di gestione di questi centri estivi sarà molto
interessante andare ad approfondire, quindi li guarderemo con molto
interesse. Il secondo
refrain
che continua a tornare è: "se
votate questo DL c'è tutto". Questo DL è diventato la risposta
universale a qualsiasi problema noi possiamo avere: per esempio,
questo DL è la risposta, ce l'ha detto prima Assessore,
all'attrattività dei medici che serve per attirare dei medici da
mettere sulla struttura carceraria di Brissogne, che in realtà,
essendo esternalizzata, non usufruisce di alcuna attrattività,
quindi l'ho trovato abbastanza in contrasto. Quello che trovo
altrettanto assurdo è che si dica di nuovo su quest'ordine del
giorno che sarà sufficiente votare il DL n. 60 per veder risolti
tutti i problemi e tutte le criticità che si pongono e l'attenzione
che si pone con questo strumento... Ecco, secondo noi, forse, se si
votano questi ordini del giorno, è perché non ci sono riferimenti
specifici su certi servizi e perché ovviamente l'Amministrazione si
è rivelata diciamo carente su molti aspetti e quindi evidentemente
vi è la necessità di andare ad approfondire e di impegnare
politicamente la Giunta perché vengono date delle risposte su un
servizio che riteniamo assolutamente fondamentale.
Presidente -
La parola all'assessore Bertschy.
Bertschy (AV) -
Solo per un chiarimento e senza
sostituirmi all'attività dell'assessore Baccega. Il protocollo sui
centri estivi contiene un rapporto in particolare per la fascia di
età 0-3 di 1 a 3 che riguarda l'organizzazione dei centri estivi,
che sono centri all'aperto e nulla hanno a che vedere con il
rapporto che riguarda invece i servizi per l'infanzia all'interno,
anche perché sarebbe insostenibile immaginare di poter riaprire i
centri estivi con un rapporto del genere e anche l'attività delle
tate familiari. Noi stiamo quindi attendendo come comitato l'arrivo
del protocollo che possa dare applicazione alle linee guida e
sicuramente bisognerà lavorare in una direzione di attenzione alla
salute e alla sicurezza dei bambini e dei lavoratori, ma il
riferimento evidentemente dovrà essere un riferimento quanto meno
di 1 a 5 come quello del Veneto. A riguardo di questo è stato
chiarito all'interno del comitato che ha approvato il protocollo
dei centri estivi con la presenza delle cooperative, perché a ogni
riunione del comitato vengono convocati i gestori piuttosto che i
fruitori dei servizi, che quel rapporto è un rapporto legato
all'organizzazione di quei servizi. L'Assessore ha garantito che a
breve avremo in discussione in comitato anche il protocollo dei
servizi per l'infanzia, condividiamo tutti che, alla luce anche
dell'evoluzione che c'è stata rispetto a tutta una serie di
preoccupazioni che anche le famiglie avevano a riportare i bambini
all'interno dei servizi, è necessario ora dare le regole affinché i
gestori in particolare si possano organizzare e riavviare il lavoro
e far sì che i lavoratori non rimangano in cassa integrazione ma
possano ritornare sul loro posto di lavoro. Stiamo parlando di
servizi che hanno le necessarie disponibilità finanziarie in
bilancio, quindi non c'è nessun problema anche in termini
gestionali, economici e amministrativi.
Presidente -
Altre richieste di intervento? Ha chiesto la
parola il collega Restano.
Restano (VDA ENSEMBLE) -
Chiedo scusa ma forse sono un
pochino lento, però quanto detto dal collega Manfrin mi ha fatto
riflettere e sono andato a vedere le procedure al volo. Certo che
le procedure, quando vengono approvate, devono essere rivolte a
tutti i possibili fruitori delle procedure e trovare sulle
procedure dei nomi di cooperative sembra strano. Mi era sfuggito,
non l'avevo notato prima, sono andato al volo a verificare. Magari
sono dei servizi che in Valle d'Aosta possono essere solo svolti da
queste cooperative, questo io non lo so, sto parlando di una cosa
che non conosco bene, però mi chiedo: se una parrocchia, se un
Comune, se un privato volesse aprire un centro estivo, non può
utilizzare queste procedure? O un'attività analoga a quelle
elencate nelle procedure? In più mi chiedo: se le tate familiari
possono, si ipotizza, lavorare con 5 bambini, a parte che per loro
il limite previsto mi sembra che sia di 4, a maggior ragione
potevamo farlo prima che chiedevano, il limite era di 3. Sono solo
delle perplessità, non vuole essere un'accusa. Mi ha solleticato
però l'intervento del collega e allora sono andato a verificare al
volo e ho notato questa particolarità.
Presidente -
Prendiamo atto del suo intervento sotto il
profilo di una domanda a sé stessa, non di un quesito perché
presupporrebbe una risposta e non abbiamo spazi per risposte ma
solo per interventi. Ne prendiamo atto, grazie del suggerimento.
Altre richieste di intervento? In assenza di altre richieste di
intervento, poniamo in votazione l'ordine del giorno n. 17. Apro la
votazione. Chiudo la votazione.
Presenti, votanti e favorevoli: 30
Il Consiglio approva all'unanimità.
Presidente -
Prima di passare alla trattazione
dell'ordine del giorno n. 18, in accordo tra i proponenti si
inserisce la trattazione dell'ordine del giorno n. 26. La richiesta
è stata condivisa tra le parti, quindi chiedo al proponente di
esporre. Ha chiesto la parola il collega Sammaritani.
Sammaritani (LEGA VDA) -
Abbiamo già trattato questa
mattina la questione delle graduatorie, abbiamo anche compreso come
ci siano numerose problematiche connesse a questa problematica, sia
derivanti da un passato, un pregresso che ha complicato un pochino
il quadro, sia a un'inerzia e un repentino mutamento di indirizzo
da parte del Ministero a livello nazionale, che prima aveva
dichiarato che non si sarebbero aggiornate le graduatorie e poi
invece, con un cambio di direzione e tardivamente per un'opportuna
organizzazione, ha deciso per invece arrivare all'aggiornamento di
queste benedette graduatorie. Abbiamo già quindi trattato
ampiamente, abbiamo anche già capito un pochino quello che è stato,
si è capito abbastanza bene l'orientamento del Consiglio a
proposito di questa tematica, così come anche a proposito
probabilmente dell'emendamento che è stato proposto al DL n. 60 da
parte del Governo, che ha proposto un articolo 24bis che appunto
tratta e vorrebbe congelare un pochino queste graduatorie. Abbiamo
peraltro compreso anche come sia necessario, per stessa ammissione
dell'Assessore, potenziare anche le strutture regionali sia come
personale che come strumenti e piattaforme informatiche. Il
Consiglio regionale si è già espresso, ha ritenuto di andare nella
direzione dell'aggiornamento delle graduatorie, allora in questa
direzione con l'emendamento che presentiamo e venuti a conoscenza
dell'impossibilità da parte dell'Amministrazione regionale di
procedere all'aggiornamento della piattaforma necessaria per
l'aggiornamento delle graduatorie d'istituto dei supplenti con
procedura informatizzata, impegniamo l'Assessore competente a
disporre con urgenza l'aggiornamento delle graduatorie d'istituto
di seconda e terza fascia con modalità cartacea, così come previsto
dal DM n. 374 del 1° giugno 2017.
Presidente -
Ci sono richieste di intervento? La parola
alla collega Pulz.
Pulz (ADU VDA) -
Io credo di aver detto abbastanza per
oggi almeno sulla questione graduatorie, però, alla luce anche di
alcuni sviluppi, vorrei sottolineare che posso capire che gli
uffici siamo molto preoccupati, siano congestionati, come lo sono
d'altronde tutte le segreterie scolastiche dove non ho mai visto
personale temporeggiare. Certo, se bisogna ancora chiedere all'INVA
di progettare e realizzare la piattaforma per digitalizzare quelle
graduatorie o comunque di lasciare il tempo a INVA di capire
esattamente di cosa stiamo parlando e cosa dovrebbero fare ci passa
del tempo. Ribadiamo che una piattaforma autonoma noi non la
riteniamo proprio opportuna. Molti sono i docenti valdostani che
chiedono da molto tempo di poter fare parte della piattaforma
nazionale, ne avevamo già parlato in altre occasioni, mi viene in
mente guardando adesso la collega Spelgatti e vi posso assicurare
che la nostra autonomia non viene meno se noi ci umiliamo nei
confronti di "Roma ladrona" e andiamo a chiedere al Ministero se ci
fa accedere alla piattaforma nazionale. Sappiamo già che la
risposta sarebbe positiva perché abbiamo parlato di questo con la
nostra Parlamentare che se ne è occupata, però è chiaro che perché
qualcuno apra bisogna bussare alla porta. Finalmente sarebbe anche
l'occasione per gli insegnanti valdostani di poter accedere -
questo ovviamente va al di là del discorso graduatorie - anche ai
corsi di formazione in tutta Italia, avremmo la Carta del docente
per andare banalmente, ma neanche poi tanto a visitare un museo
peraltro regionale.
Io in definitiva mi stupisco che si voglia remare contro queste
opportunità che il mondo fuori dalla Valle d'Aosta ci offre, credo
da sempre che non sia vantaggioso chiuderci tra queste pur
bellissime quattro montagne e dire: "ma quanto è bello essere
autonomi" se di fatto questa situazione nostra peculiare
amministrativa e politica non serve per migliorare la vita della
nostra comunità. Se al momento quindi siamo sicuri che non ci siano
proprio alternative immediate per rispettare un diritto, il diritto
dei nostri insegnanti a veder aggiornate le graduatorie, ricorriamo
anche a quelle cartacee. Sono d'accordo quindi con i colleghi
dell'altra parte del tavolo. Abbiamo avuto queste graduatorie
cartacee per tantissimi anni, le segreterie scolastiche sono molto
allenate, molto esperte in materia, adottiamo pure anche le
graduatorie cartacee purché si possa risolvere al più presto e nel
migliore dei modi questa problematica. Il nostro voto quindi è
assolutamente favorevole.
Presidente -
Altre richieste di intervento? Ha chiesto la
parola la collega Nasso.
Nasso (M5S) -
Già molto è stato detto questa mattina
quindi non mi ripeto. Anche noi siamo favorevoli a questa proposta
dei colleghi perché qualcosa bisogna fare. Non siamo riusciti o
forse ancora non si è andati nella direzione di creare questa
piattaforma, si torni pure indietro se è necessario andare avanti
con il cartaceo. Bene, benissimo la posizione della nostra
Parlamentare che si è espressa a questo proposito e credo che sia
davvero importante dare una direzione e una risposta a questi
lavoratori della scuola che aspettano da tanto, troppo tempo. Molto
sinteticamente perché già questa mattina ne abbiamo parlato quindi
il voto del Movimento Cinque Stelle è favorevole.
Presidente -
Ci sono altre richieste di intervento? Ha
chiesto la parola l'assessore Certan.
Certan (AV) -
Quest'ordine del giorno credo sia molto
simile a quello che è stato presentato questa mattina, direi quasi
però antitetico. Nello stesso tempo apre a porte diverse e, siccome
ho ascoltato attentamente il dibattito di tutta la giornata e
naturalmente anche quanto è avvenuto questa mattina, credo sia
importante sentire e ascoltare. È stato detto, non so più da quale
collega, che in fin dei conti gli ordini del giorno sono delle
scelte politiche, non tecniche. Io quindi sulla fattibilità in
effetti di una o dell'altra strada tecnicamente mi affiderò
chiaramente a quanto ci verrà detto. Io però credo che
politicamente tenere aperte le due possibilità, proprio perché noi
non abbiamo sicuramente nessuna intenzione di penalizzare i precari
ma abbiamo anche come obiettivo - credo tutti noi, sia i
legislatori che chi è al governo - di dare un servizio direi di
qualità ai nostri ragazzi, ai nostri studenti e alle famiglie.
Siccome, come vi ho detto questa mattina, la scelta dell'apertura o
no in questo momento, quando mi permetto di dire... e mi scusi,
collega Pulz, lei insinua sempre molte cose, però le ordinanze non
mancano da noi, le ordinanze, le linee su come fare queste
graduatorie mancano e non sono pervenute dal Ministero, quindi sono
in ritardo e siamo fuori tempo massimo non da noi ma dal Ministero.
Vorrei essere chiara che non è la Regione che è in ritardo.
Dall'altra parte, mi permetto anche di dirle, e ringrazio anche la
disponibilità della deputata Tripodi, che peraltro sto sentendo
costantemente anche perché in questi giorni vi è il dibattito sul
decreto rilancio, e tramite il Senatore e la Deputata abbiamo
proposto anche degli emendamenti che sono stati proposti anche da
loro, quindi siamo in contatto continuo, se quindi ci sarà la
possibilità di attivarsi...
Vorrei anche dire che abbiamo chiesto al Ministero, proprio
perché siamo persone che amiamo molto le nostre montagne, collega
Pulz, ma siamo anche capaci a guardare fuori e siamo anche aperti a
ogni soluzione pur di non penalizzare né la classe docente, né gli
studenti, perché l'obiettivo è duplice, non è solo di preservare
una categoria sempre e gli altri, perché non hanno i sindacati di
riferimento che li possono difendere faranno quello che possono. Io
credo che siano da tutelare anche i piccoli e anche le famiglie,
quindi abbiamo chiamato il Ministero, abbiamo parlato con la
Dirigente, i tecnici hanno parlato con la Dirigente e non vi è
stata nessuna possibilità di poter accedere a queste graduatorie
proprio perché neppure loro sanno come fare, hanno la piattaforma
ma non sanno cosa devono inserire. In questo momento quindi c'è un
momento di
impasse
non tanto qua da noi nella nostra
Amministrazione quanto dal Ministero, che è completamente
ingessato, sta continuando un giorno sì e un giorno no a dare delle
linee, spesso anche contraddittorie, mi permetto di dire, perché,
ripeto, questo è frutto di un decreto-legge che ad aprile diceva
una cosa e in conversione di legge dice esattamente il
contrario.
Ci rendiamo conto quindi del momento dell'emergenza, stiamo
anche cercando insieme a tutti di affrontare questo momento, però
questa è la situazione. Ripeto: quest'ordine del giorno non so se
tecnicamente sarà possibile ma credo che politicamente lasci aperte
comunque le strade sia per quello che il Consiglio regionale in
modo democratico questa mattina ha votato, cioè la parte
online
, sia eventualmente quella cartacea. Noi quindi lo
voteremo.
Presidente -
Altre richieste di intervento? La parola per
replica al collega Sammaritani.
Sammaritani (LEGA VDA) -
Mi fa piacere che si sia trovata
una linea ormai mi pare abbastanza condivisa, comune su questo
tema. Il tema anche sollevato un po' più generale dalla collega
Pulz è interessante e lo avevamo già affrontato più volte in
Consiglio, anche a proposito del famoso bonus Renzi, eccetera, e
noi stessi, quando eravamo al Governo, avevamo cercato di
instaurare queste relazioni che cominciavano finalmente a
delinearsi con il livello nazionale, perché effettivamente è un
passo che bisognerà fare e che avevamo già intrapreso grazie anche
ai rapporti che avevamo all'epoca con un Governo che vedeva come
Ministro proprio una persona del nostro schieramento. È importante
quindi arrivare a questo, certamente sempre ricordandosi di
esercitare la nostra autonomia, ma anche cercando di semplificare
laddove si possa e quindi di utilizzare piattaforme già realizzate,
che, come abbiamo visto nel passato, appunto anche quando reggevo
l'Assessorato, a volte creano dei problemi perché ci sono i
problemi dei concorsi, ci sono i problemi come spesso si verificano
le graduatorie chiaramente, che dovrebbero favorire un maggior
collegamento, un maggior dialogo fra le piattaforme sia a livello
nazionale che regionale. È chiaro che poi, se si affronteranno temi
quali la regionalizzazione dei contratti, eccetera, questo è un
discorso politico di grande importanza che però chiaramente verrà
demandato a chi verrà dopo di noi sicuramente.
Presidente -
Altre richieste di intervento? Se non ci
sono richieste, pongo in votazione l'ordine del giorno n. 26. Apro
la votazione. Chiudo la votazione.
Presenti, votanti e favorevoli: 34
Il Consiglio approva all'unanimità.
Presidente -
Torniamo ora all'ordine del giorno n. 18. La
parola alla proponente, presidente Rini.
Rini (PNV-AC-FV) -
Ora trattiamo un argomento che spesso
abbiamo portato all'attenzione di quest'Aula, molto importante per
la nostra comunità: quello dello stato giuridico dei vigili del
fuoco e in questo caso anche del Corpo forestale della Valle
d'Aosta. Ho ritenuto opportuno portare all'attenzione di quest'Aula
quest'ordine del giorno - e ringrazio anche i colleghi Andrea
Manfrin per il gruppo della Lega e Elso Gerandin per aver voluto
sottoscrivere insieme a me quest'ordine del giorno - perché su
questo tema credo che vada fatta un po' di chiarezza soprattutto
nella volontà dei diversi gruppi politici. Anche quest'ordine del
giorno rientra, ahimè, a pieno titolo in quella categoria "Quale
autonomia?", di nuovo, perché questo è un esempio concreto in cui
l'esercizio della nostra autonomia, che ha portato appunto ad avere
i vigili del fuoco sotto un piano regionale invece che statale, ha
addirittura peggiorato la loro situazione. Questo è allarmante
perché se, da un lato, l'autonomia non deve essere assolutamente
vista, come abbiamo detto prima, come un'erogazione di fondi a
go-go, dall'altra assolutamente, ancora peggio deve essere vista
come una situazione che peggiora addirittura la condizione delle
categorie. Su questo io credo sia inutile fare grandi comunicati
stampa per sottolineare quanto la categoria, soprattutto quella dei
vigili del fuoco siano degli eroi quando nelle condizioni di
calamità naturali e, ahimè, la nostra regione ne ha avute
parecchie, solo per ricordarne alcune: l'alluvione, il terremoto,
il rogo del Tunnel, allora lì grandi comunicati di elogi quando si
dice che sono degli eroi a servizio della comunità. Io credo che
sia una categoria che merita rispetto e che finalmente si debba
passare non solo dalla parola ai fatti ma che si debba essere
chiari. Perché, se me lo consentite, su questo tema c'è poca
chiarezza, perché se da una parte si dice: "sì, vogliamo accogliere
le istanze di equiparazione"... ho poco tempo quindi non posso
tornare nel dettaglio di tutte quelle che sono le richieste, le
conosciamo bene tutti, perché abbiamo fatto tanti incontri... se da
una parte è stato assunto l'impegno di dare delle risposte, poi,
dall'altra, con i fatti si fa l'esatto contrario e difatti in
questo provvedimento legislativo, in questo disegno di legge che
andiamo a approvare addirittura sono state sottratte le risorse,
1,8 milioni previsto per il 2020, di 100.000 euro per il 2021 e
2022 e questo porta all'azzeramento completo del fondo speciale di
parte corrente per il finanziamento del nuovo provvedimento
legislativo.
Ora, mi si potrà dire: "la legislatura sta finendo e quindi
questa Giunta non può prendere una decisione in questo senso".
Intanto possono essere fatti tutti i passi propedeutici a... ma
quello che quest'ordine del giorno vuole raggiungere è sentir dire
una volta per tutte chiaramente, non in maniera sibillina, nelle
riunioni, dove si sentono tante cose peraltro, ma chiara e tonda
come la si pensa su questo tema, e la forza che io rappresento è
chiara: noi siamo per l'equiparazione statale. Noi siamo per fare
di tutto e non abbiamo paura, non è questo l'attacco all'autonomia.
Ahimè, gli attacchi all'autonomia sono tanti altri fatti che stanno
accadendo e che sono accaduti in questa regione negli ultimi anni,
di certo non l'equiparazione dello stato giuridico dei vigili del
fuoco, assolutamente, anzi. Questo sarebbe semplicemente prendere
atto che qualcosa non ha funzionato in questo percorso, che ci sono
dei lavoratori che vengono considerati lavoratori di serie b
rispetto ai loro colleghi anche solo del Canavese, senza andare a
scomodare altre realtà, quindi io quello che chiedo oggi è di
capire l'impegno politico qual è: siete favorevoli o no? Perché
bisogna uscire dall'ambiguità, da chi dice una cosa e poi con i
fatti fa l'esatto contrario. Perché in troppe riunioni ci sono
state prese di posizione, come dicevo prima, ambigue, non si è
capito qual è la strada che si vuole seguire. Noi l'abbiamo detto e
siamo chiarissimi su questo. Credo che questi lavoratori meritino
questo tipo di risposte.
Presidente -
Ha chiesto la parola il collega Mossa.
Mossa (M5S) -
Un anno fa, a febbraio 2019 per
l'esattezza, i vigili del fuoco, stanchi di subire un trattamento
retributivo, contributivo e previdenziale inferiore rispetto a
quello dei loro colleghi statali, dopo aver manifestato alla
politica in più e più modi le loro richieste inascoltate - vi
ricordo che sono stati anche un giorno intero qua fuori inquadrati
per farci sentire la loro voce -, hanno svolto un referendum e alla
quasi unanimità hanno deciso di perseguire la strada per tornare
sotto le dipendenze ministeriali. Da quel giorno abbiamo assistito
all'interno di quest'Assise, nelle varie Commissioni, e lo troviamo
persino scritto sull'ultimo DEFR, a una valanga di promesse sulla
loro equiparazione finalizzata a mantenere il servizio antincendio
alle dipendenze dell'Amministrazione regionale.
Oggi però mi sembra di rivivere un
dejà-vu
, perché
quest'ordine del giorno è la stessa identica proposta presentata
dal collega Gerandin un anno fa e approvata da un'ampia maggioranza
escluso il nostro gruppo consiliare. Cos'è cambiato
dall'approvazione di quella proposta a oggi? Nulla. È passato un
anno e oggi ci troviamo nuovamente a votare ciò che già dovrebbe
essere perché così è già stato deciso in quest'aula, perché così è
già stato deliberato lo scorso anno. A mio avviso, nonostante non
metta in dubbio la buona fede dei proponenti, questa proposta mi
sembra l'ennesima presa in giro nei confronti dei professionisti,
perché siamo tutti consapevoli all'interno di quest'aula che, anche
se sarà approvata, non avrà alcun seguito. Non l'ha avuto in tempi
in cui l'apparato più o meno era integro, figuriamoci oggi con
l'attuale situazione politico-amministrativa in cui ci troviamo.
Anzi, l'ha ricordato bene la collega Rini, lo stesso Governo nel DL
n. 60 ha tolto le risorse destinate a parte della risoluzione delle
loro problematiche per altri fini, magari più nobili, come il Forte
di Bard e gli impianti a fune. Tutto questo senza neanche aver
iniziato degnamente un percorso per garantire l'equiparazione dei
vigili del fuoco. Immaginiamo quindi che seguito avrà la proposta
di quest'ordine del giorno: nulla. Esattamente come i
professionisti, sono fortemente convinto che, per uscire da questa
situazione penalizzante, l'unica soluzione davanti a una politica
sorda e incapace di dare una risposta reale a questa situazione
penalizzante, sia quella di tornare alle dipendenze del Ministero e
per questo motivo mi metto dalla loro parte e voterò contro
quest'ordine del giorno.
Presidente -
Altre richieste di intervento? Ha chiesto la
parola la collega Pulz.
Pulz (ADU VDA) -
Accolgo l'invito della Presidente e
quindi esprimiamo il parere chiarissimo senza alcuna ambiguità di
ADU VdA sulla questione dei vigili del fuoco. I vigili del fuoco
non ci pare proprio che siano interessati a rimanere sotto una
Regione che durante la più grave emergenza dal dopoguerra non ha
fatto tesoro delle loro competenze specifiche di alto livello e ha
permesso che i vigili del fuoco professionisti rimanessero a
guardare dalla finestra della Caserma o fossero impiegati per
compiti di secondaria importanza. Questo ce l'hanno raccontato loro
stessi nell'audizione in Commissione. Di fronte all'immenso bisogno
di persone già formate, perché questo era il problema, per tutto il
carico di lavoro improvviso a causa di un'emergenza di questo
calibro, continua a non essermi proprio chiaro perché non si sia
chiesto al personale funzionario tecnico e direttivo dei vigili del
fuoco professionisti di collaborare, ad esempio, per gestire la
logistica, per tenere ben distinti i cosiddetti "percorsi puliti"
da quelli "sporchi" in ospedale, il che è uno dei problemi
principali, così ci hanno detto diversi medici ospedalieri.
È vero che la Protezione civile ha avuto in capo la gestione di
tutta l'emergenza, ma tanto più che il responsabile, come ci ha
detto lui stesso, conosce a menadito la situazione dei vigili del
fuoco, sempre in audizione in Commissione consiliare, noi ci siamo
fatti la chiara idea che si sarebbe dovuto trovare il modo di non
umiliare dei giovani professionisti di alto livello. Io sarò la
vecchia professoressa, come diceva qualcuno stamattina, ma questo è
l'aspetto della vicenda che personalmente ho trovato più
disdicevole di tutta la loro ricca testimonianza, anche perché quei
giovani professionisti sono stati formati e hanno pure a
disposizione una strumentazione di eccellenza. Ci parlavano
addirittura di droni che, a causa di un eccessivo temporeggiamento
da parte di chi dirige, non hanno quasi più potuto alzarsi in volo
e il tutto però è stato pagato con ingenti soldi pubblici, con così
tanta
nonchalance
che però noi sappiamo essere quanto meno
pericolosa.
L'autonomia - l'ho ribadito anche un momento fa - deve servire a
farci stare meglio e non peggio. Se i vigili del fuoco vogliono
tornare, loro che sanno di cosa parlando, alle dipendenze del
Ministero, hanno sicuramente le loro buone ragioni che ora sono
confermate anche dal taglio delle risorse a loro destinate e dal
fatto che, mentre il Corpo nazionale è riuscito a sottoscrivere un
accordo con la Guardia di finanza, in Valle d'Aosta è tutto fermo a
questo riguardo da almeno otto anni. Anche ADU VdA quindi esprime
voto contrario.
Presidente -
Altre richieste di intervento? Ha chiesto la
parola il collega vicepresidente Farcoz.
Farcoz (UV) -
Premetto che questo è un intervento
evidentemente a titolo personale, ma credo che in questi anni su
questi temi diverse volte ci siamo comunque dilungati a parlare,
come diceva giustamente il collega Mossa, molte volte non è stata
data attuazione. Siamo alla fine di una legislatura travagliata che
sicuramente non ha dato i suoi risultati, quindi credo di potermi
anche considerare libero e di dire ciò che penso senza seguire
troppo delle logiche di amministrazione che, purtroppo, essendo in
amministrazione ordinaria, non abbiamo più neanche le competenze
per portare avanti. Personalmente ritengo che l'equiparazione,
piuttosto che far passare questi professionisti sotto lo Stato, non
sia un'idea adeguata. Credo che in tutto questo tempo si sia
parlato anche del comparto sicurezza, uscito più volte, in cui
fortunatamente, come Regione a statuto speciale, potremmo mettere
in piedi un comparto che tenga nella debita considerazione tutte le
istanze di questi professionisti che hanno ben donde di richiedere
determinate questioni: uno su tutti quello delle pensioni sia per
il Corpo forestale che per i
sapeurs-pompiers
. Ecco, io
credo che su questi temi loro abbiano assolutamente tutte le
ragioni per protestare e alzare la voce, però allo stesso tempo
credo che le risposte dobbiamo darle come Regione Autonoma Valle
d'Aosta. Se abbiamo le competenze per farlo, dobbiamo agire in
questa situazione, ovviamente non in questa legislatura ma chi ci
sarà dopo di noi. Avere delle competenze significa esercitarle,
legarsi a dei contratti di equiparazione significa mettere i soldi,
mettere le risorse dei Valdostani per poi seguire decisioni che
prendono altri.
Questa mattina parlavamo della scuola: l'equiparazione del
contratto crea dei problemi che tutte le volte devono essere
intermediati col Ministero e credo che questi problemi potrebbero
essere risolti nel momento in cui si regionalizza un contratto. È
ovvio che il contratto non si può regionalizzare in pochi mesi,
magari passano tre o quattro anni, ma dobbiamo essere all'altezza,
attraverso un'elaborazione istituzionale che è di nostra
competenza, di arrivare a ovviamente dare le risposte ai nostri
cittadini attraverso della immaginazione. Amministrare
autonomamente significa anche trovare delle soluzioni
amministrative che siano in grado di dare delle risposte non
necessariamente omologate a quello che decidono gli altri.
Io quindi su quest'ordine del giorno, che rispetto perché poi
alla fine porta all'attenzione dei problemi che sono reali, mi
astengo, ricordando che però c'è questa necessità in particolare
sulla riforma pensionistica perché è una necessità reale che questi
professionisti attendono da anni.
Presidente -
Ha chiesto la parola il collega Nogara.
Nogara (AV) -
Abbiamo parlato per diversi minuti del
Corpo dei vigili del fuoco e mi sono interessato personalmente
perché mi interessava capire quali erano le problematiche: le
problematiche erano appunto di parificazione al Corpo dei vigili
del fuoco nazionali soprattutto per lo stipendio e poi per la
pensione. Ecco, io vorrei parlare del Corpo forestale di cui io ho
fatto parte, e farò parte a breve, per molti anni e da molti anni
si è rivolto alla politica valdostana. Da molti anni la presidente
Rini è qui in questo Consiglio e da molti anni nessuno si è mai
interessato di queste problematiche.
Mi avvicino a quello che diceva il collega Mossa: sembra che
adesso tutti questi ordini del giorno di colpo siano
importantissimi. Il Corpo forestale della Valle d'Aosta da molti
anni ha fatto delle richieste. Questo Consiglio regionale già
quando c'era la consigliera Rini, ha votato per il riconoscimento
del diploma per poter partecipare al concorso, sono riusciti il
Consiglio dopo a votarci contro. Ecco, tutte queste cose è bello
farle notare, far capire a tutti voi colleghi come sono andate le
cose in questi anni. Ha ragione la presidente Rini: in tutti questi
anni, quando c'è stata l'alluvione, quando c'è stato qualcosa, il
Corpo forestale il Corpo dei vigili è sempre stato preso in
grandissima considerazione: "bravi", io ho partecipato a tante
cerimonie dove ci hanno ringraziato, ci hanno dato medaglie, ci
hanno dato di tutto, però, alla fine, quando era il momento di
prendere delle iniziative, non si sono mai prese e solo
ultimamente... perché il problema del Corpo forestale è quello di
essere parificati per l'unità di pubblica sicurezza alla pubblica
sicurezza dello Stato, ma di tutti gli agenti di pubblica
sicurezza, e poi c'è il fatto della pensione. Stessa cosa per i
vigili del fuoco. I vigili del fuoco vogliono essere parificati
come stipendio e vogliono avere la parificazione anche per la
pensione, per andare prima in pensione. Questo è il problema di
questi due Corpi, che hanno sempre tanto dato alla Regione ma non
hanno mai avuto niente. Sono contento che finalmente c'è qualcuno
che vuole dare una mano e vuole impegnarsi per questi due Corpi che
lavorano tanto da tantissimi anni qui in Valle d'Aosta, e
sottolineo regionali.
Presidente -
La parola al collega Gerandin.
Gerandin (MOUV') -
Mi preme solo ricostruire un po'
quello che è successo in questi anni. Sono stati dichiarati due
stati di agitazione, prima del Corpo forestale e poi dei vigili del
fuoco. Li abbiamo ricevuti in delegazione presso la Capigruppo.
Sono stati presentati prima degli ordini del giorno, poi una
mozione, poi un ulteriore ordine del giorno in cui ci si impegnava
in questo percorso, vale a dire l'equiparazione dello stato
giuridico e del trattamento economico e previdenziale per il Corpo
valdostano vigili del fuoco e del Corpo forestale. Io ancora ho
nelle orecchie quelle audizioni che abbiamo fatto in cui si
magnificava giustamente l'impegno del Corpo forestale a presidio
delle zone rosse e quant'altro, si rammaricava che le
professionalità dei vigili del fuoco non fossero state in questo
periodo di emergenza sfruttate a sufficienza, per scoprire cosa?
Che il Governo regionale, quello che resta di un Governo regionale
ha fatto quello che io ritengo quanto meno una mancanza di rispetto
verso i due Corpi, cancellando 1,8 milioni del 2020 e 100.000 euro
per il 2021 e i 100.000 euro per il 2022 dalle risorse. Risorse che
erano state stanziate, attenzione, qua non è che parliamo... se
prima c'erano degli ordini del giorno o c'erano delle mozioni,
stavolta i soldi c'erano, erano a bilancio, per cui era il primo
passo concreto per arrivare verso quel percorso di equiparazione.
Io penso pertanto che ci sia stato da parte di quello che resta del
Governo una presa in giro e una mancanza di rispetto per i due
Corpi, c'è stata una presa in giro e una mancanza di rispetto per
il Consiglio regionale perché aveva approvato due provvedimenti e
il Consiglio regionale era quello che aveva approvato il bilancio
con le risorse per attuare questo percorso. C'è un fatto
altrettanto grave, perché decidere nel mese di giugno di cancellare
queste risorse significa abdicare a quel percorso che era
necessario, cioè portare avanti la Paritetica perché erano dei
problemi fondamentali per arrivare a questo disegno di legge.
Secondo me, c'è un'altra mancanza di rispetto totale: questo
Governo zoppo, decimato, quello che vogliamo, ha avuto l'ardire di
decidere già per chi verrà dopo le elezioni, perché, cancellando le
risorse, avete impedito anche a chi verrà dopo di portare avanti
questo tipo di percorso. Ora io dico che nella vita o si è uomini,
o si è "ominicchi", nel senso che, quando si prendono degli impegni
come questi, io penso che si debba andare fino in fondo, sennò è
veramente una presa in giro. Io capisco anche chi in questo momento
di sconforto totale abbia ripreso l'esito del referendum, vale a
dire "chiedo di tornare sotto lo Stato". Questi non chiedono di
avere dei trattamenti economici o previdenziali di privilegio, ma
avere lo stesso trattamento che c'è sotto lo Stato, vale per il
Corpo forestale e vale per i vigili del fuoco. Io penso che sia
dovuto, perché non possiamo avere belle parole di facciata per poi
attivare delle politiche come queste in cui tagliamo le risorse,
non dando neanche la possibilità a chi verrà dopo eventualmente di
portare avanti quello che era stato un impegno non solo dal punto
di vista della votazione degli ordini del giorno e delle mozioni,
ma un impegno finanziario. Io ricordo che c'era l'impegno
finanziario, per cui è stato cancellato a giugno un impegno
finanziario.
Non voglio dilungarmi oltre perché avrò modo anche di illustrare
il nostro emendamento n. 26. Io concludo solo dicendo una cosa e mi
rivolgo ai Consiglieri di quest'aula: chi non voterà l'emendamento
n. 26 io lo prego veramente, per non avere un'ulteriore presa in
giro per i forestali e i vigili del fuoco, di non votare neanche
quest'ordine del giorno.
Dalle ore 18:14 assume la Presidenza il vicepresidente
Farcoz.
Farcoz (Président) -
La parole à la collègue
Spelgatti.
Spelgatti (LEGA VDA) -
Vede, collega Farcoz, il suo
intervento e la sua posizione oggi in relazione a quest'ordine del
giorno rispecchia esattamente l'incapacità di concludere qualsiasi
cosa che ha dimostrato il suo movimento, la sua maggioranza e le
maggioranze che l'hanno accompagnata in tutti questi anni in
relazione a questo argomento. Bellissimo dire: "noi votiamo contro
questo emendamento perché l'equiparazione è troppo poco, noi
dobbiamo fare di più e dobbiamo fare meglio", nella vita bisogna
dire delle cose e poi farle e attuarle.
Quando ero Presidente della Regione, uno dei primi problemi che
ho avuto sul tavolo è stato esattamente questo, però quello che è
stato dichiarato bene, la dichiarazione è stata: "questo problema
va risolto" e allora bisogna passare dalle parole ai fatti. La
direzione in cui io mi sono mossa pertanto è stata esattamente
quella di passare dalle parole ai fatti. Abbiamo convocato tutte le
parti, abbiamo convocato le parti regionali, siamo andati a capire
e a cercare di capire con i tecnici, anche della parte forestale e
anche della parte soprattutto dei vigili del fuoco, esattamente
quali fossero le voci su cui non si trovavano d'accordo e quali
fossero tutte le singole problematiche, sto parlando della parte
stipendiale e della parte pensionistica, perché alla fine
litigavano e non si trovavano sul discorso delle voci, dico:
arrivate a una soluzione, io voglio sapere voce per voce
esattamente quali sono le discrepanze e dove sono le problematiche,
perché ognuno diceva la sua ma non si arrivava a un punto concreto.
Io volevo arrivare a un risultato concreto voce per voce e a capire
esattamente quali fossero le problematiche perché non si riuscisse
ad arrivare a questo e risolvere il problema tecnicamente con un
risultato concreto, poi siamo caduti e la cosa non è andata
avanti.
Dopodiché comunque è stata votata un'iniziativa di nuovo in
questo Consiglio, comunque i soldi sono stati messi e voi dite:
"noi dobbiamo fare di più" e contemporaneamente togliete i soldi
che sono già stati stanziati. Non si può quindi annunciare delle
cose e fare l'esatto contrario oppure annunciare grandi proclami:
"noi, la nostra autonomia, dobbiamo fare delle cose meravigliose" e
poi non fare non solo il primo passo per rendere concreto il
risultato, ma addirittura tornare indietro rispetto a quello che è
stato fatto, quindi l'inconcludenza... capisco perfettamente perché
ormai l'abbiamo visto da tantissimi anni da parte vostra, però
nella vita ci va coerenza.
Président -
La parole au collègue Restano.
Restano (VDA ENSEMBLE) -
Oggi, per presentare
quest'ordine del giorno, ci sono 1.800.000 motivi, proprio perché,
e mi ripeto, sono stati spostati questi soldi e si è disatteso un
impegno ed è questa la grossa anomalia, non il ritornare a parlare
di questa situazione sulla quale ci siamo già soffermati parecchio
e della quale ho parlato poco ma ho seguito sempre molto da vicino.
La cosa giusta quindi sarebbe rimettere questi soldi dove devono
stare e noi in questo senso abbiamo agito con i nostri emendamenti,
anche perché su una manovra da 160 milioni poco avrebbero inciso,
invece hanno un grosso significato politico e morale rispetto alla
credibilità della politica, o perlomeno del Governo, che è lo
stesso che si era assunto l'impegno, nei confronti di questi due
Corpi regionali. Noi voteremo a favore di quest'ordine del
giorno.
Dalle ore 18:19 assume la Presidenza il vicepresidente
Distort.
Distort (Presidente) -
Ci sono richieste di intervento?
La parola al presidente Testolin.
Testolin (UV) -
Credo che la politica sia l'arte del
poter dire tutto e il contrario di tutto, di voler sottolineare a
seconda del punto di vista quello che si preferisce sottolineare.
Ritorno a quello che ho detto negli interventi precedenti. Se
vogliamo essere anche corretti, concreti, onesti con noi stessi e
onesti intellettualmente, dobbiamo fare anche ricorso a quello che
abbiamo detto nei nostri percorsi. Qua nessuno ha voglia di fare un
passo indietro nei confronti del rispetto che si è dichiarato a suo
tempo verso il Corpo forestale e il Corpo dei vigili del fuoco, un
impegno che è stato sancito da questo stesso Governo all'interno
del bilancio 2020-2022 con l'inserimento delle risorse necessarie
per concludere il percorso. In questo periodo, da gennaio a oggi
sono successe delle cose, ci sono stati dei confronti, ci sono
state anche delle valutazioni su quanto doveva essere
l'assestamento, quali potevano essere le risorse necessarie, è
stata sottolineata più volte da parte di tutti i Consiglieri la
necessità di assolutamente reperire tutte quelle risorse che non
sarebbero state spese durante l'anno, la necessità di identificare
il massimo delle possibilità di intervento. Allora, se vogliamo
essere onesti con noi stessi e soprattutto nei confronti di chi ci
ascolta e di chi è il destinatario di questa iniziativa, io credo
che se pensiamo tutti che con la fine dell'anno si possa essere in
grado di chiudere il percorso che impegni il milione e
ottocentomila euro che è stato tolto in questo momento per reperire
delle risorse da mettere a disposizione della crisi e impegnarli
per il fondo speciale dedicato a questo tipo di iniziativa, io lo
firmo subito quest'ordine del giorno.
Mi piacerebbe però anche avere una contropartita se non ci fosse
questa conclusione, nonostante l'impegno di tutti e le situazioni
che ci porteranno a poterlo raggiungere, perché tutti siamo
coscienti che, fino a quando ci siamo noi, la norma non potremo
farla, anche se ci fosse la ricostituzione della Paritetica già
chiesta più di una volta, in maniera ufficiale, su sollecitazione
anche di questo Consiglio, ribadito in maniera informale e anche
tramite i Parlamentari, quindi questo percorso penso che sia
condiviso da tutti. Se parliamo di una scelta politica, io
rispettando anche quelle che sono invece le affermazioni del
collega Farcoz, penso che non ci sia nessun passo indietro. Se
l'impegno deve essere un impegno politico, da questo punto di
vista, per quanto mi concerne, io quest'ordine del giorno lo voto.
Ci vorrebbe però anche una controprova, ci vorrebbe anche il fatto
che se poi qualcuno non arriva a spendere questo milione e otto
entro la fine dell'anno e lo porti in avanzo, ci sarebbe qualcuno
che potrebbe concepire questo percorso come una forzatura che non
ha permesso di lavorare nella maniera oculata che si è cercato di
fare, perché questo è quello che si è cercato di fare, senza
togliere e senza precludere nessuna opportunità, perché se questi
soldi vanno in avanzo di amministrazione alla fine dell'anno, ci
dovrà essere una nuova scelta per riposizionarsi sull'anno nuovo, è
una scelta che non spetta né a me, né a lei, Gerandin, e neanche e
agli altri - magari a qualcuno sì o magari a lei sì - ma molto
facilmente non a questi 35. Se la scelta deve essere una scelta
politica, io l'ho sottoscritto allora, l'ho portata avanti assieme
al Governo che ha stilato il bilancio e approvato il bilancio a
gennaio di quest'anno... io se c'è questa volontà, lo schiaccio il
pulsantino per votare quest'ordine del giorno.
Presidente -
Altre richieste di intervento? Ha chiesto la
parola la presidente Rini.
Rini (PNV-AC-FV) -
Brevemente, avrei veramente tante cose
da dire dopo aver sentito gli interventi, ma qualche
considerazione. Al collega Mossa io vorrei dire che lei
probabilmente parte a testa bassa in questa sua campagna elettorale
e legge questi "compitini", che non so se si è scritto lei o gli ha
scritto qualcun altro, e va avanti senza aver ascoltato quello che
ha detto uno prima, perché lei ha dato una risposta che è
completamente sconnessa da quello che ho detto io prima, perché
abbiamo detto che invece delle cose sono state fatte e quest'ordine
del giorno serviva a stanare determinate situazioni politiche, ho
detto esattamente questo. Lei invece è partito a testa bassa con il
suo compito: "io sto dalla parte dei vigili, gli altri non stanno
dalla parte dei vigili, io ho fatto prima, l'altro ha fatto dopo".
Non funziona così, non è questo e non è quello il nostro obiettivo
soprattutto.
Il collega Nogara ha ricordato anche dei passaggi, ha detto:
"molti anni in cui lei era qui", mi ha quasi fatto sentire vecchia
su questo, ma poco importa, me li ricordo molto bene, anni in cui
democraticamente sono stata eletta, gli stessi anni in cui lui era
Segretario particolare di un noto e influente Assessore, quindi
dovrebbe ricordarseli bene anche lui e anche le scelte che venivano
portate avanti, così come sicuramente ricorda bene quegli anni dal
1998 al 2002 quando l'allora presidente Dino Viérin volle appunto
la regionalizzazione del Corpo dei vigili del fuoco. La memoria
quindi non bisogna averla selettiva e a reparti stagni, bisogna
averla generica per poter ricostruire anche ciò che è accaduto.
Peraltro se va anche a rileggersi i verbali proprio del Consiglio
in cui hanno preso questa decisione, vedrà anche chi aveva una
posizione diversa, invito a farlo.
Al di là di questo, il Presidente ha detto una cosa giusta: "in
politica si può dire tutto e il contrario di tutto, ma come sempre
contano i fatti", fortunatamente. Devo dire su questo, collega
Mossa, che la pensiamo in maniera diversa, non è vero che non è
stato fatto niente. È stato fatto tardi, sì, ma non è vero che non
è stato fatto niente. Sono stati fatti - e la collega Spelgatti
l'ha ricordato - dei passaggi importanti e questi soldi che erano
stati messi a disposizione in questo disegno di legge andavano in
questa direzione. Il fatto di aver visto lo spostamento e lo
svuotamento, l'azzeramento totale, che, Presidente, su questo io
non condivido, perché non è che nel dubbio che non verranno spesi,
cosa facciamo? Li togliamo. No, noi abbiamo una posizione
completamente diversa su questo, è un segnale forte.
Chiudo ricordando che i vigili del fuoco hanno già preso la loro
decisione, democraticamente loro hanno chiesto di tornare sotto lo
Stato e noi questa posizione la rispettiamo, ma almeno, se
l'Amministrazione non vuole rispettare e portare avanti questa
soluzione, che è quella che chiedono loro, si proceda nella strada
dell'equiparazione, è molto semplice. Non è quindi neanche una
questione di esercizio dell'autonomia, collega Farcoz, perché,
quando si chiede l'equiparazione, è proprio l'esercizio
dell'autonomia, altra cosa è il tornare sotto lo Stato e anche su
questo io avevo chiesto chiarezza oggi e sinceramente sono molto
delusa, perché questa chiarezza io non l'ho percepita, per esempio,
anche su questo tema, noi siamo chiari, noi saremmo per rispettare
la volontà dei vigili del fuoco. È una presa di posizione legittima
politica.
Io concludo dicendo che su questo io non sono soddisfatta, al di
là del voto, che può essere positivo e quindi possiamo vedere
accolto quest'ordine del giorno, ma speravo di avere un quadro più
preciso delle reali posizioni, non le posizioni politiche da
campagna elettorale su questo tema. Lei ride, collega Nogara, c'è
chi ride un po' meno...
(intervento del consigliere Nogara, fuori microfono)
... intanto usi un linguaggio degno a quest'aula. Quando uno
parla, ridere davanti, l'educazione imporrebbe di non farlo, però
faccia come crede, lo fa da due giorni...
Presidente -
Prego, prosegua l'intervento.
Rini (PNV-AC-FV) -
... io credo che su questo la
posizione politica sia proprio questa, avere anche il coraggio di
dire: "sì, noi saremmo per farli tornare sotto lo Stato". Continui
pure a imprecare, ma non importa... Io concludo dicendo quindi che,
al di là del voto di questo singolo atto, speravamo in una
chiarezza di posizione su questo. Collega Mossa, non me ne voglia,
non era un fatto personale assolutamente il mio.
Presidente -
Collega Mossa, lei chiede la parola per? Può
esplicitare il fatto personale?
Mossa (M5S) -
Sono stato citato, è stato detto che sono
in campagna elettorale, che i miei atteggiamenti sono da campagna
elettorale, quindi posso rispondere e replicare su quanto sono
stato accusato?
Presidente -
Io penso, collega Mossa, che qualunque
Consigliere in quest'aula abbia ricevuto, non dico un'accusa,
comunque un riferimento di questo genere nelle discussioni fin
adesso. Io quindi ritengo che lei già esplicitando questo punto
voglia precisare che lei non lo fa per questioni elettorali, lo fa
per onestà intellettuale e tanto basta. Ne prendiamo atto.
Mossa (M5S) -
Non basta. Vorrei aggiungere qualcosa se
possibile.
(intervento della presidente Rini, fuori microfono)
Presidente -
Abbiamo 46 ordini del giorno e siamo al 18,
oltre a tutta l'approvazione del disegno di legge n. 60. Per
favore, colleghi, io vi chiedo di non esaurire gli spazi necessari
con fatti personali, soprattutto di fronte a questioni
evidenti.
Mossa (M5S) -
Collega Vicepresidente, sta impiegando più
tempo lei che quello che avrei messo io col mio fatto personale. Io
voglio semplicemente dire alla collega Rini, che mi ha detto che io
sono in campagna elettorale - e non l'avrei mai detta una cosa del
genere, sarei stato zitto, e lo sanno tutti quanti in quest'aula -
che i suoi dieci ordini del giorno sono le battaglie di ciascuno di
noi in quest'aula di cui lei oggi si sta facendo promotrice e
quindi è l'unica che sta portando avanti la campagna
elettorale.
Presidente -
Scusate, colleghi, stiamo parlando di
questioni assolutamente evidenti. Permettetemi, chiudiamo lo spazio
ai fatti personali.
Rini (PNV-AC-FV) -
No, fatto personale.
Presidente -
È assolutamente chiaro.
Rini (PNV-AC-FV) -
Io chiedo la parola per
rispondere.
Presidente -
Scusate, Signori, posso chiedere
l'attenzione dell'aula? Ritengo che non ci sia bisogno di spiegare,
di esplicitare che gli ordini del giorno siano espressione di
volontà di contributo nell'ambito dell'attività del Consiglio,
questo è quanto. Non abbiamo bisogno di precisare che siano o non
siano marchette, non è minimamente nell'indole e, se lo fosse,
ognuno risponde per la propria coscienza. Rimane comunque a verbale
quanto è stato detto da parte di tutti, abbiamo il verbale di tutti
gli interventi, ognuno si prende la responsabilità di quanto detto.
Proseguiamo per favore, colleghi.
Ha chiesto la parola il collega Lavevaz. Per la parte restante
del gruppo Union risulta dello spazio disponibile? In attesa di
dirimere la questione, due minuti al collega Lavevaz, li
impiegheremo comunque nella discussione sulla legittimità
dell'intervento. Due minuti per il contributo all'Aula.
Lavevaz (UV) -
Sarò velocissimo, non userò neanche i due
minuti che comunque il collega Farcoz ha lasciato e non ha
utilizzato. Io semplicemente volevo dire che non credo che siano
posizionamenti da stanare riguardo al posizionamento politico su
questo argomento, almeno sicuramente non per quanto riguarda il
posizionamento del nostro gruppo. Vorrei ricordare che il bilancio
di previsione l'ha fatto il nostro gruppo con la nostra
maggioranza, quindi la volontà politica era molto chiara. La
politica forse si fa con i segnali, il presidente Rini ha detto:
"dobbiamo dare dei segnali". La politica si fa con i segnali,
l'amministrazione invece si fa con le scelte. Se noi vogliamo dare
semplicemente un segnale, rimettiamo quel milione e otto e lo
lasciamo lì congelato e andrà in avanzo di amministrazione perché
sappiamo che non potrà essere utilizzato, perché non c'è la
Commissione paritetica, siamo in ordinaria amministrazione,
eccetera. Se invece vogliamo fare gli amministratori seri, questi
soldi li utilizziamo dove possiamo utilizzarli, fermo restando la
volontà di indirizzo politico che è stata chiara ed è stata
espressa in maniera chiara quando abbiamo fatto il bilancio di
previsione, che è anche l'atto fondamentale di indirizzo politico e
chi verrà dopo di noi, se vorrà portarlo avanti, lo porterà avanti
col prossimo bilancio.
Presidente -
La parola alla presidente Rini per mozione
d'ordine.
Rini (PNV-AC-FV) -
Senza voler far perdere tempo prezioso
a quest'Aula, mi permetto semplicemente di ricordare che il
Regolamento va applicato. Un gruppo politico ha fatto tre
interventi, non uno, collega, io non ho avuto diritto di replica a
delle accuse pesantissime, infondate, ingiustificate di un collega
in quest'aula, mi permetto semplicemente di chiedere che il
Regolamento venga applicato perché lo stresso gruppo ha fatto tre
interventi, ovviamente non è colpa del gruppo. Presidente, mi
permetto di dirle, che noi è da questa mattina che abbiamo detto
che non avremmo mai più concesso i minuti restanti ma interveniva
una persona per volta e così è stato fatto durante tutto il giorno,
tant'è che ho tolto la parola a diversi colleghi nella giornata di
oggi. Mi permetto di dirle che questo uso un po' così elastico del
Regolamento non mi piace particolarmente, solo per sapere se
funziona così in generale... non me ne voglia il gruppo, non c'è
niente di ovviamente...
Presidente -
Prendiamo atto del chiarimento. Ci sono
altre richieste di intervento? Bene, apro la votazione sull'ordine
del giorno n. 18. Chiudo la votazione.
Presenti: 34
Votanti: 31
Favorevoli: 26
Contrari: 5
Astenuti: 3 (Cognetta, Farcoz, Ferrero)
Il Consiglio approva.
Presidente -
Passiamo all'ordine del giorno n. 19. La
parola alla proponente Rini.
Rini (PNV-AC-FV) -
Torniamo anche questa volta su un tema
che abbiamo già toccato perché era stato approvato già un ordine
del giorno su questa tematica, ci ritorno perché, come per altre
tematiche, poi non abbiamo visto concretizzarsi i passi
successivi...
Presidente -
Colleghi, vi chiedo silenzio in aula.
Rini (PNV-AC-FV) -
... capisco che l'argomento della
Corte dei conti sia pesante a quest'ora, però cercherò di essere
sintetica. Dicevo, un ordine del giorno era stato approvato qualche
mese fa proprio su questo tema, dove si chiedeva di fare degli
approfondimenti, approfondimenti che non sono ancora stati fatti
immagino, poiché io non ne ho avuto cognizione e credo nemmeno
altri.
Con quest'ordine del giorno si chiede di avviare tempestivamente
le interlocuzioni istituzionali utili al ripristino anche della
funzionalità della Commissione paritetica, perché questo tema, come
altri che abbiamo toccato in quest'Aula, necessita di avere un
organismo che sia nel pieno delle proprie funzioni, per poter
arrivare alla parifica di bilancio. Ne abbiamo già parlato in
quell'occasione, lo ridico anche in questa. Io reputo che lo
strumento della parifica di bilancio, che ormai è attuato ed è
realtà in tutte le regioni italiane, è vero che diversifica l'iter
di approvazione, ma dà anche una garanzia maggiore anche agli
amministratori. Io spero davvero che possa passare questo
messaggio, che il controllo preventivo non è un controllo
limitativo ma è un controllo che dà garanzia proprio agli
amministratori. Credo di poter parlare con cognizione di causa,
probabilmente se questo tipo di controllo ci fosse già stato,
avrebbe tutelato anche gli amministratori che in buona fede
compiono determinate scelte.
Io quindi non credo assolutamente alle tesi che vedono in questo
istituto un attacco all'autonomia, anzi, credo che questo istituto,
che è già portato avanti... poi è vero che ci sono tante realtà che
già lo attuano; portiamo sempre ad esempio le Province autonome di
Trento e di Bolzano, l'Alto Adige, è realtà in questi territori e
quindi io con quest'ordine chiedo di rinnovare quell'impegno,
andando davvero a dare anche concretezza alla parte della
Commissione paritetica. Lo abbiamo visto in altri argomenti quanto
è fondamentale e come ci si trovi in difficoltà se questo processo
non viene portato avanti anche in un momento come questo.
Presidente -
Ha chiesto la parola il collega
Cognetta.
Cognetta (VDALIBRA) -
Voteremo convintamente quest'ordine
del giorno presentato dalla presidente Rini, come abbiamo fatto per
l'ordine del giorno presentato a suo tempo il 29 gennaio del 2020
simile a questo. In quello di gennaio si parlava di una Commissione
consiliare che doveva in qualche modo approfondire un iter, doveva
essere la I Commissione, se non sbaglio, e poi il Governo regionale
a presentare in Gazzetta ufficiale un decreto legislativo che poi
si doveva trasformare in legge. Leggo invece sull'ordine del giorno
presentato dalla collega Rini attuale una cosa leggermente diversa,
ovvero: "ad avviare tempestivamente le interlocuzioni istituzionali
necessarie a garantire il ripristino della funzionalità dei lavori
della Commissione paritetica prevista dall'articolo...", per poi
addivenire alla stessa cosa.
Ora, fermo restando che viene votato, collega Rini, a me fa
piacere una cosa di quest'ordine del giorno, perché è passato un
concetto rispetto a quando sono entrato in o Consiglio regionale,
cioè che la Corte dei conti fa un lavoro sacrosanto. Questo che io
avevo chiaro già quando sono entrato è diventato chiaro a tutta
l'Aula, negli anni passati, perché in tanti sono stati fulminati
"sulla via verso Piazza Roncas", perché sulla via verso Piazza
Roncas sono stati beccati da diversi fulmini, che finalmente gli
hanno fatto capire: "aspetta un attimo, quando voto qualcosa, non è
che va tutto bene, si vota e va tutto bene". Allora a me fa piacere
che lei oggi, ma veramente, non scherzo... mi fa piacere e mi
dispiace che sia stato firmato solo da lei, si dice: "sottolineato
quanto espresso dal procuratore regionale della Corte dei conti per
la Valle d'Aosta Massimiliano Atelli, nella relazione sull'attività
svolta nel 2019, riguardo all'introduzione di tale giudizio di
parificazione ovvero che "la svolta appare tanto più urgente in un
momento come questo, nel quale occorre fare tutto il necessario per
restituire ai cittadini fiducia nelle istituzioni. Più controlli
stimolano più fiducia nei cittadini e un livello adeguato di
fiducia è essenziale laddove le istituzioni sono dotate di maggiore
autonomia". Bene, benissimo.
Mi dispiace, ripeto, che l'abbia firmato solo lei. Chissà quanti
vorrebbero firmarlo oggi e chissà quanti per allora. Perché, giusto
per far capire ai colleghi, c'è chi si è battuto tanto su tanti
aspetti che oggi vengono poi ripresi da altri, ma io la vedo una
cosa positiva, perché vuol dire che solo i paracarri non cambiano
idea, invece le persone possono cambiare idea e possono passare da:
"non mi interessa nulla di quello che voto tanto va tutto bene" a
"evviva, menomale che c'è la Corte dei conti", e ci sta, e sono
contento che l'abbia fatto lei come Presidente del Consiglio. Io
quindi glielo voterò molto convintamente, spero che si faccia
qualcosa in più che non votare due ordini del giorno, uno a gennaio
e uno oggi, che di fatto non approdano a nulla. Vorrei sottolineare
un aspetto: che quello votato a gennaio non ha generato
assolutamente nulla, a parte la dichiarazione poi del procuratore
Atelli che, oltre a ringraziarlo per il suo lavoro, lo invito a
fare ancora in maniera più approfondita il lavoro che sta già
svolgendo, perché di questioni sulle quali la Corte dei conti deve
lavorare, secondo me, in Valle d'Aosta ce ne sono tantissime,
alcune sono state affrontate e altre non ancora. Io spero che lo
faccia presto rispetto a quelle che non ha ancora affrontato la
Corte dei conti, perché credo che ci sia tanto da fare, ma non solo
in Regione, perché non è soltanto la Regione, ovvero
l'Amministrazione di questo Palazzo, ci sono 74 Comuni, le
unités
, più tutte quante le partecipate più tutto quello che
sappiamo dietro che andrebbe controllato nel dettaglio. Qui la cosa
divertente è che noi siamo entrati soltanto in Consiglio regionale,
fossimo entrati negli altri 74 Comuni e così via, chissà che
sarebbe venuto fuori, ma non perché siamo più bravi, assolutamente
no, perché credo che più persone vengano fulminate sulla via verso
Piazza Roncas e più si farà attenzione a spendere i soldi pubblici.
È quindi ancora troppo poco quello che è successo secondo me
rispetto a tutto ciò che è accaduto in questi anni in Valle d'Aosta
e che sta continuando ad accadere anche con la votazione di questo
DL n. 60 presentato così.
Presidente -
Ha chiesto la parola il collega Aggravi.
Aggravi (LEGA VDA) -
Io sinceramente ripeterò quello che
dissi all'epoca, nel senso che magari sono fatto male, però credo
che le cose vadano fatte secondo un ordine, soprattutto se si parla
di questioni tecniche. Quando affrontammo questo argomento, sempre
per un ordine del giorno presentato dalla presidente Rini, dopo una
sospensione e un'interlocuzione con la parte tecnica, si propose di
modificare l'impegnativa in una maniera che consentisse anche una
messa a terra, visto che qua spesso si parla di messe a terra
tecniche riguardo a questo aspetto e la voglio ricordare a tutti i
colleghi, ovvero un'impegnativa alla Commissione consiliare
competente per avviare gli opportuni approfondimenti con la
Commissione paritetica in merito alla norma di attuazione che
prevedeva la sottoposizione al giudizio di parifica e conseguenti e
quindi poi in più anche il Governo regionale a presentare, non
appena sarà pubblicato in Gazzetta ufficiale, il decreto
legislativo in materia di istituzione di un collegio di revisori
dei conti, il disegno di legge regionale per l'istituzione dello
stesso. Ora, non mi sembra che nel frattempo un disegno di legge di
questo tipo abbia dato dei risultati, perché in questo momento ci
deve essere il primo passaggio, è sicuramente quello di mettere in
sicurezza i conti e soprattutto non in sicurezza dal punto di vista
contabile, ma in sicurezza dal punto di vista del procedimento di
controllo, ovvero ci deve essere un collegio che può controllare e
agire, deve essere anche nominato, e successivamente, giustamente
nell'equilibrio delle parti ci sarà un percorso che porterà poi a
un giudizio sullo stesso.
Io sinceramente non capisco oggi che sostanzialmente abbiamo
attivato delle Commissioni con la finalità di poter lavorare
nell'emergenza, quella della sanità, quella del bilancio. Non lo
so, vogliamo riattivare anche la I Commissione in un momento di
questo tipo? Io direi che non è il caso. Soprattutto mi dico: ma è
questo Consiglio, visto che il primo ordine del giorno
sostanzialmente non ha portato a nulla, che deve prendere o avviare
un percorso che deve poi arrivare a definire finalmente il collegio
dei revisori? Ricordo che una delle prime cose che dissi quando ero
Assessore alle finanze è che mancava questo tipo di controllo che
era quello sì a primo beneficio anche dell'ente... Mi spiace per
lei, fa "no" con la testa, però da giurista lei sa che ci sono i
livelli, prima c'è un controllo interno e poi c'è il controllo
esterno, perché se c'è un controllo esterno senza quello interno,
lei mi insegna che non c'è un equilibrio. Io quindi sono molto
stupito dal riproporre in una situazione di emergenza quest'ordine
del giorno, non sull'oggetto ma sul
timing
, e lei mi insegna
che il timing è molto, molto importante. Io quindi sono molto
stupito di ciò, chiederei se è possibile di ricondurre le cose
visto che qua spesso ci sono citazioni latine
est modus in
rebus,
sinceramente io le chiederei o di riportare a una
formulazione che coinvolga e che rammenti anche la necessità di
avere un collegio dei revisori, ma ripeto, se ci deve essere un
percorso che deve portare al giudizio di parificazione, non è
sicuramente questo Consiglio, non è sicuramente questo Governo e
direi anche che la Commissione paritetica non so cosa possa fare.
Forse una cosa che lei, Presidente, potrebbe fare con la
Commissione paritetica, glielo ho già chiesto e glielo rammento, è
chiedere al presidente della Commissione paritetica spiegazioni di
certe affermazioni sui giornali riguardo ai 116, perché io sono
molto stupito che chi deve portare avanti un lavoro di questo tipo
sul giudizio di parifica, sulla norma di attuazione conosce com'è
l'andamento dei nostri 116. Ecco, forse un ordine del giorno su
questo era necessario più che quello presente. Secondo me, quindi o
si riconduce la situazione a quella di partenza che non ha portato
a nessun risultato, altrimenti il timing è molto strano.
Presidente -
Ha chiesto la parola la presidente Rini.
Rini (PNV-AC-FV) -
Per il secondo intervento ma
brevemente. Collega Aggravi, di certo io non insegno niente a
nessuno ma le dico solo, si vede che c'è il plexiglass, così era
"sì", non era "no". Era solo questo, quindi su questo assolutamente
ci troviamo d'accordo, ma un po' spiace la banalizzazione
ovviamente ma la capisco perché è politica che ha fatto il collega
Cognetta, ovviamente non rispecchia la volontà della presentazione.
Quest'ordine del giorno è stato presentato più nella veste
ovviamente da Presidente del Consiglio, perché questo è un atto, è
un passaggio che preme che deve essere fatto, ripeto, nella tutela
della nostra Regione e nella tutela degli eletti.
Detto questo, la differenza da oggi ad allora è proprio la
situazione in cui ci troviamo ed è il fatto di non avere delle
commissioni oggi attive. La Commissione paritetica è il passaggio
tecnico giuridico fondamentale se si vuole arrivare a raggiungere
l'obiettivo, deve passare necessariamente da lì. Poi se si vuole
aggiungere all'interno dell'ordine del giorno la questione
importante dei revisori che ricordava il collega Aggravi, io
assolutamente sono a completa disposizione, se vede come...
probabilmente è anche articolato inserirlo, ovviamente su questo,
come le dicevo prima, non c'è nessuna difficoltà.
L'emergenza è proprio data dalla situazione che stiamo vivendo,
perché il collega Cognetta rimarrà sorpreso, ma siamo perfettamente
d'accordo e in questa emergenza è ancora più importante dare anche
un segnale di questo tipo da parte della classe dirigente che è
chiamata a prendere e ad assumersi delle responsabilità. Al di là
del modo sempre pungente ma assolutamente pertinente con cui espone
anche determinate tesi, io su questo concordo assolutamente con
lei. Per quanto riguarda la volontà di aggiungere la questione dei
revisori, da parte mia assolutamente c'è la massima disponibilità
ad aprire, proprio perché questo voleva essere un ordine del
giorno, così come lo scorso, portato avanti proprio dalla
Presidenza del Consiglio per dare e concludere questo iter che ci
porta davvero ad avere una situazione anche di similitudine con
quanto accade nel resto delle regioni, dove questo tipo di azione
sta avendo dei risultati ottimi. Io ho parlato anche con dei
colleghi di altre Regioni che mi hanno confermato questo; magari
dopo una difficoltà iniziale, perché comunque si cambia anche un
sistema, ma devo dire che si sono detti assolutamente soddisfatti
anche dai risultati che questa parifica ha portato. Con molta
serenità quindi, senza voler assolutamente strumentalizzare nessun
tema, credo sia un segnale importante tanto più in un momento di
emergenza come quello che stiamo vivendo e credo che su questo le
parole di Atelli siano molto più significative delle mie.
Presidente -
La parola al collega Bertin.
Bertin (RC-AC) -
Anch'io, come il collega Aggravi, sono
stupito dalla tempistica di quest'ordine del giorno. Abbiamo già
affrontato nel merito a gennaio questi aspetti, si è portato un
ordine del giorno al quale ognuno di noi ha poi in parte espresso
le proprie valutazioni e anche la necessità di approfondire la
questione per poi dare avvio a un'iniziativa che coinvolgesse anche
la Commissione paritetica. Oggi riproporre questa iniziativa non ha
nessun significato pratico perché la legislatura è finita. Invitare
il ministro Boccia, del quale, come dicevo, ho pochissima simpatia,
anche in ragione dei suoi atteggiamenti, che ha promesso già a
novembre di nominare i suoi rappresentanti nella Commissione
paritetica e che non l'ha ancora fatto, può essere anche...
l'abbiamo sollecitato in tanti, ma voglio dire, ricordo peraltro
che di cose da fare strategiche la Commissione paritetica per la
nostra Regione ne ha tante, non soltanto questa: c'è la questione
delle concessioni delle acque, eccetera. Approvare un ordine del
giorno che si concentra soltanto su questo, poi praticamente, visto
il
timing
, assolutamente inutile, mi pare un'operazione
francamente fine a sé stessa. Io capisco poi che ognuno ha le
proprie ossessioni, io ne ho, a volte ripropongo sempre le stesse
cose; capisco che anche lei nel mese di ottobre sarà comunque in
qualche modo coinvolta con la Corte dei conti, al giudizio e
pertanto la rende ancora più sensibile a questo argomento, ma
francamente l'utilità di quest'ordine del giorno è zero.
Presidente -
La parola al collega Lavevaz.
Lavevaz (UV) -
Sarò velocissimo perché i due colleghi che
mi hanno preceduto hanno sostanzialmente espresso in maniera molto
chiara il mio pensiero, sia il collega Aggravi che il collega
Bertin. Io sarei anche d'accordo sostanzialmente nel sollecitare
come
vient de dire
il collega Bertin, diciamo la
sollecitazione per quanto riguarda la riattivazione della
Paritetica, però sulla questione invece del giudizio di
parificazione di cui abbiamo parlato a gennaio, io ero appena
arrivato, in cui si era preso un impegno di passare alla
Commissione competente un'analisi puntuale dei passaggi che vanno
fatti nel caso in cui si voglia andare in questa direzione, una
direzione comunque che non è banale col nostro Statuto di
autonomia... non dico che non vada fatto, ma che vada fatto con i
giusti passaggi e con le giuste attenzioni. Il compito che è stato
assegnato giustamente alla Commissione di fare quest'analisi
puntuale non è stato fatto per ovviamente le contingenze che
abbiamo subito tutti dal punto di vista sanitario in questi mesi.
Sostanzialmente quindi credo che quest'ordine del giorno oggi non
possa essere approvato, almeno dal nostro punto di vista, così
com'è proposto perché le questioni aperte a gennaio rimangono
tuttora aperte. È vero, come dice la presidente Rini, che la
situazione da gennaio è cambiata ma non è cambiata in meglio, nel
senso che oggi il Consiglio è sciolto. Credo quindi che sia quanto
meno inopportuno affrontare una questione che ha, diciamo, un peso
così importante in una situazione di instabilità politica, per
usare un eufemismo.
Presidente -
La parola alla collega Pulz.
Pulz (ADU VDA) -
Il voto di ADU VdA sull'ordine del
giorno che avevamo discusso in Consiglio a gennaio sull'ampio tema
dei revisori dei conti era stato assolutamente favorevole. Ci
pareva e ovviamente ci pare ancora che sia indispensabile che venga
costituito questo organo regionale di vigilanza con una legge che
ne precisi il funzionamento, in accordo ovviamente con la stessa
Corte dei conti, la cui sezione per la Valle d'Aosta è stata
istituita dieci anni fa, nel 2010, appunto per il controllo
dell'Amministrazione regionale, degli Enti locali e delle
istituzioni pubbliche. Noi crediamo che questi controlli non
possano che garantire la serietà e anche la serenità della comunità
valdostana rispetto alla gestione del suo denaro, dei soldi
pubblici anche in emergenza, quando non si può abbassare la
guardia. Alla luce dei tragici eventi del 23 gennaio 2019, che il
processo in corso sta sviscerando nei dettagli, sentiamo e facciamo
nostra tutta la sete di trasparenza e di verità dei Valdostani
onesti. ADU VdA conferma il voto favorevole proprio per la
centralità di questo tema.
Presidente -
Ha chiesto la parola il collega Vesan.
Vesan (M5S) -
Ricordiamoci qualche passaggio. La
Commissione paritetica doveva essere riattivata, se non ricordo
male, la dichiarazione del Ministro diceva: "entro giovedì", il
problema grosso è che ce n'è uno ogni settimana ed è pieno di
giovedì anche l'anno prossimo e quindi probabilmente la nomina
della Paritetica rischiamo di non vederla.
L'altra cosa da ricordare è che siamo tristemente in una
situazione... da parte del nostro movimento sono arrivati numerosi
solleciti al Ministero degli affari regionali, ma nessuno che sia
riuscito a produrre qualcosa e la competenza è esclusivamente sua
purtroppo. Al di là di questo, in questa situazione di Consiglio
esautorato, andare a decidere in riferimento a una questione che
sostanzialmente modificherà l'impostazione contabile della Regione
Valle d'Aosta con un atto che, ancorché preso in considerazione e
ritenuto particolarmente utile da tutte le altre Regioni italiane,
in realtà è un atto che impone un vincolo contabile alla nostra
Amministrazione; non voglio dire che questo sia un attentato
all'autonomia come qualcuno potrebbe dire, ma sicuramente, se
accolto, creerà un vincolo che dovranno sopportare, per esempio,
tutti i prossimi Consigli regionali. Proprio sulla scorta di
questo, noi riteniamo che questo tipo di decisione non debba
rimanere in capo a un Consiglio esautorato come il nostro e che se
la Paritetica verrà riattivata, ci saranno purtroppo un sacco di
atti ben più urgenti di cui dovrebbe occuparsi che non quello della
parifica, quindi, semmai si riuscisse a riattivare la Paritetica,
vorremmo tanto che si occupasse di concessioni idroelettriche,
perché quelle sono veramente particolarmente urgenti per la nostra
regione.
Il voto del Movimento Cinque Stelle su quest'ordine del giorno,
sostanzialmente per la sua intempestività ma anche per la sua, non
so come dire... per la mancanza di autorità con cui questo
Consiglio dovrebbe esprimersi su un punto che è più giusto sia
oggetto di quello che sarà il prossimo Consiglio regionale.
Pertanto ci asterremo su quest'ordine del giorno.
Presidente -
Ci sono altre richieste di intervento? Se
non ci sono richieste di intervento, passiamo alla votazione
dell'ordine del giorno n. 19. Apro la votazione. Chiudo la
votazione.
Presenti: 34
Favorevoli: 4
Astenuti: 30 (Aggravi, Baccega, Barocco, Bertin, Bertschy,
Certan, Chatrian, Daudry, Distort, Farcoz, Favre, Gerandin,
Lavevaz, Luboz, Lucianaz, Manfrin, Marzi, Minelli, Morelli, Mossa,
Nasso, Nogara, Peinetti, Restano, Russo, Sammaritani, Spelgatti,
Testolin, Trione, Vesan)
Il Consiglio non approva.
Dalle ore 19:03 assume la Presidenza il vicepresidente
Farcoz.
Farcoz (Président) -
Nous allons maintenant discuter
conjointement les ordres du jours n° 20 et n° 28. Pour
l'illustration, la parole à la présidente Rini... collega Morelli
per? Mozione d'ordine.
Morelli (AV) -
Pour motion d'ordre car après 9 ou 10
heures, je ne sais pas, de discussion sur les ordres du jour, nous
ne sommes pas encore arrivés à la moitié. Nous sommes, je crois, au
n° 20 sur 46 ordres du jour qui ont été déposés. Je me permets donc
de proposer une motion d'ordre au nom des groupes Alliance
Valdôtaine et Union Valdôtaine pour que l'on renvoie la discussion
des ordres du jour qui restent encore, nous pouvons arriver
évidemment à la fin de cette séance, à un moment qui succède la
discussion du projet de loi et que lundi matin on commence la
discussion du projet de loi. Vraiment je pose la question à
l'attention du Conseil de la Vallée : est-ce que nous sommes
réellement en train de rendre un service à la communauté quoique
les ordres du jour soient évidemment un droit pour le Conseil de la
Vallée ? Je veux également rappeler l'article 64 du Règlement du
Conseil qui dit que les ordres du jour peuvent être présentés, mais
doivent concerner le contenu des dispositions de la loi qui est en
discussion.
Vraiment je pose la question à l'attention du Conseil :
demandons-nous si nous sommes en train de faire des discussions
profitables bien qu'intéressantes indubitablement, mais je crois
que la priorité devrait être une autre.
Président -
Nous avons deux options : une, si on veut
trouver un minimum de dialogue, on peut convoquer une Chefs de
groupe, autrement on met en votation cette motion d'ordre.
Évidemment s'il y a des personnes qui veulent prendre la parole
pour donner un avis différent... autrement on ouvre directement la
votation. Je vous demande qu'est-ce que vous préférez faire. La
parole au collègue Cognetta.
Cognetta (VDALIBRA) -
Per quanto ci riguarda, vorremmo la
Capigruppo.
Presidente -
Collega Restano?
Restano (VDA ENSEMBLE) -
Se si vuole fare la Capigruppo,
va bene, sennò posso esprimere direttamente il mio pensiero.
Président -
Je demande aux techniciens de passer la
parole au collègue Manfrin.
Manfrin (LEGA VDA) -
Chiedo anch'io che si decida in una
Capigruppo.
Président -
Alors nous allons faire une Chefs de groupe,
évidemment je demande aux membres qui ne sont pas dans la Chefs de
groupe de laisser la salle.
La seduta è sospesa dalle ore 19:07 alle ore 19:50 e alla
ripresa dei lavori riassume la Presidenza la presidente
Rini.
Rini (Presidente) -
Colleghi, riprendiamo i lavori per
comunicare anche la decisione della Conferenza dei Capigruppo. I
lavori quindi riprenderanno lunedì mattina con la trattazione di
quattro ordini del giorno che sono dei colleghi che fanno parte di
gruppi che ancora non hanno avuto la possibilità di illustrare
alcun ordine del giorno. Chiediamo poi di segnalarci solamente
quali, ma credo che Union e Vdalibra ne abbiano solo uno, quindi
quello è, Stella Alpina e Barocco chiediamo di segnalare poi solo
quali intendono analizzare, dopodiché si inizia con la trattazione
del disegno di legge. Grazie, chiudiamo quindi i lavori. Buona
serata.
---
La seduta termina alle ore 19:52.
