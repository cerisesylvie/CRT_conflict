Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 79 del 5 ottobre 1988 - Resoconto
OGGETTO N. 79/IX - PROBLEMI CONCERNENTI LA LOCALIZZAZIONE IN
LOCALITA' DERBY DI UN IMPIANTO DI DEPURAZIONE DELLE ACQUE DELLA
VALDIGNE. (Reiezione di mozioni e di risoluzione)
PRESIDENTE:
Ha chiesto di parlare Consigliere Mafrica, ne
ha facoltà.
MAFRICA (P.C.I.):
Credo che sia opportuno unificare il
dibattito.
PRESIDENTE:
Questa procedura non è possibile, per l'art.
110 del Regolamento interno.
La procedura relativa all'approvazione di delibere in sede di
ratifica. ordini del giorno, interpellanze, mozioni e quanto altro
previsto dal Regolamento è diversificata per ciascuna di esse,
pertanto unificarle diventa estremamente complesso. Se si vuole
procedere ad una discussione generale su una di queste ratifiche e
centrare gli aspetti politici di un oggetto, diventa il punto
preponderante della discussione; viceversa diventa molto difficile
omogeneizzare ed unificare gli interventi.
Ha chiesto di parlare il Consigliere Aloisi, per mozione
d'ordine, ne ha facoltà.
ALOISI (M.S.I.):
Se ho ben capito, l'accordo era che sia
le delibere sia le due mozioni venissero discusse
contemporaneamente. Chiedo che si inizi il dibattito con le due
mozioni e dopo si passi alla votazione sulle delibere.
PRESIDENTE:
Va bene, ritengo che 1e mozioni abbiano una
valenza politica, a questo punto la discussione è eminentemente
politica, dopo di che passiamo agli interventi sui provvedimenti
amministrativi.
Do lettura delle mozioni presentate dal Consigliere Aloisi e dai
Consiglieri Mafrica, Bajocco, Tonino, Dolchi e Chenuil, che
verranno discusse congiuntamente:
MOZIONE
AVUTA NOTIZIA dei malumori, delle proteste motivate, dei
dissapori insorti in ordine al costruendo complesso finalizzato
allo smaltimento dei rifiuti solidi urbani nella Valdigne, con una
localizzazione come quella di Derby nel Comune di La Salle che
desta perplessità perché muta la destinazione e la vocazione
turistica di una frazione, trasformandola in una enorme
"pattumiera".
Ciò premesso, il Consiglio regionale della Valle d'Aosta
DELIBERA
1°) di incontrare la popolazione di Derby al fine di chiarire i
termini della dislocazione del depuratore entro trenta giorni dalla
presente;
2°) di demandare alla Commissione competente, Ambiente e
Territorio, il compito di valutare sotto il profilo logistico,
eventuali alternative in ordine alla fruizione di altre aree
disponibili, sempre a Derby;
3°) di esaminare, d'intesa con la Civica amministrazione di La
Salle, eventuali varianti organiche al progetto originario, al fine
di consentire l'esecuzione del Servizio d'interesse pubblico,
contemperandola con le esigenze più volte manifestate dai residenti
di Derby in La Salle.
MOZIONE
ESAMINATA la petizione popolare con cui numerosi cittadini
residenti in Comune di La Salle esprimono preoccupazione per le
possibili conseguenze dell'insediamento in frazione Derby di un
complesso di impianti per il trattamento dei rifiuti della Comunità
Montana Valdigne;
VERIFICATO che il Comitato promotore della petizione, nel
sollevare obiezioni di carattere paesaggistico, ambientale e
tecnico alla proposta di localizzazione degli impianti, ha
responsabilmente proposto una soluzione alternativa;
Il Consiglio regionale della Valle d'Aosta
DELIBERA
di impegnare
1) le Commissioni consiliari competenti a valutare, mediante un
approfondito esame tecnico-scientifico, le caratteristiche
dell'insediamento degli impianti sia nella zona individuata dal
Direttivo della Comunità Montana Valdigne che in quella proposta
dal Comitato per la tutela del territorio di Derby;
2) la Giunta regionale a sospendere ogni decisione in merito
alla localizzazione degli impianti di trattamento rifiuti di cui
sopra, in attesa di un motivato parere da parte delle Commissioni
consiliari competenti.
PRESIDENTE:
Ha chiesto di illustrare la mozione iscritta
al punto n. 37 il Consigliere Aloisi, ne ha facoltà.
ALOISI (M.S.I.):
Signor Presidente, colleghi Consiglieri,
sono in parte commosso a dover affrontare questo argomento e a
dover illustrare questa mozione.
Che sono commosso non lo dico per demagogia, lo dico perché
bisogna prendere atto della caparbietà, dell'impegno, del
sacrificio - sacrificio anche di carattere economico - da parte
della popolazione di Derby, che con tenacia e determinazione ha
portato avanti questa battaglia, che ha coinvolto tutte le forze
politiche presenti in questo Consiglio. Ogni forza politica è stata
contattata, è stata messa al corrente della situazione reale che si
era creata sulla costruzione o meno di questo depuratore a Derby.
Ogni forza politica, quindi, può oggi giudicare con serenità e mi
auguro soprattutto con onestà. Oggi ognuno di noi può analizzare e
quindi decidere, perché dipende da questo Consiglio prendere una
decisione in merito a questo problema, e mi auguro - anche se sono
molto scettico su questo argomento - che da parte di tutte le forze
politiche ci sia l'impegno ad affrontare questo argomento con
serenità, senza strumentalizzazioni né da una parte né dall'altra,
ma soltanto nell'esclusivo interesse della popolazione, che noi qui
siamo chiamati a tutelare.
Brevemente, per fare una breve storia di questo argomento, che
ormai conoscono tutti, ricordo che c'è stato da parte della
popolazione di Derby un esposto alla Commissione di Coordinamento
contro le delibere che stiamo per votare: sono le delibere nn. 6726
e 6727 del 15.7.1988 e n. 6941 del 22.7.1988. Esse riguardano la
prevista costruzione in località La Salle del depuratore
comprensoriale della Comunità Montana Valdigne.
Il Comitato della popolazione di Derby sostiene che il progetto
da realizzarsi a La Salle non tiene conto dell'elevato pregio
naturalistico della zona umida, nella quale si vorrebbe costruire
il depuratore; pensate che sono stati decisi ben 60mila mq per la
costruzione di un depuratore, che mi sembrano veramente eccessivi,
malgrado la protezione esercitata dalle leggi regionali, la n. 14
del 15.6.1978 e la n. 32 del 9.6.1981.
Inoltre, gli abitanti di Derby sostengono che la Giunta non
rispetta le direttive nazionali per la protezione dell'ambiente
naturale, la cosiddetta legge Galasso; non rispetta le disposizioni
di applicazione della legge Merli (G.U. n. 48 del 27.2.1977) e non
rispetta la direttiva CEE n. 337 del 27.6.1985, recepita e
regolamentata di recente con decreto del Presidente del
Consiglio.
Ci troviamo di fronte ad una situazione che si ha l'impressione
che voglia essere portata avanti in violazione di leggi
specifiche.
Non dobbiamo dimenticare le dichiarazioni che ha fatto il
Presidente della Commissione di Coordinamento; in una intervista
sulla stampa ha dichiarato testualmente: "Il visto delle
deliberazioni regionali da parte nostra non ne garantisce la
legittimità. Nell'esame, a nostro avviso, non erano apparse
violazioni delle leggi richiamate nell'atto, ma malgrado l'azione
di controllo da noi esercitata tenga conto di tutta la normativa
vigente, potrebbe esserci sfuggito qualche particolare".
Abbiamo anche una dichiarazione del Presidente del
Coordinamento, dove mette in dubbio la legittimità di questi
atti.
Inoltre la Giunta regionale non ha tenuto conto dell'impatto
ambientale, in una zona già vicina ad un punto di compromissione
grave, a causa dell'addensamento in una fascia estremamente
limitata di territorio, dove già vi scorre la superstrada,
l'elettrodotto Superphoenix e dove verrà a mesi costruita la nuova
autostrada. Inoltre non viene considerato il pericolo di
inondazioni nell'area di La Salle e il progetto non è suffragato da
dati sulla permeabilità del terreno, sul livello della falda
acquifera e sugli effetti degli scarichi nei periodi di magra della
Dora. La popolazione di Derby sostiene che il depuratore può essere
fatto in un'altra zona.
Quindi ci troviamo di fronte ad una presa di posizione della
popolazione che sostiene la violazione di legge e sostiene,
suffragata come vedremo da perizie, la non possibilità di costruire
un depuratore in quella zona.
Il Sindaco di La Salle sostiene invece che la zona
dell'Equilivaz è già stata giudicata non idonea ad ospitare il
depuratore dal perito nominato dalla Regione - cioè la zona
alternativa proposta dalla popolazione di Derby.
"Inoltre", continua il Sindaco, "questa soluzione impedirebbe,
per mancanza di spazio, eventuali ampliamenti dell'impianto che
potrebbero rendersi necessari in futuro". Persino il Presidente
della Giunta, in una intervista su "La Stampa" del 26 agosto
scorso, aveva dichiarato che in località Les Iles sono previsti il
depuratore comprensoriale e un centro di raccolta rifiuti grande
come un camion, che servirà soltanto il Comune di La Salle. "Le
polemiche, quindi", aggiunge il Presidente della Giunta, Rollandin,
"non hanno ragione di esistere. Quando si tratta di prendere una
decisione, c'è sempre qualcuno che non è d'accordo".
Allora, come mai, ci domandiamo, in un primo momento per la
costruzione del depuratore in località Les Iles era stata prevista
l'occupazione di 16mila mq, poi invece con il nuovo piano
regolatore, approvato lo scorso anno, la destinazione è stata di
oltre 59mila mq? I dubbi legittimi della popolazione di Derby, e i
dubbi che noi stessi abbiamo, sono che nella zona Les Iles, oltre
al depuratore, la Giunta regionale ha già la manifesta intenzione
di realizzare qualcos'altro. Quindi non è vero, o perlomeno noi
siamo convinti che non sia vero, che si ha soltanto l'intenzione di
costruire il depuratore in quella zona. Quindi, oltre al
depuratore, probabilmente verrà inserito un compattatore, forse un
inceneritore, ci sarà una grossa discarica e un centro raccolta
rifiuti.
A questo punto alcune considerazioni. Prima considerazione: la
Giunta regionale non è credibile quando sostiene, per bocca del suo
Presidente, che in località Les Iles verrà costruito soltanto il
depuratore. E' logico: 60 mila mq per un depuratore, persino i
ragazzi delle scuole elementari riescono a capirlo, sono veramente
troppi. Seconda considerazione: la popolazione di Derby, con grande
senso di responsabilità, non rifiuta il depuratore; propone invece
la costruzione del depuratore in un'altra zona, in un'area
giudicata geologicamente idonea nell'altra località alternativa che
ha proposto. Gli abitanti di Derby con molta discrezione e
compostezza si sono rivolti al Consiglio regionale, a tutte le
forze politiche, per impedire lo scempio del loro territorio.
Pensate: sono stati persino abbandonati dal loro "Primo cittadino",
che certamente ha dimenticato che Derby fa parte del Comune di La
Salle. Aspettano da noi delle risposte certe, per evitare che Derby
diventi la discarica dell'Alta Valle.
Qual è allora il motivo della presentazione di questa mozione?
Abbiamo avuto un incontro alcune ore fa con un comitato ristretto
dei rappresentanti di Derby, che ci hanno illustrato quella che è
veramente la situazione. Ci è stato detto che sono state prese
delle decisioni a insaputa della popolazione; noi stessi eravamo
all'oscuro di tutto. Abbiamo cominciato ad apprendere questo
problema nel momento in cui siamo stati contattati dalla
popolazione di Derby.
Si tentava quasi meschinamente di far passare questa operazione
sotto banco, invece questo non deve accadere; in quest'aula è
doveroso da parte di tutti noi intervenire, dare il nostro
giudizio, esprimere quello che pensiamo, perché la posizione della
Giunta regionale non è credibile. Soprattutto, dietro questa
operazione, almeno io ne sono convinto, si nasconde qualcosa di
poco chiaro. Non è credibile, infatti, la costruzione del
depuratore in 60mila mq; non è neanche credibile la volontà da
parte della Giunta regionale di ridurre l'area da 60mila a 15mila o
16mila, perché basterebbe poi una nuova delibera da parte del
Consiglio comunale per ampliarla di nuovo, se non adesso fra un
anno, da 15mila a 60mila, perché c'è la volontà -
dall'atteggiamento che ha dimostrato di avere la Giunta regionale -
di non fare in quell'area solo il depuratore.
Quello che rimprovero alla Giunta, al Presidente della Giunta, è
di non essere sincero. Se lì veramente si vuole fare soltanto il
depuratore, lo si dica; oppure si dica effettivamente se lì
veramente si vuole fare un centro raccolta, un compattatore, tutto
l'impianto per l'Alta Valle. Soprattutto noi vorremmo che ci fosse
la sincerità, e questa sincerità non c'è.
Di conseguenza, la proposta che voglio fare - ma che anche gli
altri colleghi dell'opposizione vogliono fare - è la seguente: non
sosteniamo la tesi per cui si dice che non vogliamo la costruzione
del depuratore in quella zona, anche se forse la sola perizia che è
stata fatta per costruire il depuratore nella zona di Derby è stata
fatta dalla popolazione di Derby. Oltretutto si tratta di una
perizia che è costata sacrificio economico, che avrebbe dovuto fare
il Consiglio comunale, il Comune di La Salle; invece hanno dovuto
sacrificarsi loro per dimostrare che la loro tesi è valida.
Non vogliamo sposare completamente la tesi dei cittadini di
Derby, noi vogliamo capire fino in fondo questo problema. Abbiamo
avuto questi incontri, ci siamo resi conto che le loro osservazioni
sono giuste, sono suffragate da elementi tecnici, concreti;
dall'altra abbiamo una pseudoperizia, fatta su incarico della
Giunta, di una pagina e mezza, dove si dice che la fattibilità del
depuratore in quella zona non è valida, proprio per la situazione
in cui si viene a trovare quel territorio. E' un territorio, fra
l'altro, pericoloso, su cui incombono delle frane; ancora adesso ci
sono dei residui di una frana di qualche anno fa. E' una zona
umida, vi sono sorgenti da tutte le parti.
Quindi sta a noi oggi prendere una decisione. In coscienza
ognuno di noi deve decidere, senza farsi strumentalizzare da
nessuno, perché non vogliamo essere complici di cose già
predisposte. Se ho ben capito, è già stato deciso chi deve essere
il costruttore, chi deve essere l'appaltatore; forse è già stato
consigliato da coloro che hanno fatto una certa perizia. Sono voci
che devono essere allontanate, sono indiscrezioni che non devono
essere assolutamente prese in considerazione.
Dobbiamo oggi chiedere a tutte le forze politiche di sospendere
la votazione di queste delibere, di riportare il tutto nella
Commissione competente, di discutere con i tecnici delle due parti,
perché da una parte vi è una perizia valida, seria, dall'altra c'è
solo una ipotesi di fattibilità. Quindi dobbiamo controllare e
analizzare insieme e dare poi una valutazione definitiva, ma con
chiarezza, alla luce del sole.
Ecco quella che è la richiesta che ho voluto portare in
quest'aula con la presentazione di questa mozione.
Mi auguro che da parte di tutti i colleghi Consiglieri su questo
argomento vi sia una presa di coscienza seria, non vi siano da
parte di nessuno dei condizionamenti, e soprattutto ritengo che sia
nostro dovere cercare di andare incontro a quelle che sono le
richieste legittime della popolazione.
Noi siamo qui al servizio della gente, quindi di fronte ad un
caso macroscopico come la questione del depuratore di Derby; sta a
noi valutarlo seriamente e poi dare un giudizio, che deve essere
suffragato da elementi tecnici. Chiedo che il tutto venga riportato
nella Commissione competente e che vengano ritirate le delibere del
depuratore nella zona di Derby.
PRESIDENTE:
Ha chiesto di parlare il Consigliere Mafrica,
per illustrare la mozione iscritta al punto 38 dell'ordine del
giorno, ne ha facoltà.
MAFRICA (P.C.I.):
La vicenda del depuratore di Derby può
essere un episodio sintomatico dei rapporti che il Consiglio
regionale intende in questa legislatura stabilire con la
popolazione e può essere anche sintomatico dei rapporti all'interno
del Consiglio regionale.
Credo che si debba ricordare che la popolazione di Derby ha
antiche tradizioni di impegno democratico e comunitario. Già negli
anni del fascismo questa popolazione si era autotassata per pagarsi
una scuola di frazione; con le proprie forze si è costruita una
pista di fondo; si è predisposta delle aiuole alberate; ha
ristrutturato una frazione che ha un suo valore paesaggistico
indubbio.
In questa vicenda credo si debba riconoscere che la popolazione
di Derby ha dato un esempio raro di unità, serietà e senso di
responsabilità.
Quando è venuta a conoscenza della notizia del depuratore, come
ci è stato ancora confermato nella riunione dei Capigruppo, non si
è abbandonata a proteste generiche, non si è limitata a dire di non
volere il depuratore; ha affrontato invece il problema dal punto di
vista tecnico ed ha cercato soluzioni al problema. E questo va
apprezzato.
Vediamo quali sono le argomentazioni che sono state sollevate in
questi giorni e che a nostro giudizio sono tutte meritevoli di
attenzione.
Dice la popolazione che l'area scelta dalla Comunità Montana,
l'area di Les Iles, si trova in zona franosa (questo è riconosciuto
anche nelle perizie fatte predisporre dalla Giunta regionale), si
trova in una zona dove vi sono sorgenti in superficie e sotterranee
(anche questo fatto è riconosciuto nelle perizie regionali). Questa
zona si trova a due metri, in alcuni punti, dal livello della Dora
ed è un'area che la popolazione di Derby ritiene utile per il suo
sviluppo economico, perché la presenza turistica nella zona è anche
legata alla possibilità di passeggiate in quegli ambienti. Si
tratta di un'area umida che si trova a poche centinaia di metri
dall'abitato; fatto che potrebbe rivelarsi importante in caso di
incidente.
Lamenta, la popolazione di Derby, che l'ampliamento dell'area -
che sarebbe già di per sé stata sufficiente - è avvenuto in modo
non molto chiaro; ancora in questi giorni si sta discutendo chi
abbia preso l'iniziativa (e per quale ragione) di un ampliamento
dell'area. Non è chiaro se è stato il Comune o la Regione,
soprattutto non è chiaro per quali scopi si è addivenuti ad un
ampliamento di quest'area.
"Se ci si vuole limitare a costruire un depuratore" - dice la
popolazione di Derby - "perché non si prende in considerazione
l'area di Equilivaz, che è di oltre 15mila mq?" Tale area, da una
perizia di uno studio geologico consultato dalla popolazione, viene
definita come idonea, perché, rispetto all'altra, si trova in zona
non franosa, in zona stabile, in zona asciutta, in zona non
soggetta a esondazioni dall'alveo della Dora, in una zona che è
lontana dall'abitato.
Chiedono gli abitanti di Derby, che si sono autotassati per
ricorrere al TAR, per dare mandato per perizie e per informare la
gente, che il loro problema venga approfondito. Credo che si debba
discutere sui motivi che possono ostacolare tale approfondimento.
Vorrei capire questo: perché un tale approfondimento non è
possibile?
Una argomentazione sentita in questi giorni è quella che vi
sarebbe un ritardo nell'inizio dei lavori e quindi un conseguente
pericolo di perdita di finanziamenti a ciò destinati.
Credo che i fondi assegnati dal FIO alla nostra Regione siano
stati dati per la finalità dell'opera, per il fatto che si tratta
di opere che tendono al risanamento delle acque, e non per la
localizzazione dell'opera. Quindi, non mi pare che un mutamento di
poche centinaia di metri nella localizzazione dell'opera sia
determinante e possa costituire un intralcio grave al mantenimento
dei finanziamenti. D'altronde, questa Regione ha già ottenuto dallo
Stato proroghe per altri finanziamenti (ricordo le leggi per la
case); credo pertanto che un impegno della Giunta e del Consiglio
rispetto a problemi di questo tipo potrebbe essere facilmente
preso.
Si dice che si ritardano i lavori: ma per quale impianto? Voglio
ricordare che la delibera relativa al depuratore è di un appalto
concorso e che in questa delibera viene precisato, all'art. 2 delle
norme generali, che i concorrenti sono tenuti a prendere cognizione
dello stato di fatto e di luogo, in modo da permettere l'esatto
inserimento delle opere. Sono parimenti tenuti ad effettuare
sondaggi, prove, esplorazioni e quanto altro necessario per
accertare le caratteristiche del suolo e sottosuolo, al fine di
valutare la stabilità delle opere e la loro eseguibilità, le opere
di difesa fluviale dell'area considerata, il sistema di viabilità
da adottare per accedere alla stessa.
Mi pare che lo stesso capitolato dell'appalto concorso precisi
che i concorrenti devono predisporre un progetto, accertare una
serie di questioni relative al territorio che oggi invece si
vogliono dare per scontate. Si ritarderebbero i lavori per un'opera
che invece non è ancora ben definita, in quanto l'onere di
definirla tocca ai concorrenti.
Non mi pare quindi che sia la questione finanziaria e non mi
pare neanche che sia lo stato avanzato della progettazione la
ragione che può portare al rifiuto di un approfondimento della
questione.
Un'altra argomentazione sollevata in questi giorni è la
seguente: si dice che non si può con una decisione del Consiglio
regionale sconfessare l'operato del consorzio della Valdigne, non
si può sconfessare l'operato della Giunta regionale, non si può
sconfessare l'operato del Comune, perché, se ci si mettesse su
quella strada, allora in futuro potrebbero esserci dei problemi, in
quanto chiunque potrebbe opporsi.
Credo che la situazione che stiamo discutendo sia molto diversa:
non siamo qui nella situazione che si presenta negli Stati Uniti,
dove gli unici movimenti che riescono a trovare forza sono quelli
che dicono di non volere una certa cosa e di trasferirla da
un'altra parte. C'è una presa di posizione molto responsabile in
questo caso; non si è detto: "Non vogliamo il depuratore,
trasferitelo da un'altra parte", ma si è trovata una soluzione
alternativa sostenuta, come per loro è stato possibile, dal punto
di vista tecnico.
Non si tratta qui di sconfessare nessuno: la popolazione chiede
che si approfondisca il problema. Ci sono ottocento firme che
chiedono
questo approfondimento; fra queste credo che ci sia la quasi
totalità dei residenti di Derby. Questi organi che hanno deciso in
passato, che devono decidere oggi, che rappresentano anche quella
popolazione, in che rapporto democratico e politico si vogliono
mettere con questa popolazione? Cosa significa "pericolo di essere
sconfessati"?
A me pare che invece, visto che non esiste mai una scelta
perfetta e irreversibile, sarebbe un atto di responsabilità e di
attenzione democratica da parte di questo Consiglio quello di dire:
"Va bene, ci sono delle proposte, esaminiamole, verifichiamole,
andiamo a decidere, conoscendo le cose; non con la volontà di non
fare mai un passo indietro".
A me pare che se alla popolazione di Derby oggi si dicesse un
no, si darebbe un cattivo segno della validità dei rapporti
democratici in questa Regione. Non si tratta qui di cedere ad un
gruppo di sovversivi o di eversori: si tratta di dare una risposta
democratica di attenzione ad esigenze molto sentite dalla quasi
totalità della popolazione, che fa delle proposte semplici e che
nessuno ancora ha dimostrato essere infondate. Perlomeno non si è
avuto il tempo e il modo di approfondire la questione.
Credo che sia opportuno non dare un grave segno di
superficialità e di prepotenza in questo Consiglio.
E vediamo anche la questione dei rapporti all'interno del
Consiglio. Abbiamo cominciato dalla prima seduta a segnalare il
fatto che non era stata rispettata la minoranza all'interno delle
Commissioni. Abbiamo espresso il nostro disagio per questo modo di
impostare le cose, ancora oggi in molte votazioni abbiamo
verificato come ci sia la tendenza da parte della maggioranza di
non volere rappresentanti della minoranza, anche quando si tratta
di tecnici stimati o di persone che dal punto di vista politico non
hanno opinioni prestabilite. Ci pare questo molto pericoloso, ci
pare questa una strada che possa portare modifiche di quelli che
sono i compiti e le funzioni del Consiglio regionale.
Noi come Consiglieri di minoranza ci rifiutiamo di approvare ciò
che non conosciamo; noi vogliamo esaminare ciò che è di competenza
del Consiglio all'interno delle Commissioni. Se la Giunta regionale
pretende di portare delle deliberazioni all'approvazione del
Consiglio e di farle votare solo perché ha deciso, si sbaglia. E'
nella difesa dei diritti di ogni Consigliere quello di esigere che
le decisioni prese dalla Giunta con i poteri del Consiglio siano
esaminate e discusse dal Consiglio regionale.
In questo caso, le deliberazioni in oggetto sono state prese con
i poteri del Consiglio; il Consiglio non le ha potute esaminare, si
chiede un approfondimento: se oggi si va ad una decisione si fa un
sopruso grave nei confronti del Consiglio. Si dia al Consiglio il
tempo di avere una cognizione di causa; il senso della nostra
mozione è che si porti alle Commissioni il progetto della Giunta,
si chiamino i tecnici che hanno firmato con il loro nome le perizie
proposte dal comitato promotore per la salvaguardia ambientale di
Derby, e poi si dia un giudizio. Se invece si vuole tagliare la
testa al toro soltanto con i numeri, si sappia che non siamo
d'accordo e troveremo
tutte le strade per opporci a queste procedure che temiamo
fortemente.
Voglio terminare con questa osservazione: c'è da qualche anno in
Italia e sta prendendo piede in Valle d'Aosta la moda del
decisionismo. Questa moda può anche andare bene e può anche
risultare pagante dal punto di vista elettorale; quando questo
decisionismo troppo pieno di sé comincia a non rispettare più gli
altri, all'ora è il momento che può rivelarsi come un fatto
negativo.
Noi siamo minoranza in questo Consiglio, la popolazione di Derby
è una minoranza dentro La Salle, è una minoranza dentro la Valle
d'Aosta: chiediamo alla maggioranza di questo Consiglio di
rispettare la minoranza del Consiglio e questa minoranza. Se si
comincia, a suon di numeri, a passare su queste cose, probabilmente
si vince oggi, si vince domani, ma a lungo andare ci sarà qualcosa
che non funziona nella vita del Consiglio e nella vita di questa
Regione.
Termino con una richiesta: abbiamo cinque Consiglieri, abbiamo
accettato noi il Regolamento che richiede sette voti per la
votazione segreta, chiediamo se ci sono altri Gruppi della
minoranza o della maggioranza disposti a cooperare perché si abbia
la votazione segreta sulla deliberazione che riguarda il depuratore
di Derby.
Si dà atto che dalle ore 19,10 alle ore 19,17 assume la
Presidenza il Vice Presidente Dolchi.
PRESIDENTE:
Dichiaro aperta la discussione generale sui
due argomenti abbinati.
Ha chiesto di parlare il Consigliere Mostacchi, ne ha
facoltà.
MOSTACCHI (U.V.):
Penso che non sia il caso di aggiungere
molto a quello che hanno detto i colleghi che mi hanno preceduto;
più o meno rischierei di essere ripetitivo. Vorrei solo fare alcune
considerazioni.
Lo studio tecnico della Zollet, che viene da molto lontano, è
stato incaricato di redigere il progetto per il depuratore della
comunità Valdigne. Con una grossa superficialità ha individuato
nella zona di Les Iles, nel Comune di La Salle, la localizzazione
di questo impianto, senza minimamente interessarsi di quelle che
erano le esigenze, le opinioni, le perplessità, le necessità della
popolazione locale. Tutto questo lo ha fatto con il tacito assenso
delle autorità comunali e regionali.
Quando è successo il caso Messner, ho visto che le autorità
regionali e comunali sono subito intervenute a dire: "Ma cosa fa
questo signore? Viene qua a fare delle proposte su un territorio
non suo, senza nemmeno rendersi conto di quali sono le esigenze
della popolazione locale". In questo caso, il comportamento delle
autorità regionali e comunali è stato diametralmente opposto.
Ci sono, sulla zona di Les Iles, due relazioni geologiche: una
dei tecnici incaricati dalla Regione, una dei tecnici incaricati
dal comitato. Entrambe dicono la stessa cosa, giudicano la zona di
Les Iles inidonea a ricevere l'impianto. Ratificare oggi queste
delibere penso che voglia dire assumersi delle grosse e gravissime
responsabilità e penso che sia indispensabile da parte di questo
Consiglio un momento di riflessione e la ricerca di soluzioni
alternative. Penso che in questo Consiglio prevalga ancora la
logica, prevalga ancora il buon senso, prevalga ancora il
ragionamento.
Ratificare queste delibere vuol dire tornare indietro di
cinquant'anni e mi auguro che pochissimi di noi abbiano nostalgia
di quei tempi.
PRESIDENTE:
Ha chiesto di parlare il Consigliere
Riccarand, ne ha facoltà.
RICCARAND (N.S.):
Credo che fra tutti coloro che si sono
occupati in questi ultimi mesi di questa questione, che hanno
cercato di conoscerla e di approfondirne i dati, siano emerse delle
perplessità rispetto alla proposta di localizzazione che è stata
fatta dall'Amministrazione regionale e comunale di La Salle, perché
ci sono indubbiamente degli elementi di preoccupazione e dei dati
che fanno sicuramente riflettere.
Ricordo alcune cose che già sono state illustrate in parte da
chi mi ha preceduto e che noi ritroviamo sui documenti ufficiali
degli stessi studi commissionati dall'Amministrazione. Tutti gli
studi, tutte le documentazioni mettono in luce questo rischio della
zona di Les Iles di essere sottoposta a delle esondazioni della
Dora. La stessa nota del geologo dell'Amministrazione regionale
Bonetto mette in luce come si tratti di un'area alta soltanto due
metri sopra il livello dell'acqua, che può facilmente essere, in
caso di ingrossamento della Dora, invasa dalle acque.
Tutti mettono in luce questa instabilità del pendio a sud della
zona in cui verrebbe localizzato l'impianto e nello studio della
stessa Zollet viene sottolineato come lo scarso soleggiamento della
zona prescelta ponga dei problemi delicati nella stessa conduzione
e gestione dell'impianto e nel suo funzionamento.
Ci sono dei problemi di viabilità molto complessi, che nel
progetto si prevede di risolvere in parte con la costruzione di un
ponte, che comunque è opera non facilmente realizzabile, con dei
problemi di inserimento sulla strada statale non indifferenti, e
che pongono comunque delle questioni notevoli. Del resto, se non
venisse realizzato questo accesso alternativo, credo che l'impianto
non sarebbe neppure realizzabile, perché non è ipotizzabile far
passare degli automezzi pesanti attraverso l'abitato di Derby.
C'è poi il problema, quello che ha suscitato in particolare la
reazione degli abitanti della frazione di Derby, della vicinanza
alla zona abitata.
Sono tutte questioni che hanno una loro rilevanza e credo che
nessuno possa affermare che le preoccupazioni espresse dagli
abitanti della frazione di Derby e dal comitato che essi hanno
espresso, siano infondate.
C'è da sottolineare anche che queste preoccupazioni sono emerse
con forza e sono sfociate in forme di protesta molto evidenti
quando la comunità di Derby è venuta a conoscenza di questa
espansione abnorme che ha avuto l'area che in primo luogo doveva
essere destinata a depuratore, che in una prima fase doveva essere
molto più piccola e che poi è stata estesa fino all'enormità di
60mila mq.
Un altro elemento di preoccupazione è stato determinato dalla
scelta di modificare quello che era il piano originario, perché in
un primo tempo il piano degli impianti di depurazione prevedeva la
costruzione di un depuratore nel Comune di La Thuile e un altro per
la Valdigne nella zona di Morgex e di La Salle.
Come sappiamo, la scelta del depuratore di La Thuile è stata
cancellata, credo per problemi di localizzazione del sito, fatto
sta che è stata fatta questa scelta di portare le condutture
fognanti da La Thuile fino a Derby, con problemi anche di
dimensionamento dell'impianto.
Inoltre, un altro elemento di preoccupazione è stato determinato
da una comunicazione in qualche modo ufficiale dell'Amministrazione
regionale che sottolineava l'opportunità di trasferire in località
Les Iles a Derby anche l'impianto di compattazione.
L'insieme di questi elementi ha suscitato una reazione
preoccupata la cui infondatezza credo che da nessuno possa essere
sostenuta.
Anch'io, come i Consiglieri che già sono intervenuti, ritengo
che sulla questione ci debba essere un approfondimento. Non credo
che il Consiglio sia stato posto nelle condizioni di esprimersi in
maniera convinta su questo argomento, perché i dubbi e le
perplessità sono notevoli. Gli approfondimenti necessari non sono
stati fatti; in particolare, ho sentito parlare, soprattutto da
parte di esponenti della Giunta, di una perizia
dell'Amministrazione; se però poi leggiamo questo foglio firmato
dal geologo, si vede che questa non è una perizia ma è una nota
(come giustamente dice il geologo) sommaria, per dare una
indicazione di massima. In questa indicazione di massima si dice
che ci sono dei problemi per la localizzazione dell'impianto
nell'area dell'Equilivaz, ma non si dice assolutamente che l'altra
area va bene, anzi ci sono dei rilievi piuttosto preoccupanti.
Sulla proposta di localizzazione sono emerse due alternative:
una che è quella prospettata dalla popolazione di Derby e che è
stata sorretta anche da una perizia geologica che possiamo definire
di parte, nel senso che è stata promossa e fatta realizzare da
parte della comunità di Derby; perizia geologica che andrebbe
tenuta in considerazione, che andrebbe sottoposta ad un esame, ad
alcune considerazioni, perché sostiene una tesi che va verificata.
E' la tesi secondo cui l'area di Les Iles è totalmente inadatta ad
ospitare l'impianto, mentre l'area dell'Equilivaz sarebbe
maggiormente utilizzabile per quel tipo di impianto che si vuole
realizzare.
Sinceramente non sono un tecnico. non sono in grado di dire se
effettivamente le cose stanno così, però credo che questo nessun
Consigliere sia in grado di dirlo. Ci vorrebbero dei pareri
autorevoli, possibilmente non di parte, che diano delle certezze su
questa possibile soluzione alternativa.
L'altra ipotesi, che mi è stata prospettata da alcuni
professionisti, da alcuni ingegneri, da persone competenti, ma di
cui non so valutare la congruità, è quella di una eliminazione
completa del depuratore della Valdigne e di un collegamento diretto
delle condutture fognanti della Valdigne con le condutture che
partono da Villeneuve e arrivano al depuratore di Brissogne.
Di questa ipotesi, che mi è stata prospettata da tecnici che
lavorano su queste cose e di cui non so dire se è fattibile, mi
sono stati prospettati alcuni vantaggi, che sono a mio avviso da
prendere in considerazione. Intanto c'è un problema di costi di
gestione; tutti sappiamo che i depuratori hanno dei costi di
gestione non indifferenti. Ho sentito parlare, per questo ipotetico
impianto di depurazione della Valdigne, di un costo stimato in 500
milioni all'anno; evidentemente sono cifre non indifferenti. Ora,
concentrando, se la cosa è possibile, si riducono notevolmente i
costi di gestione.
C'è anche un problema di funzionalità degli impianti, perché
sappiamo che questo tipo di impianti, in genere, se hanno delle
dimensioni di un certo tipo, funzionano meglio. Bisogna sempre
intendersi sul grosso e sul piccolo, però il problema è che
l'impianto della Valdigne avrà problemi di funzionamento perché
avrà delle grosse oscillazioni a seconda del periodo dell'anno: in
certi periodi dell'anno servirà 8-9000 persone, in altri arriverà a
punte di 40-50mila persone, cosa che rende difficile il
funzionamento dell'impianto. Invece l'impianto di Brissogne, di
Aosta e del consorzio avrà sicuramente un miglior funzionamento,
perché ha un volano molto più stabile che è rappresentato dalla
popolazione di Aosta e del circondario, che è sempre quella.
In questi impianti, sia quello della Valdigne, sia quello di
Brissogne, è prevista la produzione di biogas, che verrebbe
riutilizzata nei cicli di funzionamento del depuratore; però anche
per la produzione di biogas e del suo utilizzo è richiesta una
certa continuità di funzionamento, una certa quantità di acqua da
trattare. Ho dei dubbi che questo possa avvenire proficuamente
nell'impianto della Valdigne, mentre sicuramente può avvenire con
molto più profitto nell'impianto di Brissogne.
Infine, con un concentramento si può avere il risparmio di
terreno e la riduzione dell'impatto ambientale, perché sicuramente
e sempre ci sarà un impatto ambientale, ovunque lo collochiamo.
In contrasto con questa ipotesi, c'è l'handicap rappresentato
dalla lunghezza delle condutture fognanti. Però anche qui, se
pensiamo che queste condutture fognanti della Valdigne, che
dovrebbero arrivare al depuratore di Derby, partono dalla Val
Ferret e da La Thuile, cioè fanno 37 km., non è sicuramente quello
un problema reale. Credo che le condutture per Brissogne partono
persino da Saint-Nicolas.
Anche su questa ipotesi non sono in grado di dire se va bene o
va male, se è una cosa fattibile, se è una cosa negativa. Un
approfondimento e una verifica dovrebbero essere fatti, per cui
concordo con la proposta delle mozioni che sono state presentate e
che chiedono un esame in Commissione: presenterei però, ad
integrazione di questa richiesta, un ordine del giorno, con cui si
chiede che venga incaricata una Commissione di tre tecnici
autorevoli in materia, di cui uno nominato dalla minoranza, che
faccia un esame e che ci dia una risposta autorevole su queste
ipotesi: va bene la lottizzazione di Derby, può essere valida
l'alternativa dell'Equilivaz, può essere valida l'alternativa di un
collegamento con Brissogne.
Da parte nostra, se questa proposta venisse accettata e questa
Commissione venisse fatta, diciamo fin d'ora che accetteremmo
incondizionatamente le conclusioni di questa Commissione.
PRESIDENTE:
E' chiusa la discussione generale. Ha chiesto
di parlare il Presidente della Giunta, ne ha facoltà.
ROLLANDIN (U.V.):
Le problème de l'installation du
dépurateur de Derby mérite un peu d'histoire, parce que, si
quelqu'un allait écouter ce soir les interventions de certains
Conseillers, avait l'idée qu'à un moment donné la Junte, le
Gouvernement avait décidé d'installer le dépurateur là et dans deux
mois il voulait réaliser cette structure.
Les problèmes principaux, qui ont déjà été soulevés, sont d'un
côté le manque de démocratie, et là j'ai des éléments suffisants
pour démontrer d'après ce qui s'est passé que nous avons eu la
possibilité de toutes les consultations nécessaires. Certaines
affirmations qui ont été faites aujourd'hui ne méritent même pas de
réponses, étant donné que j'ai toujours cru que les 35 personnes
qui sont ici sont des Conseillers régionaux.
De la part de la Communauté de Montagne, la première
délibération parle du problème de Derby: "Delibera del Consiglio n.
28 del 5.4.1984 - Impianti di depurazione - Communauté Valdigne -
Mont Blanc - Relazione incontro avuto con il Prof. Butera",
technicien chargé par la Communauté. Je crois que là on allait
examiner la relation et on donnait un accord de principe sur la
réalisation de cette structure.
"Delibera del Consiglio n. 64 del 23.5.1986 - Approvazione
progetto esecutivo tronco fognario da Pré-Saint-Didier a La Salle,
Derby".
"Delibera del Comitato Direttivo n. 2 del 27.1.1987 - Depuratore
comprensoriale - Esame ed approvazione elaborati progettuali".
"Delibera n. 27 del 27.1.1987 - Approvazione studio di impatto
ambientale dell'impianto di depurazione della Comunità Montana
Valdigne - Mont Blanc".
De la part de la Commune: "Delibera del Consiglio n. 64 del
25.6.1986 Approvazione progetto relativo del primo tronco della
fognatura comprensoriale Pré-Saint-Didier-Derby".
Cette délibération est remarquable pour un autre point:
"Delibera, per quanto di competenza, di approvare il progetto
esecutivo relativo alla costruzione del primo tronco della
fognatura con relativo impianto di depurazione, nella frazione
Derby, così come elaborato dai progettisti Ingg. Butera-Campani,
...che venga esaminata dagli organi competenti se esiste la
possibilità tecnica di prolungare la condotta fognaria, in modo che
la stazione di depurazione sia la più lontana possibile dai
fabbricati di Derby e Les Champs".
Quelqu'un disait qu'il n'y avait aucune attention vis-à-vis des
petites réalités, tandis que cette indication avait été donnée
depuis alors de la part de la Commune.
"Delibera di Giunta n. 54 del 3.9.1986 - Approvazione elaborati
ulteriori per collettore fognario impianto di depurazione
comprensoriale"
"Delibera n. 98 del 21.10.1986 Ratifica deliberazione della
Giunta adottata in via d'urgenza - Approvazione elaborati ulteriori
per collettore fognario e impianto di depurazione
comprensoriale"
"Delibera n. 42 del 2.6.1987 - Approvazione relazione impatto
ambientale dell'impianto di depurazione comprensoriale
Pré-Saint-Didier - Derby - Riapprovazione degli elaborati con
relativo studio di fattibilità ai sensi dell'art. 1 della legge
1/78"
De la part de la Junte régionale: "Delibera n. 7122 del
21.8.1987 - Comune di La Salle - Variante al Piano Regolatore
Generale Comunale adottata con delibera consiliare n. 21
dell'11.3.1986 - Modificazioni da sottoporre al parere del Comune
medesimo".
Il faut au moins examiner cette délibération, car plusieurs
Conseillers ont soulevé le problème de qui avait choisi le numéro
des mètres carrés qui étaient nécessaires et que le Plan Régulateur
Général devait indiquer pour l'installation du dépurateur.
Quelqu'un a dit que c'était la Junte régionale qui avait imposé
quelque chose, en accusant le soussigné de mensonge etc.; quelqu'un
a posé la question même il y a quelques instants: "Qui a demandé
les 60.000 mètres?" Alors je voudrais faire une partie de la
délibération que j'ai citée.
"Motivazioni relative alla proposta di modifica e integrazione -
Nel territorio del Comune di La Salle la Comunità Montana Valdigne
- Mont Blanc ha previsto la localizzazione di un impianto di
depurazione a livello comunitario, destinato a servire la parte
alta del bacino della Dora Baltea, più specificatamente i Comuni di
La Salle, Morgex, Pré-Saint-Didier, Courmayeur e La Thuile.
La variante in esame non prevede la localizzazione di tale
impianto di depurazione, che è già stato oggetto di progetto di
fattibilità approvato dall'Amministrazione comunale. E' opportuno
che il Comune indichi l'ubicazione di tale impianto e destini
esplicitamente a tale uso le aree interessate".
Le problème ne se posera plus de qui a choisi les 60.000 mètres
carrés, pour ce qui est des responsabilités de la Junte.
"Delibera della Giunta regionale n. 5624 del 10.6.1988:
Approvazione con modifica della variante al P.R.G.C., adottata con
delibera consiliare n. 21 dell'11.3.1986".
A ce point, ayant examiné le plan régulateur que la Commune
avait approuvé, la Junte a accepté la délibération et donc les
suggestions de la Commune. En effet, on avait eu, parmi les
différentes propositions, celle de réduire la zone et on avait
soumis la proposition au Comité. La réponse qu'on m'a donnée
c'était que la proposition avait été présentée trop tard.
Je veux souligner à nouveau que ce n'est absolument pas la Junte
qui a imposé n'importe quelle suggestion à la Commune de La Salle,
ni à la Communauté de Montagne. Alors si on va parler de
démocratie, je crois qu'on a passé tous les niveaux. Il y a eu un
débat, il y a eu la possibilité de connaître ce qui se passait
d'après 1984.
A propos de la réalisation de cette structure il y a eu un
surlieu de la Commission régionale compétente, pour examiner les
différentes propositions de remettre dans une Commune plutôt que
dans une autre le compactateur. Mais ce n'est pas le compactateur
de Brissogne de la loi 37, ce sont les petites structures qui
peuvent être mobilisées avec les camions et qui doivent être
utilisées pour transférer les ordures du point de repère à la zone
définitive, qui d'après la loi est prévue à Brissogne.
A ce moment la Commission avait examiné les différentes
propositions et avait suggéré de proposer comme zone une zone qui
soit tout à côté de cette installation. A ce propos je donne la
lecture du procès-verbal: "Occorre variare la destinazione prevista
dal P.R.G.C. per l'area prescelta". On disait de Morgex que ce
n'était pas possible, par conséquent la Commission avait indiqué la
localisation tout près de la zone de Derby.
Suite à ce procès-verbal, l'Assesseur compétent avait envoyé une
lettre:
"Individuazione di un'area per l'ubicazione della stazione
intermedia di raccolta".
Donc, il n'y a pas d'idées particulières; personne ne veut faire
une chose qui ne soit pas écrite assez clairement sur les documents
que nous avons la possibilité de consulter.
"Con riferimento al sopralluogo effettuato in data 26.1.1988,
sull'area individuata dal Comune di Morgex per l'ubicazione della
stazione in oggetto, si comunica che la stessa non risulta essere
idonea a quanto sopra per le seguenti motivazioni di carattere
urbanistico e paesaggistico, si tratta di un'area situata lungo un
percorso particolarmente interessante, la zona non è dotata di
infrastrutture osserva inoltre che l'ubicazione a monte rispetto a
Morgex e La Salle comporterebbe oneri di trasporto maggiori
rispetto a quelli che avrebbero con una stazione situata a
valle.
Per quanto sopra si ritiene opportuno individuare una nuova area
indicativamente nel Comune di La Salle, in prossimità del
costruendo impianto di depurazione consortile. Tale localizzazione
risulterebbe più idonea in ordine alle percorrenze, onde evitare
dispendi economici ecc..".
C'était une évaluation et on attendait la réponse qui n'est
encore arrivée aujourd'hui.
Voilà les faits principaux de cette question. Avant des
élections il y avait déjà eu la requête d'avoir des pourparlers, de
faire des surlieus. Avec l'Assesseur compétent on avait fait un
surlieu avec les représentants de la population; on avait visité
les différentes zones et on avait demandé aux techniciens de la
Zollet d'être présents pour parler avec les représentants de la
Communauté de Derby. On a donné à la Zollet la possibilité de faire
une expertise en précisant qu'il y avait la pleine disponibilité de
choisir l'endroit.
Suite à la réponse des techniciens et aux observations qui ont
été faites de la part des bureaux régionaux, on a choisi de
maintenir la zone de Les Iles.
Il ne s'agit pas d'un choix contre quelqu'un, il ne s'agit pas
de faire quelque chose sans avoir des expertises. J'ai apprécié le
système de présenter la question de la part de M. Mafrica: il dit
que les forces de la majorité repoussent les propositions de la
minorité, même lorsqu'ils vont proposer des techniciens valides. Et
les propositions des techniciens de la majorité, s'ils ne font pas
de politique, ne sont-elles pas valides? Alors, ou l'on propose des
techniciens politisés et on est en mauvaise foi, ou bien, s'ils
sont des techniciens, l'un vaut l'autre. Au niveau de techniciens,
faire cette affirmation c'est assez grave.
L'expertise a été faite, l'adresse qui a été donnée c'est de
réduire au maximum la zone qui doit être utilisée pour
l'installation du dépurateur et on est convaincu que le choix qu'on
va faire n'est absolument pas contre personne. Donc sur les
différentes motions on s'abstiendra et on votera les délibérations
présentées.
PRESIDENTE:
Ha chiesto di parlare il Consigliere Aloisi,
per dichiarazione di voto sull'ordine del giorno presentato dal
Consigliere Riccarand, ne ha facoltà.
ALOISI (M.S.I.):
Innanzitutto, accolgo l'invito del PCI
che ha richiesto la votazione segreta sulla delibera n. 6941, che
riguarda la realizzazione dell'impianto del depuratore, proprio
perché mi auguro che i colleghi Consiglieri abbiano il coraggio di
votare con coscienza questi problemi.
Vorrei brevemente rispondere ad alcune osservazioni del
Presidente della Giunta. Debbo premettere che non c'è peggior sordo
di colui che non vuole sentire.
Le forze che sono intervenute in questo dibattito, sia di
opposizione che di maggioranza, hanno presentato il problema in
termini molto chiari. E' stato chiesto da parte nostra di
sospendere questa valutazione delle due aree, di demandare e di
delegare tutto alla Commissione preposta e quindi dare una
valutazione anche tecnica su questo problema. Mi sembra che sia una
richiesta giusta, corretta da parte nostra.
Non c'è, da parte nostra, alcuna volontà di voler
strumentalizzare il problema; non abbiamo preso le parti di
nessuno, ci siamo trovati questo grosso problema che ci è stato
portato a conoscenza soprattutto da parte della popolazione, quindi
ritengo corretto da parte nostra affrontarlo fino in fondo e dare
un giudizio sereno e corretto. Su questo punto il Presidente della
Giunta non vuole sentire, perché probabilmente è già stata presa
una decisione.
Noi siamo qui soltanto per dire se siamo d'accordo o meno; non
siamo qui, come dovremmo essere, per valutare i problemi, per
approfondirli, per dare un giudizio anche di carattere tecnico; non
siamo dei tecnici quindi abbiamo il dovere di approfondire gli
argomenti.
Ci troviamo di fronte, caro Presidente, ad una perizia che è
stata fatta fare dalla popolazione di Derby, ed è la sola perizia
che parla chiaro e che dice che è fattibile trasportare il
depuratore nella zona alternativa.
Ecco la manifesta volontà da parte del Presidente della Giunta
di non volerci sentire, di non voler dare ascolto a quelle che sono
legittime richieste da parte delle forze di opposizione, da parte
di rappresentanti anche della maggioranza, ma soprattutto da parte
della popolazione. Questo è da condannarsi.
Il Presidente ha detto che non è stata la Giunta ad imporre al
Comune certe scelte: questo non è vero, perché noi abbiamo
ascoltato qualche ora fa i rappresentanti della popolazione di
Derby. Un rappresentante ha detto che la Giunta comunale non ha
potuto esprimersi con libertà per paura di perdere il
finanziamento. Questa è una accusa grave che contrasta con quello
che dichiara il Presidente.
Sappiamo benissimo come funziona l'Amministrazione; sappiamo che
ogni martedì al secondo piano c'è la coda dei sindaci che chiedono
i contributi. Allora ecco che anche se vi è stata una decisione da
parte del Consiglio comunale di La Salle che decideva l'ampliamento
a 60mila mq per l'installazione del depuratore, possiamo supporre
che c'è stata da parte della Giunta una forzatura in quel senso; lo
hanno dichiarato loro. Vogliamo approfondire questi argomenti o no?
Non abbiamo ascoltato nessun rappresentante dei partiti della
maggioranza su questo problema; nessuno è intervenuto. Il solo ad
avere avuto coraggio è stato il Consigliere Mostacchi.
Questa è la dimostrazione lampante che i giochi sono già fatti.
Abbiamo perso due ore e mezza a discutere questo argomento; non
ritengo che sia tempo perso, perché perlomeno abbiamo sciorinato la
volontà della Giunta, però abbiamo fatto perdere tempo alla
popolazione che è venuta varie volte qui per cercare di farci
ragionare su questo problema. Ci ha chiesto di affrontare
l'argomento, di discuterlo insieme, di mettere a confronto i vari
tecnici per analizzare con serenità il problema: niente da fare,
chiusura completa.
A questo punto c'è poco da dire; l'unica cosa che rimane come
forze di opposizione è quella di fare riferimento alla vostra
sensibilità e alle vostre coscienze. Mi associo alla richiesta
della votazione segreta sulla delibera n. 6941 e invito tutti i
Consiglieri a votare secondo coscienza, a respingere questo
tentativo autoritario. E' assurdo in quest'aula sentir parlare dei
periodi passati, dove vi era un regime autoritario; oggi viviamo in
una democrazia, ma i sistemi sono ancora peggiori, perché....
(Proteste in aula)
.... questo sistema è ancora peggiore, perché perlomeno allora
c'era una dittatura; oggi siamo in democrazia e in questo regime
democratico si commettono questi soprusi.
Le osservazioni poste dall'opposizione devono far riflettere.
Perché nessuno della maggioranza ha avuto il coraggio di parlare?
Perché è stato dato ordine di non parlare, perché i giochi sono già
fatti. Per voi questa è democrazia? Per carità! Questa è una cosa
assurda.
Invito i Consiglieri a votare secondo coscienza, a respingere
questo tentativo intimidatorio, perché dobbiamo rispondere
seriamente e con onestà a quelle che sono le richieste della
popolazione di Derby.
PRESIDENTE:
Ha chiesto di parlare il Consigliere Mafrica,
per dichiarazione di voto, ne ha facoltà.
MAFRICA (P.C.I.):
Il Presidente della Giunta ha fatto un
elenco lungo e puntuale delle deliberazioni prese dalla Comunità
Montana, dal Comune, dalla Giunta regionale e da Commissioni
incaricate dalla Giunta.
Questi atti sono a lui noti, ma non credo che siano tutti noti a
tutti i Consiglieri. Se, per rimanere sul tema della democrazia,
dal punto di vista formale vogliamo mettere i bolli, sicuramente
tutti i bolli ci sono; però la democrazia è anche sostanza e se c'è
una richiesta di approfondimento da parte della popolazione e da
parte del Consiglio, credo che sarebbe giusto (e le ragioni del
rifiuto non mi sono state spiegate) accedere a questa richiesta di
approfondimento, far conoscere a tutti queste perizie, queste
delibere. Non possiamo, come Consiglio regionale, essere nelle
condizioni di Renzo che, quando si recava dall'avvocato
Azzeccagarbugli, lo sentiva parlare in latinorum e doveva stare
zitto.
Abbiamo il dovere prima di tutto di conoscere bene quello su cui
votiamo. Abbiamo delle deliberazioni molto schematiche; tutto il
resto, Presidente, lei lo conosce ma noi non lo conosciamo. Abbia
pazienza! Lei, le ragioni sostanziali per cui intende continuare su
questa strada senza consentire un esame in Commissione e senza fare
ulteriori verifiche non ce le vuole chiarire, quindi noi siamo per
respingere queste delibere e per votare le mozioni proposte.
PRESIDENTE:
Ha chiesto di parlare il Consigliere Lavoyer,
per dichiarazione di voto, ne ha facoltà.
LAVOYER (A.D.P.):
Vorrei innanzitutto sottolineare un
aspetto estremamente positivo di tutta questa vicenda ed è la
crescita di una coscienza da parte della popolazione sui problemi
dell'ambiente e dell'ecologia.
Il comitato di Derby ha contribuito a sensibilizzare la pubblica
amministrazione, affinché approfondisse l'esame del problema in
oggetto. Per contro, tutti ci rendiamo conto che queste
infrastrutture devono essere realizzate; i depuratori sono
indispensabili ai fini di una corretta gestione del bene ambiente
nel suo complesso.
Peraltro, quando ho incontrato il comitato la prima volta, mi
era parso di capire che il problema principale fosse quello legato
all'enorme superficie vincolata mediante una variante al piano
regolatore: enorme per l'intervento in oggetto. Si poteva quindi, a
ragione, intravedere una possibilità di futura localizzazione per
altri impianti necessari per la raccolta dei rifiuti a livello
comunitario sull'area stessa. Ora ci pare che tale pericolo sia
superato, grazie anche all'approfondimento dell'esame della
problematica sollecitato dal comitato di Derby, che secondo me ha
comunque avuto una funzione importante. Infatti ora non si
prospetta più l'esigenza da parte dell'Amministrazione regionale di
occupare un'area superiore ai 15mila mq..
Dobbiamo comunque sottolineare in questa sede che la decisione
di vincolare un'area così consistente, circa 60mila mq., per la
costruzione di impianti che normalmente non richiedono una
superficie superiore ai l0-15mila mq., è una decisione presa - a
quanto ci risulta e da quanto ci è stato detto prima dal Presidente
- dal Consiglio comunale di La Salle. Certo, l'ideale sarebbe stato
trovare un punto di raccordo fra Regione, Comune e comitato. Ci
pare comunque che, in mancanza di un accordo complessivo, l'aver
raggiunto l'obiettivo di definire in 15mila mq. la superficie
oggetto dell'intervento sia il risultato di un confronto fra le
esigenze della popolazione di Derby e quella della pubblica
amministrazione, confronto per il quale il nostro movimento si è
impegnato con serietà.
D'altro canto vi è anche la preoccupazione, in base a quanto
riferitoci dall'Assessore competente, che un'ulteriore rinvio
comporti la perdita dei finanziamenti FIO già previsti; e questo,
come tutti potranno capire, non è certamente accettabile da parte
dell'Amministrazione.
In conclusione, nel dichiarare l'astensione sulle mozioni del
nostro Gruppo, mi permetto di fare una raccomandazione alla Giunta,
affinché in sede di appalto-concorso approfondisca ulteriormente
gli aspetti che ancora preoccupano il comitato, come l'idoneità
dell'area e la superficie da destinare all'impianto, al fine di
raggiungere l'obiettivo di una corretta esecuzione dei lavori dal
punto di vista della valutazione preventiva dell'impatto
ambientale.
PRESIDENTE:
Pongo in votazione la risoluzione presentata
dal Consigliere Riccarand, di cui do lettura:
RISOLUZIONE
VISTI GLI STUDI E GLI ELABORATI presentati dalla Società Zollet
che prevedono la realizzazione nella frazione di Derby di un
impianto di depurazione delle acque della Valdigne;
PRESO ATTO che tale localizzazione comporta diversi problemi
(rischio di esondazioni della Dora; instabilità del pendio
Sud-Ovest; scarso soleggiamento; vicinanza alla zona abitata ecc. .
);
ESAMINATA la petizione popolare con cui numerosi cittadini
residenti in Comune di La Salle esprimono preoccupazioni per la
citata localizzazione;
CONSTATATO che sono emerse ipotesi alternative che andrebbero
accuratamente verificate (localizzazione dell'impianto nella zona
dell'Equilivaz; eliminazione del depuratore di Derby e collegamento
delle condutture fognanti della Valdigne con quelle che da
Villeneuve portano al depuratore di Brissogne);
EVIDENZIATO che sulla validità di tali alternative devono essere
acquisiti autorevoli pareri;
il Consiglio regionale
DELIBERA
di incaricare una Commissione di tre tecnici, di cui uno
designato dalla minoranza, con il compito di esaminare la validità
della localizzazione di Derby e delle soluzioni alternative
prospettate.
ESITO DELLA VOTAZIONE
Presenti: 34
Votanti: 8
Favorevoli: 8
Astenuti: 26 (Agnesod, Beneforti, Bich, Bondaz, Faval, Fosson,
Gremmo, Lanièce, Lanivi, Lavoyer, Limonet, Louvin, Maquignaz,
Marcoz, Martin, Milanesio, Pascale, Perrin, Rollandin, Rusci,
Stévenin, Trione, Vallet, Vesan, Vierin e Voyat)
Il Consiglio non approva
PRESIDENTE:
Pongo in votazione la mozione presentata dal
Consigliere Aloisi:
ESITO DELLA VOTAZIONE
Presenti: 34
Votanti: 8
Favorevoli: 8
Astenuti: 26 (Agnesod, Beneforti, Bich, Bondaz, Faval, Fosson,
Gremmo, Lanièce, Lanivi, Lavoyer, Limonet, Louvin, Maquignaz,
Marcoz, Martin, Milanesio, Pascale, Perrin, Rollandin, Rusci,
Stévenin, Trione, Vallet, Vesan, Vierin e Voyat)
Il Consiglio non approva
PRESIDENTE:
Pongo in votazione la mozione presentata dai
Consiglieri del Gruppo Comunista:
ESITO DELLA VOTAZIONE
Presenti: 34
Votanti: 8
Favorevoli: 8
Astenuti: 26 (Agnesod, Beneforti, Bich, Bondaz, Faval, Fosson,
Gremmo, Lanièce, Lanivi, Lavoyer, Limonet, Louvin, Maquignaz,
Marcoz, Martin, Milanesio, Pascale, Perrin, Rollandin, Rusci,
Stévenin, Trione, Vallet, Vesan, Vierin e Voyat)
Il Consiglio non approva
