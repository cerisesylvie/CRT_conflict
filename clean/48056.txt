Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 4197 del 12 dicembre 2024 - Resoconto
OGGETTO N. 4197/XVI - Continuazione della trattazione
congiunta delle relazioni della Sezione regionale di controllo
della Corte dei conti, del D.L. n. 168 (Legge di stabilità
regionale per il triennio 2025/2027) e del D.L. n. 169 (Bilancio di
previsione finanziario per il triennio 2025-2027). (Reiezione di
dodici ordini del giorno. Ritiro di tredici ordini del
giorno).
Bertin (Presidente)
- 29 Consiglieri presenti.
Riprendiamo con gli ordini del giorno. Ordine del giorno numero 8
di Rassemblement Valdôtain. Consigliere Brunod, ne ha facoltà.
Brunod (RV)
- Sempre tenendo conto di quanto previsto nei
disegni di legge 168 e 169, in modo particolare ci riferiamo al
capo IV "Disposizioni in materia di istruzione e cultura" del
disegno di legge 168, in riferimento a quanto previsto
dall'articolo 29, "Piano strategico della cultura"; un articolo
dove si dice che il piano strategico per la cultura dispone l'avvio
delle attività per la realizzazione di un piano strategico per la
cultura ad attuarsi anche mediante l'affidamento a un soggetto
esterno. Attraverso questo strumento sarà possibile individuare le
priorità e gli interventi del settore culturale che sul medio
periodo segnino la strada per definire e condividere la
vision
che il territorio ha di se stesso dal punto di vista
dello sviluppo degli asset culturali, in una logica di sviluppo
integrato con le altre vocazioni del territorio. Su questo articolo
per l'annualità 2025 sono previsti 200.000 euro.
Abbiamo rilevato che all'interno del programma regionale dei
lavori pubblici per il triennio 25-27, per quanto riguarda la
struttura Patrimonio archeologico e restauro beni monumentali, sono
previsti diversi interventi dove gli importi trovano copertura
finanziaria sul nuovo triennio di programmazione.
Ricordiamo le diverse iniziative ispettive presentate in merito
alla necessità di rendere quanto prima fruibile al pubblico almeno
l'area esterna del Castello di Saint-Germain, nel Comune di
Montjovet, con l'obiettivo di poter sfruttare al meglio le sue
potenzialità da parte della comunità di quel territorio, andando
così a integrare e valorizzare al meglio anche l'offerta turistica
della Bassa Valle.
Si impegna quindi il Governo regionale e l'Assessore competente
a individuare nella definizione del prossimo assestamento al
bilancio di previsione triennale 25-27 le risorse finanziarie
necessarie, utili per la realizzazione degli interventi con
l'obiettivo di rendere quanto prima fruibile almeno l'area esterna
del Castello di Saint-Germain, nel Comune di Montjovet.
Presidente
- Assessore Guichardaz, ne ha facoltà.
Guichardaz J. (FP-PD)
- Così come già concordato con il
Sindaco nel corso di un incontro che abbiamo fatto recentemente,
confermiamo per il 2025 la progettazione e la realizzazione di uno
scavo archeologico lungo il percorso di accesso.
Tale attività risulta propedeutica e preliminare alla
progettazione per la realizzazione di una pavimentazione definitiva
dello stesso e delle necessarie protezioni laterali. Sicuramente ci
prenderemo a cuore l'intervento, ma non siamo, come le ho già
ribadito nel corso delle precedenti sue iniziative, nelle
condizioni di fare più di ciò che abbiamo concordato con il
Sindaco.
Al termine della fase di progettazione quindi sarà cura delle
strutture richiedere in bilancio per il 2026 la copertura
finanziaria dell'intervento.
Presidente
- Consigliere Brunod, ne ha facoltà.
Brunod (RV)
- Grazie, Assessore, per questa risposta,
anche se breve, su un tema per noi importante e su cui siamo
tornati diverse volte; anche da parte sua c'è molta attenzione,
basta vedere dalle due pagine quasi intere gli interventi
pianificati sul programma dei lavori per quanto riguarda il settore
dei beni culturali, del restauro e delle varie attività ad esse
rivolte.
Riteniamo positivo apprendere che finalmente, dopo parecchio
tempo, c'è stato questo dialogo, questo confronto, con chi
rappresenta l'Amministrazione comunale del territorio di Montjovet:
come lei ben sa, già nelle precedenti iniziative avevamo ribadito
che, come Amministrazione del territorio, erano anni ed anni che vi
era molta attenzione al riguardo di questa importante struttura a
livello culturale del territorio, ma che purtroppo non c'erano mai
state delle risposte in modo concreto. Infatti quel progetto,
quelle risorse che erano state finanziate per dare avvio a degli
studi risalgono al 2021. Siamo a fine 2024 e grandi passi avanti
non sono stati fatti al riguardo, quindi capite bene che ci
perdiamo tanti anni di valorizzazione e soprattutto di grande
potenzialità a livello regionale, soprattutto per queste piccole
realtà territoriali che hanno intenzione di valorizzare al meglio
le loro potenzialità ma purtroppo sapete bene che le risorse e le
forze in campo molte volte sono difficili da mettere in pratica e
soprattutto avere le risorse per poter completare questi progetti e
arrivare in fondo a questi obiettivi.
Da una parte è quindi positiva la sua risposta, ma è solamente
un primo passo importante, come mi suggeriscono i colleghi qua
accanto, per andare nella direzione da noi auspicata, voluta e
ribadita più volte; ovviamente monitoreremo questo percorso
affinché si acceleri - anche qui, come era per la Ciclovia Baltea -
l'iter per arrivare a chiudere il cerchio, quindi offrire
all'Amministrazione comunale finalmente almeno la disponibilità
dell'area esterna per portare avanti tutte quelle attività che
riguardano eventi non solo a livello culturale: tante altre
richieste sono state fatte per poter veramente sfruttare le
potenzialità di quell'area lì e quindi, dopo aver appreso queste
sue dichiarazioni, siamo anche disponibili a ritirare l'ordine del
giorno.
Presidente
- L'ordine del giorno è ritirato. Passiamo
all'ordine del giorno numero 8 di Forza Italia. Il consigliere
Baccega, si è prenotato, ne ha facoltà.
Baccega (FI)
- Questo è uno degli ordini del giorno che
richiamano una serie di percorsi che noi abbiamo messo in campo
proprio per fare sì che si faccia una seria riflessione sulla
riqualificazione del quartiere Cogne. Noi più volte abbiamo detto
che, molto bene, è stata fatta tutta una serie di iniziative, sono
state positive, nel senso che, ok, si sono fatti dei cappotti, si
sono realizzati dei cappotti a metà, ci sono cantieri che sono
stati sospesi che sono ancora in fase di realizzazione...
Quello che è chiaro, comunque, è che all'interno gli alloggi non
hanno, se non pochi, avuto quella riqualificazione che
meritavano.
Nell'ultima audizione abbiamo parlato con l'ARER e la Dirigente
ci ha detto quanto segue: il programma del superbonus 110% che
riguarda 510 alloggi complessivi su tutto il quartiere non
riguarda, come sapete, lavori sull'interno degli alloggi, ma
riguarda lavori di efficientamento energetico, quindi tutto il 110
è riferito all'involucro, ai serramenti, alla coibentazione, più
qualche lavoro sugli spazi comuni, ma non riguarda mai in nessun
caso l'interno degli alloggi; c'è un'operazione in corso che è
quella del quinto lotto e che andrà a prevedere ulteriori 36
alloggi alle Fresia e 36 alloggi alle Gazzera. L'auspicio è che per
fine 2026 si possano avere a disposizione., ma da come stanno
andando avanti i lavori - e noi lo stiamo monitorando mensilmente -
ho la sensazione che sarà difficile.
Ciò detto, quello che avevo invitato a fare è di andare a fare
una verifica, eventualmente come V Commissione o come III e V
Commissione affinché si andasse a vedere lo status di quegli
alloggi che hanno avuto l'intervento del 110%. All'interno i bagni,
i pavimenti, i serramenti interni... una devastazione. L'umidità è
all'ordine del giorno in quasi tutti gli appartamenti ed ecco
perché noi sulla base anche di quello che avevamo fatto due anni fa
con quella mozione nella quale chiedevamo un intervento di un
milione e mezzo, poi la Giunta è andata oltre, ha fatto
un'operazione più ampia e quindi ha finanziato 1,86 milioni più
1,86 milioni per un intervento sugli alloggi, proprio all'interno,
proprio perché probabilmente i casi sono tanti; ma sono tanti
davvero i casi perché Stura, Giacchetti e quant'altro hanno davvero
necessità d'interventi. Ecco che noi proponiamo - consapevoli che
avete messo un milione e mezzo per ristrutturare, perché questo va
detto, cerchiamo di essere seri nelle nostre proposizioni, come
sempre - ulteriori due milioni perché non è sufficiente quel
milione e mezzo con cui andiamo a ristrutturare, sì e no, una
trentina di alloggi all'interno. Ulteriori due milioni potrebbero
dare una risposta a 50 alloggi. Significa portare a 80 alloggi una
possibile assegnazione nel 2026 che andrebbe a ridurre in modo
significativo quei 618 nuclei familiari che aspettano una a casa e
che attualmente sono in graduatoria. Quello scorrimento dei 120 che
è stato chiarito in Commissione: "abbiamo scorso la graduatoria
fino al numero 120" non significa che sono stati assegnati 120
alloggi, bensì che sulla base della sintonia tra nucleo familiare e
alloggi disponibili si è arrivati fino al numero 120, ma ne sono
rimasti parecchi che sono prima del 120 in graduatoria.
Il nostro auspicio era individuare ulteriori risorse in
assestamento, due milioni, che potessero agevolare e proseguire
quel percorso virtuoso che avete già iniziato, quindi lo dico, non
è che siamo qua per solo per essere aggressivi. Lo diciamo con
chiarezza, avete fatto, avete dato 1,80 milioni e due accordi
quadro:1,80 milioni uno e 1,80 milioni l'altro. Riteniamo che si
possa andare nella direzione di finanziare altri due milioni, oltre
al milione e mezzo che già avete finanziato. Questa era la nostra
richiesta.
Presidente
- Assessore Sapinet, ne ha facoltà.
Sapinet (UV)
- Ringrazio il collega Baccega soprattutto
anche per l'approccio, i toni e per come ha ripercorso la storia
partendo da quella mozione che poi, con la collaborazione di tutti,
ha generato i due accordi quadro da 1 milione e 80 mila.
Con la risposta a questo ordine del giorno potremo anche
aggiungere un pezzo e dare alcune notizie particolarmente
interessanti.
Con l'approvazione della delibera degli indirizzi della Regione
al Consiglio di amministrazione ARER per la definizione degli
interventi di edilizia residenziale pubblica da attuare nell'anno
2025, è stato approvato il programma delle opere pubbliche
dell'ARER per il 2025, che prevede la destinazione di importanti
risorse -derivanti da finanziamenti regionali, da economie riferite
a risorse statali di programmi conclusi da anni - per implementare
il numero di alloggi da assegnare. Nello specifico parliamo di
circa 4 milioni di euro, quindi un milione e mezzo che è quello che
vediamo nel bilancio che andremo a votare con stanziamenti previsti
da questo bilancio che stiamo discutendo, più 2,5 milioni derivanti
da economie di risorse, economie di programmazione statali di
vecchi accordi. Su questi due milioni e mezzo torneremo dopo per
darle completezza del caso. Tutti saranno destinati alla
realizzazione ex novo di 36 alloggi nelle ex soffitte delle case
Giacchetti al quartiere Cogne, in un fabbricato già oggetto di
lavori di riqualificazione energetica.
Inoltre, ulteriori risorse derivanti da economie saranno
utilizzate per la stipula di nuovi accordi quadro con ARER per
l'esecuzione d'interventi di manutenzione straordinaria dedicati
alla manutenzione di circa 40 alloggi sfitti, finalizzata
ovviamente alla riassegnazione da bando regionale.
Come detto, sono non poche le risorse che si sono sbloccate
nelle ultime settimane, quindi circa 2,5 milioni. Di recente si
sono svolti infatti incontri formali con ARER e con il Comune di
Aosta per chiudere i vecchi accordi e i programmi di edilizia
residenziale, liberando economie che sono immediatamente
disponibili a favore di ARER per avviare cantieri finalizzati a
potenziare il numero di alloggi assegnabili per una quota di
finanziamento riferita quindi a quanto sopra è ricordato.
Un ringraziamento va sicuramente alle strutture del mio
Assessorato, alle strutture delle finanze all'ARER e alle strutture
del Comune di Aosta per il lavoro di queste settimane.
In aggiunta a queste risorse, recentemente è stata inviata al
Ministero competente una formale richiesta di riprogrammazione di
risorse statali residue, sostanzialmente delle economie sui fondi
dell'epoca che erano stati stanziati. Si parla di un ammontare
complessivo di circa 600.000 euro da destinare anche qui a favore
di ARER. Ove la richiesta avesse esito positivo, potranno quindi
essere liberate parti di quelle risorse regionali previste per la
realizzazione dei 36 alloggi.
Su questo e sui due milioni e mezzo... appena avremo
l'ufficialità e la totalità delle risorse, ovviamente andremo a
fare un elenco delle risorse liberate, della loro provenienza ma
soprattutto anche della loro destinazione. In attesa di poterle
ufficializzare con questo documento io le anticipo che ci asterremo
qualora l'iniziativa non venisse ritirata.
Presidente
- Consigliere Baccega, ne ha facoltà.
Baccega (FI)
- Grazie, Assessore, devo darle merito che
sul tema si sta spendendo e quindi in questo modo sta dando delle
risposte. Questi due milioni e mezzo più eventuali 600.000 che
arrivano dallo Stato, se avete deciso di finanziarli in questa
direzione, ci fa estremamente piacere e quindi riteniamo che la
nostra attenzione sul tema sia in qualche modo ripagata dalle cose
che ci ha detto.
Le chiedo l'impegno, su questo tema, di farci avere delle
informazioni a tempo zero nella misura in cui lo Stato dà il suo
okay a questo percorso; per noi credo che si possa tranquillamente
ritirare l'ordine del giorno.
Presidente
- L'ordine del giorno è ritirato. Passiamo al
seguente ordine del giorno, il numero 8 di PCP. Consigliera
Minelli, a lei la parola.
Minelli (PCP)
- Nel mese di novembre, poco prima che
arrivasse la prima nevicata, grazie all'intervento del CAI della
Valle d'Aosta e dell'associazione "Ripartire dalle Cime Bianche", è
stato realizzato un intervento urgente di messa in sicurezza di
alcune componenti meccaniche dello storico complesso artigianale
situato a Pilaz nel Comune di Ayas, comprendente un mulino a due
macine risalenti alla fine del 700 e una segheria a movimento
orizzontale interamente in legno.
Ciò ha permesso di salvare dal crollo del tetto degli importanti
manufatti che ricoprono un valore culturale in quella zona, come
dimostrano anche una serie di disegni di Francesco Corni che sono
posti lungo un frequentato percorso ciclo-pedonale, disegni che ne
documentano il valore.
Riteniamo però che questo sia un intervento ovviamente minimale
e che sia opportuno intervenire per recuperare il complesso
artigianale, che è abbandonato da anni. Sottolineiamo poi che nel
Comune di Ayas, e in modo particolare nel Vallone delle Cime
Bianche, ci sono altre testimonianze storiche e archeologiche di
grande valore che sono pressoché dimenticate e non soltanto: nel
vallone che ho citato, ci sono sicuramente elementi di grande
interesse geologico.
Come abbiamo anche sentito in Commissione, nel momento in cui
sono stati auditi dei geologi e degli archeologi che conoscono bene
la zona, siamo in presenza di un unicum che andrebbe valorizzato
con un apposito centro di documentazione e per le visite.
Ricordo poi che la località di Saint-Jacques, insieme al vallone
citato, è stata uno dei principali contesti di estrazione e di
lavorazione dei manufatti in pietra ollare e il Comune di Ayas ha
finanziato lo scavo per riportare alla luce il laboratorio per la
produzione di vasi in cloritoscisto che è stato rinvenuto a
Saint-Jacques, quindi c'è sicuramente un patrimonio da
salvaguardare, come ce ne sono tanti altri in Valle d'Aosta.
Poco fa abbiamo sentito parlare della necessità di valorizzare
il Castello di Saint-Germain, una necessità che condividiamo. Poi
il collega Brunod ha ritirato l'ordine del giorno a fronte anche di
un'assicurazione che si andrà avanti con i finanziamenti.
Riteniamo che qui ci sia un altro importante patrimonio da
prendere in considerazione. Pensiamo anche che occorra passare da
interventi che sono episodici a un programma più organico di
valorizzazione di questo patrimonio, che è presente nel Comune di
Ayas e, più in maniera specifica, nel Vallone delle Cime
Bianche.
L'impegno che l'ordine del giorno propone è quello di richiedere
agli uffici regionali competenti in materia di tutela dei beni
ambientali e culturali di elaborare, in accordo con il Comune di
Ayas, un programma complessivo e mirato di salvaguardia e
valorizzazione dei beni storico-culturali e ambientali di Ayas e
del Vallone delle Cime Bianche; a riferire entro sei mesi alla
Commissione competente sullo stato di elaborazione di tale
programma e a prevedere nel prossimo assestamento di bilancio -
perché sappiamo qual è la situazione dell'attuale - un capitolo di
spesa specifico per il finanziamento d'interventi di valorizzazione
dei beni storico-culturali e ambientali di Ayas e del Vallone delle
Cime Bianche.
Presidente
- Assessore Guichardaz, ne ha facoltà.
Guichardaz J. (FP-PD)
- Parto dal primo punto delle
premesse, per evidenziare il lavoro che puntualmente
quotidianamente svolge la Soprintendenza nell'ambito della tutela
del patrimonio paesaggistico architettonico. Come nel caso di
specie, confermo che vi è un lavoro importante da parte degli
uffici di condivisione, di esame delle esigenze, di valutazione dei
progetti e di assistenza in loco volto alla salvaguardia e alla
valorizzazione del patrimonio presente sul territorio.
Proprio nell'ambito delle attività della Soprintendenza, è stato
fatto ed è ancora itinere, ad esempio, un lavoro davvero eccellente
sulla pietra ollare - che è uno degli elementi che voi avete citato
nella premessa - in particolare dal punto di vista archeologico.
Ricordo che archeologia non è solo scavo, ma è anche studio
dell'elevato dei fabbricati e delle evidenze sparse nel territorio,
ad esempio anche i cumuli di sfasciume sono studiati nell'ambito
dell'archeologia. Nel 2019 - l'abbiamo poi rinnovato nel giugno del
2022, con delibera di giunta regionale - è stato sottoscritto un
accordo tra la Regione, quindi il dipartimento Soprintendenza, e il
Comune di Ayas per attività di catalogazione, progettazione e
organizzazione della ricerca archeologica ai fini della tutela e
valorizzazione del patrimonio storico, archeologico,
etnoantropologico connesso alla cava alla lavorazione della pietra
ollare e delle altre materie prime presenti sul territorio
comunale.
Lo scopo alla base della collaborazione è lo scambio di
reciproche competenze ed esperienze, onde raggiungere una buona
conoscenza del contesto storico archeologico e, di conseguenza,
poter approntare una strategia di tutele e di valorizzazione di
tutte le iniziative.
Per concludere, la collaborazione già esiste: la Soprintendenza
ha già finanziato attività di scavo e ricerca nell'area dell'alta
Valle di Ayas, che comprende ovviamente anche il Vallone di Cime
Bianche, oltre ad avere attivato visite e attività divulgative ad
hoc. Cito, ad esempio, quelle fatte in occasione di Plaisirs de
Culture.
Le chiederei quindi, visto che credo di aver risposto alla sua
richiesta di, se possibile, ritirare l'ordine del giorno con la
garanzia comunque che si continuerà nella collaborazione che oramai
è consolidata.
Presidente
- Consigliera Minelli, ne ha facoltà.
Minelli (PCP)
- Assessore, se non ricordo male era stato
previsto uno stanziamento per quanto riguardava la questione della
pietra ollare - parlo di stanziamento regionale - di 7.000 euro.
Ora, io ho fatto una richiesta un poco diversa che non riguardava
una semplice - e so che c'è - attenzione della Soprintendenza che
si sta occupando in tante zone, direi un po' in tutta la Valle
d'Aosta, di fare il possibile per valorizzare il patrimonio
storico-culturale della nostra regione, che è patrimonio in
particolare delle comunità che in qualche maniera lo possiedono, ma
è patrimonio collettivo, così come questo patrimonio collettivo -
che alle volte è materiale, altre volte è immateriale - non è
soltanto di chi vive in questa regione ma lo è, a mio avviso, in
senso più lato.
Quello che si chiedeva era una cosa ben diversa e cioè di
elaborare un programma complessivo di salvaguardia, di
valorizzazione dei beni che ho citato in quelle località e in quel
vallone e poi, ovviamente, di fare dei passi successivi e cioè
riferire entro sei mesi dalla data attuale alla Commissione sullo
stato di elaborazione di questo programma, quindi non è
assolutamente la risposta che questo impegno richiedeva. Non solo,
ho anche citato nel terzo punto che si voleva impegnare a prevedere
per il prossimo assestamento di bilancio uno specifico capitolo,
quindi è una situazione molto diversa da quella che lei ha
rappresentato e credo che, invece, ciò che lei ha detto rientri -
ed è corretto che sia così - un po' per tutte le varie attività di
valorizzazione e di salvaguardia che meritano tante situazioni
nella nostra regione, ma ovviamente chiedevamo una cosa diversa.
Non ritiriamo l'ordine del giorno. Credo che comunque di questa
questione avremo modo di parlare ancora, perché rientra anche in
un'ottica più ampia di quelle che saranno le decisioni che
bisognerà prendere nei confronti dello sviluppo di quel vallone; se
ho capito bene, dal mese di gennaio si tornerà a parlarne e avremo
da chiedere molte cose riguardo alla valorizzazione di quella zona.
Soprattutto avremo da chiedere poi anche molte delucidazioni per
quello che riguarda il patrimonio che lì c'è e che cosa si ha
intenzione di fare per tutelarlo appieno.
Presidente
- Mettiamo in votazione l'ordine del giorno,
votazione aperta. Votazione chiusa.
Presenti: 35
Votanti: 11
Favorevoli: 11
Astenuti: 24 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Di Marco, Grosjacques,
Guichardaz Jean-Pierre, Jordan, Lavevaz, Lucianaz, Malacrinò,
Marguerettaz, Marzi, Padovani, Planaz, Restano, Rosaire, Sapinet e
Testolin).
L'ordine del giorno non è approvato.
Passiamo all'ordine del giorno numero 9 della Lega. Consigliere
Manfrin, a lei la parola.
Manfrin
(Lega)
- Con questo ordine del giorno
torniamo a parlare in quest'aula del recepimento della legge Salva
Casa, di cui la Lega si è occupata più volte da quando è stato
presentato il testo a oggi.
Come sappiamo, il D.L. 69 del 2024, che è noto come decreto
Salva Casa, approvato il 28 maggio 2024, è stato poi modificato e
quindi convertito in legge n. 105/2024 ed è entrato in vigore il 28
luglio 2024.
Ricordo che, quando affrontammo il discorso e quando chiedemmo
ai tempi all'assessore Sapinet quando e se questa legge sarebbe
stata recepita, eravamo in una fase precedente rispetto al
recepimento con legge e ci venne risposto da parte dell'Assessore
che si attendeva di avere una certezza e quindi che la stessa
venisse convertita, per poi ovviamente fare i dovuti accertamenti,
i dovuti approfondimenti.
La conversione, come detto, è avvenuta il 28 luglio: a
differenza di quanto avveniva in passato - e questo è uno dei
caratteri di novità - non ha un carattere temporaneo limitato nel
tempo, ma apporta modifiche permanenti ad alcuni importanti
articoli del DPR 380/2001, conosciuto anche come Testo Unico
dell'edilizia.
Con questa legge, come sappiamo, l'Italia si è dotata di una
norma che contiene diversi aggiornamenti in materia di
semplificazione edilizia e urbanistica e nello specifico, per sommi
capi, ci sono importanti innovazioni sullo stato legittimo
dell'immobile, sulle tolleranze costruttive ed esecutive più
generose, sulle deroghe ad altezza e superfici per agibilità, sul
cambio di destinazione d'uso agevolato, su tende e porticati chiusi
in edilizia libera, sulla facilitazione del recupero dei
sottotetti, sull'estensione del regime del silenzio-assenso,
sull'accertamento di conformità più semplice e su una sanatoria per
difformità e variazioni essenziali. È stata poi anche rivista la
normativa sanzionatoria in capo alle richieste di sanatoria
presentate.
Una serie di aggiornamenti sicuramente importanti, abbiamo e ho
voluto riassumere i principali, con i quali risultano molto utili
queste innovazioni per curare le piccole irregolarità edilizie
costruttive. Soprattutto è stato evidenziato - anche in sede di
conversione, ma così come durante tutto l'arco della trattazione
del decreto e della legge - che ci sarebbe stato un larghissimo
bisogno di questa norma. È stato stimato che circa 4 milioni di
immobili in tutto il Paese abbiano la facoltà di potervi fare
ricorso.
Ecco, su questo però, come dicevo prima, abbiamo presentato
diverse iniziative nel tempo. Un paio d'iniziative in primis per
capire se la norma era applicabile immediatamente anche nella
nostra regione oppure se andava recepita e c'è stato detto che
andava recepita. In secondo luogo, ricordo le iniziative della
collega Foudraz e anche del collega Distort che hanno evidenziato
come ci fosse un'urgenza di recepimento di questa norma: c'era
stato risposto, ricordo alla collega Foudraz, che la stessa sarebbe
stata recepita fra i mesi di ottobre, novembre. Siamo a dicembre,
tra poco saremo a gennaio 2025, purtroppo di questa legge non
abbiamo ancora ricevuto alcuna informazione, ma riteniamo che gli
effetti positivi... non soltanto noi: ovviamente sono stati
professionisti, sono stati i proprietari di casa, sono state
numerose le persone che si sono fatte parte attiva nel contattarci
e anche nell'esortarci a portare all'attenzione di quest'assise
l'importanza di recepire questa norma.
È evidente che, avendo un po' sforato i tempi che erano stati
dati, con questo ordine del giorno la impegniamo, Assessore, a
predisporre, entro 15 giorni dall'approvazione del presente ordine
del giorno, la bozza di recepimento della legge Salva Casa 105/2024
per procedere celermente a renderla operativa anche in Valle
d'Aosta.
Come sappiamo, questo ordine del giorno non verrà approvato.
Spero che però sia un ordine del giorno che ci permetterà di avere
aggiornamenti circa il recepimento della norma, perché ovviamente i
ritardi di cui ho parlato non sono stati spiegati e quindi avere un
aggiornamento risulta assolutamente utile.
Presidente
- Assessore Sapinet, ne ha facoltà.
Sapinet (UV)
- L'iniziativa direi che dà l'occasione, al
di là che sia approvata o meno, di fare il punto perché poi anche
io, magari un po' troppo ottimista, avevo dato dei tempi, ma il
lavoro è tanto. Soprattutto non parliamo solo di un recepimento
parziale o totale del Salva Casa, ma, come abbiamo detto più volte,
parliamo anche di una manutenzione della 11 che era in corso,
quindi ci siamo trovati di fronte a un bivio: accantonare la
manutenzione della 11 per dedicarci al Salva Casa o continuare
andando a coinvolgere le due cose. Posso già dire che non siamo
lontani, la bozza c'è e ci stiamo lavorando e a breve tutti gli
attori verranno coinvolti.
Torno un attimo sull'ordine del giorno precedente del collega
Distort, che ringrazio, che ha fatto due passaggi sul consumo del
suolo: ne avevamo parlato nell'ambito dell'applicazione nelle zone
A del Piano Casa, che va proprio nella direzione, anche tra le
varie cose, di valorizzare i borghi e i nostri centri storici. È
chiaro che è un principio che porteremo avanti, che portiamo avanti
anche nell'ambito della revisione della 11 e dei ragionamenti sul
Salva Casa.
Ripercorro quindi brevemente quanto avevamo comunicato nelle
scorse settimane, ricordando che con la conversione in legge del
decreto Salva Casa si cristallizzano definitivamente le modifiche
apportate dal D.L. numero 69 del 2024, dal DPR numero 380 del 2001,
il testo unico dell'edilizia in materia di semplificazione edilizia
e urbanistica.
La Regione ha potestà legislativa esclusiva in materia di
urbanistica, nonché di tutela del paesaggio nel rispetto dei limiti
dello Statuto medesimo, pertanto, il testo di legge non è
immediatamente applicabile, ma necessita del recepimento da parte
della Regione stessa. Come già comunicato lo scorso 20 giugno ai
Comuni per il tramite del CELVA, la legge regionale 11 del 1998
contiene una disciplina specifica per tutti i temi affrontati dalla
legge e pertanto, solo per quanto non disciplinato dalla norma
regionale, hanno applicazione le norme statali in materia di
edilizia e urbanistica.
Le novità introdotte sono state esaminate dai tecnici
dell'Assessorato per individuare le eventuali integrazioni tecniche
alla legislazione regionale, più corrispondenti alle
caratteristiche e alle esigenze della Comunità valdostana. Tali
valutazioni sono state sempre orientate a tenere conto delle
prerogative statutarie della Regione Autonoma Valle d'Aosta, in
base alle quali ci siamo dotati di uno specifico apparato normativo
e regolamentare in materia di urbanistica e edilizia, appunto la
legge regionale numero 11 del 1998.
Sottolineo che la nostra legge regionale non è una replica di
quella nazionale, ma tratta già in modo completo, ad esempio, gli
aspetti delle difformità edilizie, dello strumento della sanatoria,
con la necessità di valutare quindi, caso per caso, se e come
procedere al recepimento delle norme statali, sempre salvaguardando
i principi della semplificazione - e questo è importante
sottolinearlo - a favore dei cittadini.
Le modifiche necessarie alla normativa urbanistica regionale
saranno introdotte nel testo di aggiornamento della legge 11/1998,
che è già stato predisposto.
Sono giorni di confronto sulla bozza sia all'interno del nostro
movimento che in maggioranza e poi il dialogo è stato avviato con
gli enti locali, che sono interlocutori importanti anche in
relazione all'applicazione pratica delle norme urbanistiche sul
territorio; a breve verrà allargata a professionisti e a operatori
economici sul testo di prime modifiche della 11/98, che comprenderà
quindi anche norme di coordinamento e recepimento del decreto Salva
Casa nell'ordinamento regionale. Un lavoro quindi notevole, molto
importante, di una struttura che, chiusa la delibera del Piano
casa, ha proseguito sulla manutenzione delle norme umanistiche,
come abbiamo detto integrando il recepimento del Salva Casa.
Parallelamente sono stati avviati i lavori del tavolo di lavoro
che è stato istituito - questa è l'ulteriore novità - con la
delibera di giunta regionale 914 del 6 agosto 2024, la delibera
parallela a quella del Piano casa, che affronta nello specifico le
criticità dell'applicazione del Piano casa nei Comuni di Courmayeur
e Valtournenche, ma che poi potrà essere allargata anche ad altri
territori.
Su questo tavolo, che si è già riunito tre volte in pochi mesi,
sono emerse alcune soluzioni, alcune ipotesi, che potrebbero
richiedere alcuni passaggi legislativi, anche contestuali alle
modifiche della legge 11 del 98, quindi manutenzione della 11,
recepimento del Salva Casa e suggestioni e considerazioni emerse
anche dal tavolo di lavoro di questi territori.
Un lavoro importante, come importanti sono i passaggi richiesti
o generati e soprattutto la necessità di confronto in questa fase.
Un confronto ovviamente che sarà allargato a tutti gli attori.
Diventa quindi difficile oggi impegnarsi in tempistiche definitive,
anche se posso garantire che saranno le più brevi possibili, perché
questo è l'impegno che viene preso da qui a poco; la volontà è
quella di concludere i procedimenti citati con tempistiche che
vogliamo assolutamente contenere al massimo e tutto ciò nel
coinvolgimento - non appena la bozza avrà sviscerato questi nodi
tecnici e giuridici principali - della commissione Competente, che
ovviamente sarà attore protagonista.
Ribadisco che ci sarà un'astensione da parte nostra qualora
l'iniziativa non venisse ritirata.
Presidente
- Consigliere Distort.
Distort (LEGA VDA)
- Io mi permetto soltanto di dare un
consiglio perché siccome sono Consigliere mi sembra giusto
dispensare consigli ...e va bene che non sono un pugile; però il
fatto è questo, il consiglio è questo: cerchiamo di evitare che il
meglio prevalga sul bene, perché il meglio è nemico del bene.
L'idea di poter di arrivare a un recepimento completo della
norma di disciplinare potrebbe essere un percorso che va nella
direzione del dare il miglior risultato possibile, ma in questo
caso sarebbe effettivamente nemico del bene, perché sarebbe invece
più auspicabile- a meno che non siamo proprio all'ultimo miglio
prima del traguardo - avere delle situazioni intermedie, per
esempio delle circolari che adottino soltanto alcuni punti, almeno
già alcuni punti... da poter pensare che alcuni punti della norma
vengano acquisiti dalla disciplina regionale. Gli uffici sapranno
poi in che modo gestire questo mio consiglio.
Io mi riferisco soltanto a un esempio e ho saputo, facendo un
po' di indagine, che la Regione Sicilia ha utilizzato questo
istituto; attraverso questo strumento ha messo subito in attuazione
alcuni elementi. È una regione autonoma, probabilmente non è la
fotocopia dell'ordinamento della Regione Valle d'Aosta, però lo do
come suggerimento.
Non c'è soltanto il mondo dell'edilizia delle trasformazioni,
quindi tutto il settore dei progettisti, delle imprese e tutto
l'indotto dell'edilizia, ripeto, ma potrebbe esserci anche un atto
di compravendita magari tra la nonna e la nipote. Noi sappiamo che
nel momento in cui si stipula un atto è necessario avere una
legittimità edilizia e ci sono certi casi in cui questa legittimità
edilizia è impedita. Perché? Perché noi abbiamo alle nostre spalle
un tessuto sociale che ha fatto sì che i nostri genitori o i nostri
nonni negli anni 60/70/80 - e per 60 parlo dopo il 67 quando non
esiste più la possibilità di dire prendiamo per acquisito un
immobile ante 67, di conseguenza va in deroga a norme
urbanistiche.
Dopo il 67, quindi per tutti gli anni 70 e 80, tante costruzioni
venivano costruite per iniziativa propria, era proprio il
proprietario che si costruiva casa. Il proprietario non aveva tutta
una serie di conoscenze che invece attengono a un'impresa
qualificata e a un direttore dei lavori che è competente in
materia.
Queste attività virtuose fatte dalle generazioni che ci hanno
precedute trovano un impedimento semplicemente nella trasmissione
della proprietà. Per questo l'urgenza diventa un'urgenza legata
proprio al tipo di comunità che noi abbiamo in Valle d'Aosta, alla
tipologia di chi ci ha preceduti, il modus operandi dei nostri
genitori o addirittura, in certi casi, dei nostri nonni che hanno
operato in un certo modo nell'ambito dell'edilizia.
Ecco che il Salva Casa, recepito nel più breve tempo possibile,
diventa uno strumento che calza perfettamente con la peculiarità
del nostro territorio e della nostra popolazione.
Presidente
- Consigliere Aggravi, a lei la parola.
Aggravi (RV)
- Sì, grazie Presidente, il mio intervento
non sarà sicuramente al livello dei consigli del Consigliere
Distort, che ne sa sicuramente più di me su questo tema, però
quello che volevo dire anche a nome del gruppo - noi voteremo a
favore di questo ordine del giorno - è che ci sono tanti operatori
del settore che aspettano delle risposte, e penso che a vari di noi
hanno sollecitato e chiesto di permettere anche in Valle
l'applicazione di questo importante provvedimento.
Si potrebbe dire, quasi per assurdo, che forse un provvedimento
di questo tipo costerebbe meno e avrebbe forse un effetto anche
marginalmente maggiore del 110%. Adesso lo sto esagerando, però
sicuramente dal punto di vista del debito che dovremmo ripagare nei
prossimi anni forse questo è un provvedimento... Comunque
provvedimenti di questo tipo sono sicuramente di grande
utilità.
Al netto dell'impegnativa, al netto delle tempistiche e
richiamando anche altre iniziative che vari gruppi hanno
presentato, io invito davvero l'Assessore a risolvere questa
problematica e a quanto prima mettere a disposizione questa norma o
comunque portarla nelle sedi deputate in maniera tale da poter dare
una risposta non soltanto al settore dell'edilizia ma pure a tanti
proprietari di casa, almeno per chi crede ancora nell'importanza
della proprietà privata.
Presidente
- Per il gruppo, l'assessore Sapinet.
Sapinet (UV)
- Rubo ancora un minuto solo per dare ancora
due elementi rassicurando e ringraziando i colleghi intervenuti,
uno sul fatto che tutti gli attori verranno coinvolti, ma anche e
già in questa fase, proprio per avere veramente un confronto che
sia il più trasversale possibile; per due elementi perché poi nel
frattempo ci si confronta anche con le altre Regioni: la Sicilia ha
comunque una legge regionale che è diversa dalla nostra -per quanto
riguarda le altre Regioni, molte sono al lavoro per recepire... - e
il Piemonte ha approvato la norma di recepimento proprio in questa
fase, perché sull'applicazione delle circolari sono emersi dei
problemi tecnici ed è per quello che approfittiamo di questa
manutenzione della 11.
Presidente
- Mettiamo in votazione, votazione aperta.
Votazione chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'ordine del giorno non è approvato.
Ordine del giorno numero 9 di Rassemblement Valdôtain.
Consigliere Aggravi, ne ha facoltà.
Aggravi (RV)
- In uno degli ultimi Consigli avevamo
presentato un'interpellanza dal titolo "Azioni per far fronte al
riordino delle concessioni autostradali previste dal disegno di
legge annuale per il mercato e la concorrenza 2023". Ho appreso
poco fa da una notizia riportata dalla stampa, in particolare dal
Sole 24 Ore, che il disegno di legge è diventato legge anche al
Senato.
Nei contenuti, nella parte che riguarda in particolare il
riordino delle concessioni autostradali, ci sono una serie di
aspetti di grande interesse. Uno è quello relativo
all'obbligatorietà, ormai questo lo conosciamo più che bene, per lo
svolgimento delle gare che sembra non essere stato cambiato
rispetto al testo iniziale e c'è una parte - e se qualcosa è
cambiato vedremo in che termini - relativa alla disciplina
dell'affidamento in house di alcune tratte. Vi è poi il tema che
abbiamo già cercato di porre all'attenzione del Governo e di
quest'Aula relativamente alle limitazioni dell'affidamento delle
concessioni sotto il profilo dell'identificazione di ambiti
ottimali di gestione nell'intorno di un'estensione chilometrica tra
i 180 e i 315 km.
La notizia appena battuta dalle agenzie di stampa conferma
invece, ad esempio, che uno dei temi più complessi, quello della
durata della concessione, pare che sia confermato. Ovvero sembra
che per l'appunto, la durata delle concessioni autostradali non
potrà superare i 15 anni. Bisognerà vedere se effettivamente è
passata la parte che è anche legata a eventuali prolungamenti, ma
comunque sempre contenuti rispetto a possibili lavori o a
manutenzioni da apportare, quindi è una legge che potrà avere e che
avrà sicuramente, almeno dalle premesse, delle ricadute di un certo
livello. Bisognerà anche comprendere quali saranno - perché forse
questo potrà essere un elemento ancora su cui bisognerà fare più
approfondimento - le norme transitorie relativamente alle
concessioni in essere, perché anche su quel punto c'è molto da
dire, tenuto anche conto che effettivamente, se si va a vedere oggi
chi sono i concessionari, diciamo che il perimetro di riferimento è
molto contenuto.
La risposta che abbiamo ricevuto all'interpellanza di cui citavo
prima sostanzialmente diceva: "Aspettiamo di vedere quale sarà il
testo definitivo". Non c'erano ancora delle valutazioni fatte,
anche perché, per carità, il testo poteva ancora essere oggetto di
modifiche. Vedremo anche quale sarà il testo definitivo pubblicato.
A fronte di questo, considerate anche le ricadute che potrà avere
questo tipo di legge su questo settore, abbiamo valutato di
impegnare i Presidenti delle competenti Commissioni consiliari in
materia - in realtà anche per la parte più generale di autonomia e
quindi la I Commissione, ma anche la IV sui trasporti e la II per
quello che riguarda la parte delle partecipazioni regionali - a
organizzare (a seguito dell'approvazione definitiva della legge
annuale per il mercato e la concorrenza, quindi potremmo dire, dopo
la pubblicazione a questo punto del testo definitivo) una serie di
audizioni con le controparti interessate. Noi abbiamo indicato
principalmente i referenti di parte regionali nominati nelle
società partecipate autostradali dei trafori.
Le modifiche apportate in termini di riordino delle concessioni:
ai fini dell'analisi di possibili opportunità o rischi da queste
derivanti, perché comunque sia, soprattutto su quello che riguarda
l'identificazione dell'ambito ottimale e anche di quello che
riguarda il termine della durata delle nuove concessioni, qualche
ragionamento sarà sicuramente da fare. Sarà anche interessante
eventualmente sondare o comprendere meglio la possibile ricaduta o
l'applicazione relativamente alla possibilità dell'affidamento in
house. Sappiamo che in un'altra parte delle Alpi, in particolare
sull'autostrada del Brennero, qualche ragionamento in più è già
stato fatto.
Presidente
- Presidente della Regione, ne ha facoltà.
Testolin
- Due valutazioni che ripercorrono
sostanzialmente la presentazione dell'iniziativa. Credo che
l'approvazione porti ora a dover approfondire in maniera
dettagliata, al netto delle notizie di stampa che possono essere
già per certi versi interessanti dal punto di vista dell'analisi;
questo tipo di approccio deve essere sicuramente focalizzato sulla
comprensione complessiva, soprattutto del percorso da avviare per
le concessioni che hanno ancora un tempo non relativamente corto di
vita. Per quanto ci concerne, sicuramente il fatto di andare ad
approfondire è un obiettivo comune, quindi da quel punto di vista
penso che, con i tempi corretti e necessari per un approfondimento
complessivo, sia da parte nostra sia da parte di chi opera
all'interno delle concessioni già esistenti, quindi dei
concessionari e dei propri delegati, possa essere un percorso
condivisibile. Al netto di tutto rientra nelle questioni che
verranno sottoposte nel percorso di attenzione alle varie
Commissioni, poi si considererà quella che può essere più opportuna
da coinvolgere per lavorare in questo senso.
L'altra volta la risposta era stata sostanzialmente di
condivisione sul fatto di dover aspettare la definizione della
legge e poi fare gli approfondimenti dovuti e calarli anche sulla
nostra realtà, che è sicuramente una realtà molto particolare
rispetto all'universo mondo delle concessioni autostradali. Il
percorso si potrà sviluppare con i tempi corretti e quelli
necessari per gli approfondimenti dovuti.
Presidente
- Consigliere Aggravi, ne ha facoltà.
Aggravi (RV)
- Mi consenta la battuta, Presidente, vede:
anche questo poteva essere un obiettivo condiviso e condivisibile,
si poteva addirittura condividere tutti insieme, ma così vanno le
cose. Lo dico perché, di fatto, l'impegnativa è un'impegnativa
esplorativa, in questo caso e anche in altri ordini del giorno, non
soltanto del nostro gruppo, ma anche di altri gruppi. Io penso che
non sia né un peccato né un qualcosa contro natura a volte votare
in maniera più condivisa, al di là degli steccati della maggioranza
e dell'opposizione. Però lo dico più che altro perché le cose
potevano essere gestite in maniera un poco diversa, in senso lato.
Si vede che oggi la pausa pranzo è stata più propizia dell'altro
giorno, ma mi consenta questa battuta solo per stemperare un po' il
clima.
Sì, noi riproporremo sicuramente questo tema nell'ambito delle
Commissioni. Tra l'altro mi preme anche collegare questo ordine del
giorno... In realtà quello che ieri tutti i capigruppo di minoranza
hanno firmato per quello che riguardava...perché poi non ha avuto
corso e abbiamo quindi presentato una richiesta di audizione sulla
SITRASB, considerato che il rapporto, il timing della concessione,
rispetto ai lavori da fare e rispetto all'eventuale prolungamento,
sono tematiche che in quel caso hanno un peso significativo, al di
là delle ultime vicende che hanno interessato quella società e
quindi è sicuramente un tema che necessita un approfondimento.
Sono pienamente d'accordo con lei che bisognerà insinuarsi nelle
pieghe della legge del mercato della concorrenza - che spesso viene
un po' sottovalutata, ma in realtà ha un peso notevole sulle vite
di tutti noi, al di là del tema delle autostrade, ma su qualsiasi
argomento. Sicuramente un argomento molto più noioso di altri, però
purtroppo sappiamo che, sia per chi fa impresa sia sugli utenti e i
consumatori, ha un peso notevole e avrà un peso notevole sempre di
più. Qui guardo l'assessore Caveri, perché lui ci insegna che
questa legge è una delle milestone fondamentali del PNRR. Questo ci
fa capire che "il cammello" lo vediamo soltanto se approviamo la
legge. Il grosso problema è che ovviamente non è proprio una legge
libera, consentitemi, ma è una legge che sostanzialmente spesso e
volentieri ci cala dall'alto delle previsioni che non sono decise a
livello, figurarsi, regionale ma neanche nazionale. Lo dico
soprattutto per alcuni slogan che ogni tanto escono sulla difesa
degli interessi nazionali, poi in realtà alla fine questa legge
plasticamente dimostra che comanda forse più Bruxelles che qualche
sede di partito a Roma. Detto proprio a chiare lettere.
Vedremo quale sarà il testo definitivo e mi auguro che ci
saranno le possibilità per approfondire il tema, magari anche
nell'ambito della valutazione del Piano regionale dei
trasporti.
Presidente
- Mettiamo in votazione. Votazione aperta.
Votazione chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'ordine del giorno non è approvato.
Ordine del giorno numero 9 di Forza Italia. Consigliere Ganis, a
lei la parola.
Ganis (FI)
- Come gruppo vogliamo portare all'attenzione
di questo Consiglio l'importanza cruciale dei centri di servizio
per il volontariato, CSV.
Nel nostro territorio i CSV rappresentano un punto di
riferimento per il mondo del volontariato, offrendo un supporto
essenziale alle associazioni e ai singoli volontari.
Contribuiscono in modo determinante alla coesione sociale della
nostra Comunità. Lo ha ricordato anche ieri la collega Minelli in
un ordine del giorno che ha presentato e discusso in aula.
Il volontariato è un motore di sviluppo e inclusione. Il
volontariato è un patrimonio importante per la nostra regione. Esso
rappresenta un motore di sviluppo e inclusione sociale, capace di
rispondere ai bisogni più diversi e di promuovere una cultura della
solidarietà. I volontari, col loro impegno gratuito, contribuiscono
a migliorare la qualità della vita sostenendo persone in
difficoltà, promuovendo attività culturali e ricreative e tutelando
anche l'ambiente, e rafforzano il tessuto sociale, creando reti di
relazioni e promuovendo la partecipazione attiva dei cittadini e
sostengono le istituzioni.
Il ruolo dei CSV. Svolgono un ruolo importante e fondamentale
nel sostenere e valorizzare tutto il mondo del volontariato: tra le
loro principali attività, troviamo l'orientamento di formazione,
offrendo una consulenza alle associazioni, ai singoli volontari su
temi quali la costituzione, la gestione e la comunicazione.
La formazione: organizzando dei corsi e seminari per migliorare
le competenze dei volontari e dei dirigenti delle associazioni.
Supporto alla progettualità: aiutando le associazioni a ideare e
sviluppare e realizzare progetti innovativi.
La promozione del volontariato: sensibilizzando l'opinione
pubblica sull'importanza del volontariato e favorendo il
reclutamento di nuovi volontari.
Le sfide del volontariato sono molteplici. Nonostante il loro
ruolo importante, il volontariato e i CSV si trovano ad affrontare
diverse sfide. La diminuzione del numero dei volontari, soprattutto
tra i giovani, è un dato di fatto a causa d'impegni lavorativi, di
studio. La difficoltà di reperire delle risorse economiche sia per
le associazioni che per i CSV stessi. La burocrazia. Anche i
cambiamenti sociali.
Per queste ragioni, il nostro gruppo impegna il Governo
regionale a prevedere un sistema di contributi annuali che possano
coprire una parte delle spese di funzionamento per aiutare a
fronteggiare le spese correnti e a favorire la continuità dei
servizi.
Presidente
- Assessore Marzi, a lei la parola.
Marzi (SA)
- Proprio in considerazione del ruolo e delle
essenziali attività svolte dalle organizzazioni di volontariato e
dalle associazioni di promozione sociale del territorio, con
l'articolo 26 della legge di stabilità oggi in discussione,
prevediamo un trasferimento di euro 60.000 annui nel triennio al
Centro servizi per il volontariato, CSV, in quanto ente del terzo
settore accreditato sul territorio regionale.
Diamo quindi continuità rispetto a quanto stabilito dal
Consiglio con la precedente legge di stabilità 25 del 2023, con la
quale avevamo già previsto la concessione al CSV di un contributo
per l'anno 2024. Questo trasferimento, quindi, applicato sul
triennio 2025-2027, consentirà al CSV di continuare a sostenere
gratuitamente le realtà solidaristiche del territorio.
Questo sostegno è importante ancor più per il fatto che nella
realtà regionale le organizzazioni delle associazioni sono per lo
più di piccole dimensioni e quindi poco strutturate a far fronte
autonomamente a tutte le crescenti incombenze, anche di carattere
contabile e amministrativo, sempre più presenti nell'ambito
sociale. Infatti, sin dal 2019, anno dal quale i fondi statali a
favore delle realtà territoriali si sono progressivamente ridotti,
il CSV ha sempre mantenuto gratuitamente i servizi per gli enti del
terzo settore aderenti, per aiutarli a fare economie e quindi a far
quadrare i propri bilanci.
Unitamente però al contributo annuo, che rende evidente la
sensibilità a questo tema così come lo esprime la sua attenzione, è
da considerare che la futura legge per il terzo settore prevede
l'istituzione di un fondo regionale per l'innovazione sociale che
coinvolgerà anche il CSV, proprio nel senso auspicato dall'ordine
del giorno, rappresentando quindi un ulteriore aiuto, ma
soprattutto un aiuto strutturale. Ne ho parlato, tra l'altro, in
replica martedì.
La bozza di disegno di legge in materia di sostegno e promozione
del terzo settore per l'Amministrazione condivisa è stata appunto
condivisa con il terzo settore e con gli enti locali ed è quasi
pronta per essere depositata in Consiglio regionale. Per tali
azioni, che orientano già l'attività presente di prospettiva
rispetto a quanto richiamato, si chiede quindi il ritiro
dell'iniziativa, diversamente il nostro voto sarà di
astensione.
Presidente
- Consigliere Ganis, a lei la parola.
Ganis (FI)
- Apprendiamo che la legge di stabilità
prevederà dei contributi e anche la legge regionale del terzo
settore, che è ancora in discussione, va nella direzione del nostro
ordine del giorno presentato.
Io vorrei soltanto far notare alcune cose. Il perché bisogna
dare un contributo al CSV... Il CSV Valle d'Aosta è finanziato
anche dalla legge nazionale del terzo settore, dove le fondazioni
bancarie devono destinare al mondo del volontariato un quinto degli
utili, oggi invece l'importo è sceso a un terzo. In questi ultimi
anni sono diminuite proprio le erogazioni, ma sono aumentati i
servizi offerti da CSV. A nostro avviso... capisce benissimo che è
opportuno integrare con una misura a favore del CSV. Noi vogliamo
ricordarlo che negli ultimi anni l'Amministrazione ha stanziato,
una tantum, 100.000 euro lo scorso anno e 60.000 euro per il
prossimo anno. Sono risorse importanti, ma il CSV chiede una misura
strutturale. Una sensibilità e attenzione verso il mondo del
volontariato è un nostro dovere.
Detto questo, noi porteremo comunque al voto l'ordine del
giorno.
Presidente
- Mettiamo in votazione l'ordine del giorno.
Votazione aperta. Votazione chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'ordine del giorno non è approvato.
Ordine del giorno seguente, il 10 della Lega. Consigliera
Foudraz, a lei la parola.
Foudraz (LEGA VDA)
- L'ordine del giorno presentato oggi
ha come titolo "Prestazione assistenziale integrativa", visto
l'attuale contesto economico e sociale che, come abbiamo già avuto
modo di evidenziare nella giornata di ieri durante l'illustrazione
di un ordine del giorno legato agli aumenti della tassa rifiuti del
2024, sta interessando le famiglie valdostane; considerato che
anche nella nostra regione si assiste sempre più al fenomeno delle
persone anziane che non riescono ad arrivare alla fine del mese per
via degli importanti aumenti del costo della vita che non sono
proporzionati all'aumento delle pensioni; appreso che in alcune
regioni italiane alcuni Governi regionali stanno cercando di
adottare delle politiche sociali che vanno nella direzione di un
aiuto economico per coloro che hanno delle pensioni basse, che non
raggiungono i 1.000 euro mensili, attraverso un'integrazione
rispetto a quanto già da loro percepito, fino al raggiungimento di
un tetto massimo di 1.000 euro mensili lordi, ne è un esempio la
Provincia Autonoma di Bolzano, che sta lavorando a una misura di
sostegno per gli anziani al fine d'integrare le pensioni più basse
e nello specifico le categorie interessate sono: i pensionati,
coloro che percepiscono una pensione per invalidità civile oppure
una pensione o assegno sociale d'importo lordo massimo inferiore ai
1.000 euro e aventi un'età superiore ai 65 anni e con un Isee
inferiore a 20.000 euro e questo tipo di proposta prevede che gli
aventi diritto ricevano un contributo annuale che integri quanto
già da loro percepito, fino al raggiungimento di un tetto massimo,
appunto di 1.000 euro mensili lordi, con l'obiettivo di raggiungere
gli anziani che attualmente faticano ad arrivare a fine mese.
L'esigenza di introdurre anche nella nostra regione una
prestazione assistenziale integrativa è emersa anche durante le
audizioni che si sono tenute in II Commissione consiliare da parte
delle organizzazioni sindacali che hanno ben rappresentato la
situazione delle persone anziane che vivono nella nostra regione,
poiché quotidianamente si presentano presso i loro uffici anziani
che lamentano grandissime difficoltà a far fronte alle spese e
purtroppo non vedono una soluzione ai loro problemi.
Ritenuto meritevole dal punto di vista sociale, adottare anche
noi, come Regione Autonoma Valle d'Aosta, delle azioni che vadano
nella direzione indicata, con questo ordine del giorno il Consiglio
regionale impegna il Governo regionale a effettuare una
ricognizione entro il primo trimestre del 2025 relativamente al
numero dei pensionati, di coloro che percepiscono una pensione per
invalidità civile oppure una pensione o assegno sociale d'importo
lordo massimo inferiore ai 1.000 euro, dei soggetti aventi età
superiore ai 65 anni e con un Isee rientrante nei 20.000 euro e,
sulla base dei dati ottenuti, di valutare eventualmente la
possibilità, nelle prossime variazioni di bilancio, di integrare
tale cifra con una misura di aiuto economico fino al raggiungimento
di un tetto massimo di 1.000 euro mensili lordi.
Presidente
- Assessore Marzi.
Marzi (SA)
- Riconosciamo l'importanza di garantire un
sostegno concreto alle fasce di popolazione più vulnerabili, in
particolare ai pensionati con redditi bassi e alle persone con
disabilità, valutando con interesse un'ipotesi di un importo
mirato. Di fatto è da precisare che su 95 milioni di euro stanziati
con l'attuale bilancio, ne destiniamo 80 milioni alle persone
anziane e alle persone con disabilità.
L'attuazione di una misura, come quella che lei richiama,
richiede però una conoscenza dettagliata di un quadro economico
basata su dati aggiornati relativi ai pensionati e alle loro
condizioni economiche. Tali dati a livello nazionale sono
direttamente di competenza dell'Inps e pertanto in Valle d'Aosta
diviene necessario avviare un dialogo con l'ente per ottenere i
dati disaggregati necessari, considerato che le piattaforme
statali, a differenza di altre realtà italiane, a oggi nella nostra
regione, ancora non dialogano funzionalmente per soddisfare quanto
richiesto.
Questo processo comporterà quindi tempi non immediati e in ogni
caso abbiamo già avviato interlocuzioni con l'Inps affinché ci
possano essere sviluppi proficui. Questo è il problema, collega
Foudraz, di prevedere delle iniziative statali - ma è anche normale
visto che voi siete al Governo e avete fatto un grande sforzo per i
pensionati, aumentando le loro pensioni di pochissimi euro - e le
si tara su una realtà particolare come la nostra.
L'ipotesi, inoltre, di integrare le pensioni fino a un tetto
massimo di 1.000 euro mensili comporterebbe d'introdurre una
visione che richiederebbe un'accurata analisi della sostenibilità
economica nell'ambito dell'attuale priorità di bilancio regionale,
perché rispetto alle politiche che noi rappresentiamo, come
richiamato, a oggi per le persone anziane e per le persone con
disabilità stanziamo circa 80 milioni di euro dei 95 stanziati per
le politiche sociali.
È comunque da riconoscere che nell'ambito della legge regionale
23 del 2010, mediante l'articolo 13 che prevede il contributo
d'inclusione, si cerca comunque di rispondere a queste esigenze,
quando sopravvengono, integrando il reddito di coloro che
presentano una situazione economica o patrimoniale inferiore al
minimo vitale. Per questo motivo le chiediamo di ritirare
l'iniziativa, altrimenti ci asterremo.
Presidente
- Consigliera Foudraz, ne ha facoltà.
Foudraz (LEGA VDA)
- Assessore Marzi, io di solito sono
una persona molto pacata e tranquilla, però credo che quella
battuta che lei ha fatto sia assolutamente una battuta fuori luogo.
È una battuta da bar che può fare nei bar qua di fronte, perché
parlare di queste cose... mi sembra di essere sempre stata molto
gentile nei suoi confronti.
Comunque veniamo all'ordine del giorno in questione. Lei mi ha
detto che occorre una conoscenza dettagliata dei dati in possesso
dell'Inps. Mi pare che in quest'aula più volte - non con iniziative
magari di questo tipo, ma per altre questioni - gruppi
dell'opposizione hanno sollecitato delle interlocuzioni al fine di
addivenire a uno scambio di dati con l'Inps. Nell'impegnativa (che
ovviamente voi non voterete perché vi astenete) io non ho detto che
questi dati devono essere forniti l'1 o il 2 di gennaio; ho messo
una tempistica che andava a indicare "Entro il primo trimestre del
2025".
Sono tante belle le parole: "stiamo facendo", "stiamo
provvedendo", però mi pare che non si voglia andare nella direzione
di aiutare le persone che sono più fragili. Comunque noi lo
porteremo al voto.
Presidente
- Mettiamo in votazione. Votazione aperta.
Votazione chiusa.
Presenti: 35
Votanti: 11
Favorevoli: 11
Astenuti: 24 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Di Marco, Grosjacques,
Guichardaz Jean-Pierre, Jordan, Lavevaz, Lucianaz, Malacrinò,
Marguerettaz, Marzi, Padovani, Planaz, Restano, Rosaire, Sapinet e
Testolin).
L'ordine del giorno non è approvato.
Ordine del giorno numero 10 di RV. Consigliere Brunod, a lei la
parola.
Brunod (RV)
- Con questo ordine del giorno ritorniamo a
mettere attenzione sul discorso della risoluzione delle criticità
per quanto riguarda l'incrocio sul tratto tra la strada statale e
il ponte di Champdepraz. Visti i contenuti dei disegni di legge 168
e169 e che all'interno del programma regionale dei lavori pubblici
sono stati inseriti molti interventi sotto la struttura viabilità e
opere stradali. In modo particolare si evidenzia che diversi
interventi hanno copertura finanziaria sul nuovo triennio di
programmazione.
Ricordiamo che durante questi anni di legislatura abbiamo più
volte portato in aula la necessità di cercare di risolvere - oltre
i vari interventi che l'Assessorato aveva già previsto - anche le
criticità e la pericolosità del tratto della strada statale 26 in
corrispondenza dell'innesto sulla strada regionale 6. Richiamate le
interpellanze presentate in Consiglio regionale già il 26 ottobre
2023 e anche l'interpellanza presentata in Consiglio regionale il
21 febbraio 2024 evidenziamo inoltre l'ordine del giorno che
avevamo presentato durante il Consiglio regionale del 5-6 giugno
2024, tenendo conto delle risposte forniteci durante l'analisi
delle varie iniziative, inoltre, ci riferiamo anche alle ultime
possibili soluzioni ipotizzate che ci sono state illustrate
dall'Assessore. Ipotesi che, purtroppo, comunque non andrebbero a
risolvere del tutto le criticità del tratto in questione. Mettiamo
in evidenza che tale punto della strada statale 26 è strategico e
funzionale da una parte per l'accesso, oltre al Comune di
Champdepraz, ma anche al Comune di Montjovet, al Comune di Issogne
e comunque al raggiungimento dell'importante area naturalistica
regionale, quella del Parco del Mont Avic, e anche come possibile
strada alternativa in caso di chiusure della strada statale 26 per
incidenti o altri imprevisti che possono accadere.
Rimarchiamo che a oggi, sul tratto di strada citato nelle
premesse, continuano ancora a persistere delle criticità per quanto
riguarda la sicurezza e la viabilità, quindi si impegna l'Assessore
competente ad approfondire e a definire entro 6 mesi, in
collaborazione ovviamente anche con Anas e i Comuni interessati,
ulteriori nuove soluzioni tecniche progettuali che possano
risolvere completamente le criticità e problematiche del tratto
della strada statale 26 in corrispondenza dell'accesso alla strada
regionale di Champdepraz.
Presidente
- Assessore Sapinet.
Sapinet (UV)
- Il tema relativo al miglioramento degli
accessi delle strade regionali e comunali sulla strada statale
numero 26 è da anni un aspetto all'attenzione dell'Amministrazione
regionale, oggetto d'incontri con i vertici Anas, quindi anche da
parte di chi mi ha preceduto. In passato quell'incrocio - quello
tra la strada statale 26 e la strada regionale numero 6 - è stato
oggetto di numerosi sopralluoghi e incontri tra Amministrazione
regionale, i rappresentanti dei Comuni e i rappresentanti di Anas
che negli anni si sono succeduti. Sopralluoghi finalizzati a una
valutazione su due possibili interventi di miglioramento
dell'intersezione stradale alternativi tra loro: la realizzazione
di un impianto semaforico o una rotatoria. Questo nel passato.
Nell'ottobre scorso, dopo nuove interlocuzioni con Anas
finalizzate all'implementazione del piano rotatorio di cui sopra, è
stato chiesto di studiare la possibilità d'inserire una rotatoria a
monte dell'incrocio per un miglioramento della fruibilità in
sicurezza dell'incrocio stesso che, ricordo, è compreso tra la Dora
Baltea e un'importante fronte roccioso ove sono presenti anche
numerose testimonianze storiche.
L'intervento di Champdepraz è stato da noi sollecitato
nell'ambito dell'assegnazione dei 9 milioni di euro per la nostra
regione, che si sommano ai 5 della precedente programmazione,
quindi le varie rotatorie: Morgex autostrada, Verrayes località
Champagne, Saint-Vincent località Fera, che erano nella precedente
programmazione in parte coperte con i 5 milioni, ai quali si
sommano i nuovi interventi richiesti dall'Amministrazione
regionale, quindi rotatoria di Pré-Saint-Didier, rotatoria di
Pontey, rotatorie di Châtillon e di Champdepraz. Metto in evidenza
in particolare questi due interventi: quello di Pontey, che è stato
stralciato da un precedente intervento molto più importante proprio
per dare una risposta a quel territorio, e quello di Champdepraz,
che tecnicamente è quello, come abbiamo già visto anche con lei,
più complicato.
A questi si somma quanto avevamo già citato: l'intervento strada
statale 26 Quart e Saint-Christophe, che è stato ampiamente
discusso, e poi le rotonde, quelle di competenza direttamente della
Regione, ovvero Saint-Pierre, località Priorato, Sarre Arensod e
Pont-Saint-Martin che abbiamo visto in questi ultimi giorni.
Ciò detto, siamo in contatto e in confronto continuo con Anas al
fine di affrontare nel dettaglio i vari dossier con l'ordine
dettato dalle priorità. Sull'incrocio di Champdepraz, come già
comunicato in occasione di varie iniziative, la conformazione
territoriale rende impossibile la realizzazione di una rotatoria in
prossimità del ponte di accesso alla strada regionale numero 6 e
pertanto si lavora a soluzioni alternative come quelle sopra
citate, che le avevo anticipato informalmente, e sulle quali si
lavorerà ancora e sulle quali c'è l'impegno sicuramente a tenerla
aggiornata.
Per quel che riguarda le tempistiche della richiesta,
sicuramente sei mesi sono un tempo già importante, ma che non
dipende totalmente da noi. Su questi interventi, su questa
programmazione, è chiaro che l'interlocuzione con Anas è quella che
poi detta le tempistiche definitive ma, come dimostrato in altre
occasioni e su altri interventi, sia la parte politica che le
strutture tecniche dell'Assessorato continueranno l'attività di
sollecitazione, confronto e condivisione con Anas; attività nelle
quali saranno coinvolti, come sempre, gli enti locali, come vediamo
in questi giorni sulla strada statale, per quel che riguarda la
problematica sulla rotatoria di Nus e su altri interventi, e sulle
strade regionali, cito ad esempio anche una riunione di queste
settimane a La Magdeleine, dove tutte le strutture hanno incontrato
la popolazione con un importante e interessante confronto.
Pertanto ci asterremo se l'iniziativa non verrà ritirata.
Presidente -
Consigliere Brunod, a lei la parola.
Brunod (RV) -
Ci fa piacere che ci sia sempre e comunque
attenzione al riguardo di queste tematiche che ruotano intorno
all'importanza della sicurezza stradale per cercare di risolvere le
criticità presenti lungo il territorio.
Ovviamente io immagino che fuori da quest'aula vorrebbero...
oltre al fatto di ribadire ogni volta che facciamo delle
iniziative, tutti gli interventi che si fanno, ci si aspetta di
avere delle risposte più concrete e più rapide, oppure anche più
mirate rispetto al tema dell'iniziativa o dell'ordine del giorno di
una mozione specifica, perché comunque va bene l'attenzione, va
bene che ripercorriamo ogni volta tutti gli interventi che si
fanno, però poi penso che tutta quest'Aula vuole arrivare al
concreto, a dare delle risposte puntuali e mirate e soprattutto
cercare di darle con delle tempistiche più brevi, più accelerate
perché, come abbiamo detto più volte, ovviamente le legislature
cambiano ma molte volte poi i problemi si riportano da una
all'altra, passa il tempo e i problemi non vengono risolti.
A noi fa piacere che ci sia attenzione da parte delle strutture,
si sollecita ANAS e quant'altro, bisogna cercare ovviamente di
prendere in mano e fare degli sforzi, anche magari a volte più
grandi di quelli che comportano magari altri interventi, dove il
territorio permette di realizzare certe opere in maniera più
facile. Qui è il caso, come lei ha detto - e ovviamente ne siamo
bene a conoscenza anche noi - è una situazione un po' più critica e
un po' più difficile da risolvere, però non per questo bisogna far
passare il tempo e non cercare di prendere in mano la
situazione.
Ovviamente quello che noi cerchiamo di suggerire, anche
attraverso quest'ordine del giorno, nonostante non ci sia da parte
vostra il voto a favore... ma immaginiamo che comunque da parte
dell'Assessore competente, in modo particolare ci sia comunque
attenzione alla tematica presentata, lo abbiamo visto anche diverse
volte quando abbiamo fatto altre iniziative, questo è un aspetto
positivo.
A volte, essere ripetitivi su certi temi serve anche per porre
quella maggiore attenzione che molte volte - è anche il ruolo della
minoranza - serve per accelerare certi tempistiche, ma soprattutto
per cercare di collaborare tutti insieme, magari a fare un lavoro
migliore rispetto a quello che magari si riesce ad ottenere e
soprattutto per evitare di arrivare... Adesso guardavo le
informazioni stampa di questi giorni, proprio oggi, come forse
anche lei ha citato nella risposta, è uscito il problema della
rotonda di Nus: "Nuova rotonda, è già polemica e parte la raccolta
firme".
È un modo propositivo e collaborativo per cercare di realizzare
delle opere e dei progetti che fin da subito cerchino di rispondere
in modo o maniera perfetta alle esigenze, non magari fare un
lavoro, fare grandi sforzi e poi dopo rimetterci mano perché magari
non si parte fin da subito in modo ottimale.
Questo quindi è lo scopo, questo era il nostro obiettivo, lo
portiamo al voto ugualmente per porre l'attenzione al tema e ci
auguriamo che prossimamente ci siano delle importanti novità al
riguardo.
Presidente -
Altri interventi? Non ne vedo, mettiamo in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'ordine del giorno non è approvato.
Ordine del giorno n. 10 di Forza Italia. Consigliere Marquis, ne
ha facoltà.
Marquis (FI) -
Quest'ordine del giorno che abbiamo
presentato tratta il tema dell'aeroporto, in sostanza ha al centro
della sua attenzione la questione del completamento dei lavori
dell'infrastruttura e un processo di valorizzazione attraverso un
piano di marketing.
La struttura aeroportuale è stata oggetto di numerosi
interventi, di investimento negli ultimi 20 anni, a partire
dall'allungamento della pista, agli interventi che sono in corso
oggi di completamento dell'aerostazione, che avrebbe dovuto essere
completata nel 2024, speriamo che lo sia invece nel 2025.
Per contro, rimane ancora da appaltare il nuovo distaccamento
dei Vigili del Fuoco e i nuovi hangar dell'aeroclub sono ancora
nella fase progettuale.
Riteniamo che vada completato questo iter per avere la struttura
a pieno titolo pronta per essere valorizzata in tutte le sue
potenzialità.
È un tema questo che nei vari DEFR è sempre stato un po'
all'attenzione da parte di tutti e su cui tante parole sono state
spese. Si era partiti nel 2004 con un piano ambizioso, un piano di
sviluppo della struttura che prevedeva dei grossi numeri e delle
grosse possibilità di ritorno anche nell'ambito della
valorizzazione turistica.
Una situazione che poi ha visto nel tempo un ripiegamento a una
ricollocazione - anche in funzione dell'organizzazione nazionale
degli aeroporti, delle nuove modalità organizzative del settore -
che ha portato a ridimensionare un poco le ambizioni della Valle
d'Aosta, tenendo conto di mettere al centro la questione delle
attività di elisoccorso, di protezione civile, di trasporto
turistico e sportivo e anche dando la possibilità di prevedere
delle aree di sviluppo nell'ambito dei droni.
C'è però tutto l'aspetto del traffico commerciale che riteniamo
che possa essere turistico e soprattutto sui voli stagionali per i
voli charter che potrebbero dare delle opportunità di sviluppo al
comparto, perché sostanzialmente trattano un turismo di buon
livello, che può beneficiare dei vantaggi grazie a un'accessibilità
privilegiata alla Valle d'Aosta con il mezzo aereo.
Purtroppo gli aerei che possono atterrare sono aerei da 70
posti, senza andare su dei numeri più grossi, e questo comporta
anche una difficoltà di tipo organizzativo, anche per ritagliarsi
dello spazio nel mercato con questi numeri.
Occorre anche considerare che è stata fatta tutta una serie di
valutazioni nell'ambito dell'aggiornamento del Masterplan, dove
sono stati fatti dei paragoni con altri aeroporti di piccola taglia
che ci sono nell'arco alpino, anche nel resto del Paese, però è
anche stato evidenziato che senza un'azione di marketing,
purtroppo, non si riesce a sviluppare delle azioni concrete e,
nell'ambito di un documento che ho avuto modo di leggere, viene
scritto che oggi, senza un'azione di marketing, noi possiamo
pensare di immaginare di avere un decimo circa dei passaggi
rispetto a quelli che si possono avere, ad esempio, nell'aeroporto
di Bolzano.
Per potere avere almeno 2.000-3.000 passeggeri annui, bisogna
fare qualcosa, bisogna fare delle azioni di promozione.
Alla lettura dei documenti, c'è una delibera del 2019, la 543,
che, nell'accordo transattivo (che c'è stato, con la gestione in
uscita) al punto 1 prevedeva quest'impegno: "Le parti si impegnano
a costituire un Comitato tecnico paritetico di gestione, di cui
all'articolo 16 della convenzione per individuare le migliori
soluzioni economiche di marketing per sostenere finanziariamente i
voli commerciali invernali ed estivi ed eventuali specifiche
tratte".
A oggi ci risulta che sotto questo profilo non sia stato fatto
ancora nulla, pertanto adesso stiamo completando l'aerostazione e,
se non prendiamo qualche decisione nel merito, ci troveremo fra 6-7
mesi, quando il tutto sarà completato, a guardarci in faccia e a
dire: "E adesso? La struttura è completata però, di fatto, la
situazione è sempre la medesima".
Pertanto sarebbe bene portarsi avanti con i lavori e quindi da
una parte darsi l'obiettivo di completare celermente la
realizzazione e la valorizzazione dell'infrastruttura e dall'altra
di dare mandato - noi diciamo al Comitato previsto dall'articolo 16
della convenzione - di predisporre, entro 90 giorni, un piano di
marketing che consenta di individuare le reali potenzialità
dell'infrastruttura, affinché l'aeroporto diventi un elemento
fondamentale per lo sviluppo dell'economia turistica e produttiva
regionale.
Presidente -
Assessore Bertschy, ne ha facoltà.
Bertschy (UV) -
Collega Marquis, è assolutamente
necessario lavorare verso la prospettiva futura ed è quello che
stiamo facendo ormai da tutta la legislatura.
Io credo che questa maggioranza, alla fine, quando presenterà il
suo lavoro alla popolazione, potrà dire con molta serietà di aver
preso in mano dossier importanti, questo è uno di quelli, e di aver
affrontato a livello amministrativo le scelte da fare, poi possiamo
parlare di ferrovia, di Ospedali e di altro, per portare tutto
questo finalmente in esecuzione, cose che erano ferme e che erano
ferme anche da tanto tempo.
Rispetto all'aeroporto, oltre a quell'accordo che lei ha
ricordato, c'è stata tutta una serie di atti che oggi permettono
finalmente di dare pieno valore agli investimenti nel tempo. Uno di
questi, in questo ultimo anno, l'abbiamo visto, perché
l'elisoccorso notturno non nasce a caso in Valle d'Aosta, nasce
grazie a un'infrastruttura importante, come quella che può
permettere di valorizzare le grandi competenze in termini sanitari
e legate al soccorso delle quali noi disponiamo, ma senza aeroporto
tutto questo oggi non si potrebbe realizzare.
Abbiamo concluso da poco tutta una serie di azioni che
riguardano proprio le cose che lei ha sottolineato nel suo lavoro,
si tratta ora di completare anche la fase di organizzazione
dell'ultimo segmento, che è quello commerciale.
Di qui a poco verrà consegnata l'area per il piazzale antistante
all'aerostazione e sono in corso di esecuzione le ultime
lavorazioni che a oggi vengono confermate in consegna per la
prossima estate.
Nel frattempo, è stata fatta la cosa più importante:
l'assegnazione dei servizi che ci permetteranno di elevare la
classe di volo del nostro aeroporto e così di poter fare atterrare
quel tipo di aerei, quel tipo di segmento che completerà appunto la
possibilità di utilizzo dell'aeroporto.
Al di là dell'impegno e al di là di come ci siamo confrontati su
questi ordini del giorno, in questo momento stiamo lavorando
esattamente in quella direzione. Non è tanto il Comitato che è
stato organizzato per disciplinare l'accordo transattivo che si
dovrà occupare di questo quanto proprio la società, perché ha tutto
l'interesse, ma anche le competenze, per organizzare un piano di
utilizzo completo nelle stagioni estive e invernali
dell'aeroporto.
Il mandato è già stato dato, ma credo che nulla vieti di fare
dei successivi passaggi, anche in Commissione se del caso, per dare
- e so che sono stati anche auditi - tutte le informazioni sul
lavoro da fare nei prossimi mesi, proprio per cominciare, già dalla
prossima estate, a utilizzare il segmento commerciale.
Presidente -
Consigliere Marquis.
Marquis (FI) -
Bene quello che è stato fatto per
l'elisoccorso, per le attività di protezione civile, questo è un
servizio interno utile alla Valle d'Aosta, al nostro territorio e
alla nostra comunità.
Lo spirito dell'iniziativa, però, era molto focalizzato alla
valorizzazione commerciale di questa infrastruttura, per la
valorizzazione turistica e per il miglioramento dell'accessibilità
alla Valle d'Aosta in un momento in cui abbiamo anche delle grandi
difficoltà per un turismo di un target medio alto per raggiungere
le nostre realtà di carattere turistico. Quello che ci fa un po'
pensare, però,  è che non si capisce bene di chi sia la
competenza di occuparsi della valorizzazione commerciale, perché è
vero che c'è l'AVDA, ma è anche vero che mi sembra che ci sia un
tipo di contratto che non è che dia dei vantaggi al gestore, se c'è
uno sviluppo turistico, è un contratto "Vuoto per pieno", quindi
bisogna partire con una valigetta in mano, andare in giro per
l'Italia per stringere degli accordi, e la società che gestisce
deve beneficiare di vantaggi, di proventi da questi accordi, perché
sennò non credo che ci siano delle grosse motivazioni, se non un
senso di responsabilità che può avere un gestore per prendere
l'auto e andare in giro per l'Italia a cercare di chiudere dei
contratti.
Questo contratto, il rapporto con l'AVDA, è più un contratto di
servizio di manutenzione che un contratto finalizzato allo sviluppo
turistico dell'infrastruttura.
Inviterei il Governo regionale a fare una riflessione sotto
questo profilo, per valutare se non ci sia qualche intervento
innovativo da porre in essere se si vuole sviluppare
quest'infrastruttura, perché diversamente si può mantenerla bene,
si può incrementare, però io sono dell'avviso che bisogna anche
verificare questi tipi di contratti. Sono dei contratti diffusi a
livello nazionale?
Quanti altri aeroporti italiani sono gestiti con una
contrattualistica come quella che ha in atto l'aeroporto di Aosta?
Questa è una domanda, a me risulta nessuno.
Ci sarà anche un motivo, cioè bisognerebbe anche esplorare,
perché c'è la necessità di mettere il gestore in condizioni di
poter esplicitare delle azioni sul territorio che siano finalizzate
a portare dei contratti, ad acquisire dei nuovi rapporti con delle
agenzie, per incrementare l'utilizzo dell'infrastruttura, perché,
diversamente, la situazione rischia di rimanere stagnante.
È questa la ragione per cui abbiamo cercato di stimolare la
predisposizione di un piano di marketing, perché il piano di
marketing poi evidenzia tutte queste situazioni, evidenzia chi deve
fare cosa, come lo deve fare e in che termini.
Presidente -
Assessore Bertschy per il gruppo.
Bertschy (UV) -
Approfitto intanto ringraziandola perché
crede in questo valore e nel valore di quest'infrastruttura, però
probabilmente non ha letto completamente tutti gli atti.
Nel lavoro che abbiamo fatto, il Comitato che è stato composto
ha proposto anche un aumento nei prossimi tre anni del canone, che
la Giunta ha disciplinato al raggiungimento di obiettivi, quindi
c'è un aumento del canone annuale che ci permetterà di lavorare su
nuove risorse per andare a promuovere in questo senso l'aeroporto,
proprio per raggiungere degli obiettivi nuovi e utilizzarlo
pienamente anche per questo segmento, quindi stiamo lavorando
esattamente nella direzione che dice lei, senza la valigetta e
girare per gli aeroporti, ci sono modalità molto più professionali
per farlo e anche esempi da raccogliere che possono essere raccolti
per portare finalmente a completo valore quest'investimento per la
nostra regione.
Presidente-
Consigliere Di Marco.
Di Marco (PA) -
A parte che i numeri che ha dato il
consigliere Marquis l'aeroporto li fa già adesso - li vada a
ricontrollare, li ha dati in Commissione l'altro giorno, ha dato
dei numeri che sono abbastanza precisi - il problema nasce perché
il gestore ha un contratto di gestione trentennale, che è stato
fatto a suo tempo, e che adesso è stato rivisto con quella
verifica, come ha detto adesso l'Assessore, per poter fare anche un
discorso di promozione. Ma sono due cose diverse.
Aeroporti qui vicino, come ha detto lei sulle Alpi, come
Courchevel, hanno un traffico commerciale elevato.
Noi, come Valle d'Aosta, ad ora, per vari motivi, stiamo
lavorando al 5-10%.
Secondo il mio punto di vista, ma anche secondo gli addetti ai
lavori, questo aeroporto ha il potenziale per andare a captare quel
tipo di mercato e anche una forte richiesta.
Si sta lavorando. Negli ultimi 3 o 4 anni sono stati fatti dei
passi notevoli. Forse non ce lo ricordiamo, venivamo da una
proprietà particolare che ci aveva fatto dei contenziosi, e siamo
riusciti a far sì che questi contenziosi finissero, siamo riusciti
a far sì che un proprietario valdostano, un gruppo valdostano,
portasse a casa questa situazione.
Adesso si andrà a portare avanti un discorso diverso di
promozione per poter far lavorare quest'aeroporto. Perché ormai lo
diciamo da tanti anni, e abbiamo investito tanti soldi in
quest'aeroporto - c'era chi era favorevole, chi era contrario -,
ma, ora che è stata fatta una serie d'investimenti, bisogna farlo
lavorare e secondo il mio punto di vista - e io lo dico con
esperienza visto che è da 35 anni che sono in quell'aeroporto -
siamo sulla strada giusta e possiamo farlo Bisogna però crederci -
come l'Assessore e la Giunta,
ci hanno creduto - portando
avanti questi progetti.
Io sono convinto che da qui ai prossimi anni l'aeroporto avrà
sicuramente numeri interessanti.
Presidente -
Consigliere Restano, ne ha facoltà.
Restano (RV) -
Per una precisazione e per esprimere anche
la nostra posizione.
La precisazione è che non è stata solo questa Giunta a credere
nell'aeroporto, c'è stata la Giunta precedente e altre ancora, non
per prendersi dei meriti che magari non si hanno, però si sono
susseguite parecchie Giunte che hanno creduto in questo progetto e
che hanno permesso di arrivare oggi, malgrado tutto, a questo
punto.
Detto questo, il mio gruppo esprime delle perplessità
sull'ordine del giorno, se non altro perché mi sembra che sia
imminente l'affidamento dello studio del piano di marketing
turistico della Regione Valle d'Aosta; non so quali saranno i tempi
per la sua elaborazione.
È stato affidato... ecco, allora tra sei mesi avremo
l'ultimazione dei lavori e avremo in mano il piano di
marketing.
Sarebbe interessante, per non lavorare a comparti verticali,
poter avere quel piano e poi, se del caso, elaborare il piano di
marketing dell'aeroporto.
Questa è una riflessione che noi vi vogliamo lasciare e,
esprimendo questo piccolo dubbio, noi dichiariamo la nostra
astensione.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 9
Favorevoli: 9
Astenuti: 26 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Di Marco, Grosjacques,
Guichardaz Erika, Guichardaz Jean-Pierre, Jordan, Lavevaz,
Lucianaz, Malacrinò, Marguerettaz, Marzi, Minelli, Padovani,
Planaz, Restano, Rosaire, Sapinet e Testolin).
L'ordine del giorno non è approvato.
Ordine del giorno n. 11 di RV. Consigliere Lucianaz, ne ha
facoltà.
Lucianaz (RV)
- Si nous sommes encore réunis ce soir et
même cette nuit, peut-être toute la journée de demain, c'est bien
parce que nous avons bien écouté les très graves paroles du
Président de la Région qui, en annonçant son vote - le propre et
celui de tous les membres de majorité bien entendu - vote
l'abstention sur toutes les initiatives de l'opposition, avant même
d'en écouter l'illustration et les motivations, est arrivé
finalement à accuser l'opposition de s'insinuer dans un acte
désormais établi. Face à ces déclarations rendues par le Président,
nous constatons le fait de combien soit faible votre considération
de l'entière institution du Conseil Régional de la Vallée d'Aoste
et de l'activité de vos collègues Conseillers et, surtout en
particulier, des sujets écoutés en Commission. Nous ne sommes
désormais plus étonnés par votre signe de pure arrogance, Monsieur
le Président de la Vallée d'Aoste, premier de ses pairs, mais
peut-être vous devriez bien tenir compte de ce que hier a été
exprimé même de la part de plus d'un des membres qui composent
votre majorité. Je passe à l'ordre du jour.
Par rapport à la loi régionale 61 qui parle de la toponomastique
locale, la loi d'État 482 du 1999 sur la valorisation des minorités
linguistiques, historiques et la collection de plus de 76.000
toponymes valdôtains, collectés justement dans toutes les localités
valdôtaines, dans toutes les communes valdôtaines, on demande au
gouvernement de s'engager avec un contrat, une convention avec la
RAI locale et les network locaux de l'information, afin de
permettre la divulgation de la toponomastique valdôtaine
originaire, de façon que les Valdôtains, les jeunes surtout - et là
on engage aussi l'assessorat à l'instruction publique - connaissent
mieux leur territoire, connaissent mieux les localités, connaissent
mieux les noms de chaque village, de chaque pré, de chaque bois, de
chaque rue, c'est un patrimoine qui ne peut pas être perdu, un
patrimoine qui est reconnu par les institutions internationales et,
donc, on demande à ce gouvernement un engagement dans cette
direction.
Presidente
- Assessore Guichardaz, a lei la parola.
Guichardaz J. (FP-PD)
- Lei, o Voi, nel vostro ordine del
giorno ricordate di un'importante indagine toponomastica effettuata
sull'intero territorio regionale consistente in un censimento
capillare di tutti i toponimi appartenenti alla tradizione orale
valdostana, tra cui macro toponimi rappresentati dai nomi dei
villaggi, alpeggi, boschi, montagne e micro toponimi quali prati,
campi, vigneti, canali. Di fatto è una parte importante del
patrimonio culturale valdostano, oltre a essere la realtà che ci
circonda ogni giorno, attività che ha consentito in circa 30 anni
di registrare oltre 76 mila toponimi francoprovenzali. Tra l'altro
indicate anche voi che è possibile geolocalizzare, questo dando
testimonianza e dando anche, credo, conforto al grande lavoro che è
stato fatto in questi anni da parte del BREL.
Lei, nella sua impegnativa, chiede a me, in quanto Assessore
all'istruzione di organizzare momenti e progetti di approfondimento
e divulgazione nonché di studio della nostra toponomastica
locale.
Allora, il BREL organizza ogni anno, come lei sa, il Concours
Cerlogne, tra l'altro, qualche mese fa, ho avuto il piacere di
incontrare, insieme ai dirigenti, Roland Martial dell'Associazione
"Nos Accents", che peraltro mi aveva invitato a luglio - ma ero
fuori Aosta - a una loro conferenza di presentazione di un
interessante pubblicazione sur l'érosion des toponymes valdôtains e
allora, siccome la cosa mi interessava, abbiamo avuto una lunga
interlocuzione con Roland Martial, relativamente anche al lavoro
che stanno facendo, interessantissimo, di monitoraggio dei toponimi
in Valle d'Aosta e anche di correzione, tra l'altro, di certi,
possiamo dire, certi errori che nel tempo si sono oramai
stabilizzati e sono diventate anche delle modalità espressive e, a
seguito anche diciamo di quest'interlocuzione, di questo interesse,
che tra l'altro avevamo avuto in maniera informale già prima con
altri soggetti, quest'anno abbiamo proprio voluto che il Concours
Cerlogne - che è il momento in cui, diciamo che è l'apice di un
grosso lavoro che fa il BREL nelle scuole - mirasse proprio
l'argomento e il titolo del Concours di quest'anno, in
collaborazione col Centre d'études René Willien di Saint-Nicolas,
che mirasse proprio sul tema del "Habiter et nommer l'éspace" anche
in accoglimento, diciamo, di questa importante realtà che è quella
dei toponimi, alla fine anche descrittiva, oltre che di località,
anche di una cultura perché, come sappiamo, spesso questi si
riferiscono a luoghi in cui venivano costruite delle strutture e
erano particolari per dei mestieri che venivano svolti in quei
luoghi; quindi per quanto riguarda la scuola la posso rassicurare:
il BREL lavora e quest'anno sta lavorando attraverso un processo di
preparazione del Concours Cerlogne che noi abbiamo voluto partisse
per l'anno successivo il giorno del Concours Cerlogne dell'anno
prima, quindi per la prima volta abbiamo dato a maggio a Courmayeur
il titolo e il luogo in cui il Concours Cerlogne si sarebbe fatto e
quindi abbiamo avuto modo di fare tutto un percorso di preparazione
nelle scuole, attraverso i nostri esperti del BREL e del Centre
d'études, che lavorano d'intesa, quindi per quanto riguarda la
scuola, credo che l'interesse sia stato raccolto e che si stia
lavorando in questo ambito.
Per quanto riguarda la RAI, noi sappiamo di interlocuzioni, tra
l'altro anche con la Rai, di un certo interesse da parte del
direttore rispetto a tematiche che toccano il francoprovenzale e il
nostro territorio, non credo ci sia la necessità di fare una
convenzione, noi lo diciamo qua, ma non ho problema, non ho alcun
problema, tra l'altro vedrò giovedì 19 dicembre, per l'occasione di
una conferenza, direttamente il direttore Zampaglione: non ho
nessuna difficoltà a dire che la nostra disponibilità rispetto a un
loro interessamento, nel merito proprio degli argomenti che lei
rappresenta nel suo ordine del giorno, è pieno ed è totale, quindi
noi siamo a disposizione e se la RAI vorrà raccogliere il suo
invito e la nostra disponibilità, noi siamo assolutamente
disponibili.
Presidente
- Consigliere Lucianaz, a lei la parola.
Lucianaz (RV)
- Oui, je suis suffisamment content de
votre réponse, dans le sens qu'heureusement le Concours Cerlogne va
s'occuper des toponymes ; j'aimerais bien que soient concernées
toutes les classes valdôtaines, ce que ne s'avère pas, mais bon, au
moins, qu'il y ait une certaine participation de la part des jeunes
écoliers valdôtains sur ce argument. Pour ce qui est de la RAI, au
contraire, vous savez bien, il y a la loi italienne 482 sur les
minorités linguistiques qui prévoit des aides financiers à des
projets qui s'occupent de toponymie aussi, des conventions avec la
télévision publique italienne, donc il y a des possibilités de
faire beaucoup mieux que ce qu'on est en train de faire. De toute
façon, je vous remercie de votre réponse et je peux tranquillement
éviter la votation.
Presidente
- L'ordine del giorno è ritirato. Ordine del
giorno 11, Forza Italia. Consigliere Baccega, a lei la parola.
Baccega (FI)
- Grazie Presidente. Sì, vedo l'Assessore...
non è un problema perché ne abbiamo già parlato... Io pensavo che
l'Assessore allo Sport rispondesse perché ne abbiamo parlato in
occasione dell'intervento di carattere generale e l'altro ieri ho
approntato proprio legandomi a questo a questo percorso.
Ci sono una serie d'impianti sportivi che in qualche modo
lamentano delle oggettive difficoltà, sono praticamente tutti
quanti nel Comune di Aosta, sono gli impianti sportivi che in
qualche modo non consentono di praticare l'attività sportiva,
perché è vero che diciamo sempre: sport è vita, sport è salute,
sport è prevenzione anche di tutta una serie di problematiche
sanitarie, ma lo sport è anche attività sportiva a livello
agonistico e quindi bisogna avere degli impianti che siano degli
impianti adeguati per consentire alle società sportive di fare la
loro attività.
Abbiamo il problema da parecchi anni del Palaindoor, è vero che
voi dite non è una cosa nostra, ma il Palaindoor lo abbiamo fatto
noi come Regione, lo abbiamo costruito come Regione e poi lo
abbiamo affidato al comune di Aosta e per poter ottenere un CPI
siamo alle calende greche, quindi noi chiediamo... anche perché gli
annunci che vengono fatti rispetto agli impianti sportivi: "Si farà
un Palaghiaccio, si farà la struttura per l'equitazione al
coperto"... abbiamo Montfleury che ha un impianto di illuminazione
che è devastante, non si riesce a fare né gli allenamenti né le
partite ufficiali, tant'è che gli arbitri sono perplessi quando si
accendono le luci e si gioca in partite ufficiali. Abbiamo gli
spogliatoi del Montfleury che sono un disastro, veramente, ci sono
anche le finestre rotte, quindi col freddo che fa adesso...
Insomma, le problematiche sono tante, io penso che l'Assessorato
allo sport - ma me ne ha già parlato l'Assessore l'altro ieri -
l'Assessorato allo sport, ma comunque la Regione deve vigilare un
po' di più rispetto a questi percorsi.
Non continuo a dirvi che siete in sintonia con il comune di
Aosta, perché la sintonia politica di fatto c'è, sintonia politica
che in qualche modo va approfondita e valutata; noi crediamo che in
questo momento - ieri, probabilmente, su sollecitazioni che vengono
fatte - è stata presentata una bozza di progetto di fattibilità
dell'area Puchoz, uno stadio che è stato tolto al calcio da quattro
anni e mezzo, praticamente inutilizzato se non per una
manifestazione all'anno dove finalmente si vedono dei bambini che
si muovono, che giocano, ma è veramente una cosa inqualificabile...
e a questo aggiungo anche: fate una visita al Tennis Club di Aosta,
dove là il privato ha già presentato un progetto di
riqualificazione mettendo in campo le energie proprie e risorse
proprie, speriamo che vada a buon fine.
Noi, in questo approfondimento di carattere generale sugli
impianti sportivi, preso atto che mancano anche tre palestre che
erano state in qualche modo individuate (la mancanza di palestre è
veramente un'altra problematica che va sottolineata), invitiamo il
Governo regionale a sollecitare, nel già richiamato tavolo di
confronto, perché questo poi ci mette in condizione di parlarne
anche qui nel Consiglio regionale della Valle d'Aosta, perché pare
che ci sia, dovrebbe esserci fin dall'inizio della legislatura, un
tavolo di confronto tra comune di Aosta e Regione... e quindi in
quel tavolo vi invitiamo, vi chiediamo di sollecitare quanto prima
la fine dei lavori del Palaindoor per consegnare gli spazi che sono
ancora chiusi alle attività sportive e affidarne la gestione,
perché adesso il problema è "Prima lo diamo alle cooperative, poi
lo diamo alle associazioni di volontariato"... bisogna darlo alle
società sportive!  Se non lo si dà alle società sportive...
c'è il CONI che può prendere in mano una struttura di quel
tipo.
Prima, con il raggruppamento delle società sportive, tutto
funzionava, non c'erano spese di carattere pubblico - se non
investimenti ovviamente, la parte di manutenzione straordinaria -
invece adesso siamo a questo stop di più di quattro anni, che
davvero non è più accettabile.
Presidente -
Assessore Sapinet
.
Sapinet (UV) -
Sì, su questa tematica avevamo ricevuto
altre iniziative e avevamo risposto già, sia io che il collega
Grosjacques. La legge 16 del 2007 è in capo all'Assessorato opere
pubbliche, ma viene affrontata congiuntamente con il collega,
proprio al fine di ottenere la massima sinergia e le massime
risposte ai nostri territori; avevo risposto già in una precedente
iniziativa, sull'aspetto gestionale, un aspetto in capo al comune
di Aosta e mi sembra, nell'ultima iniziativa, di avere già dettato
un po' quelli che erano i tempi.
L'Amministrazione regionale, affinché la struttura del
Palaindoor potesse essere al più presto restituita nella sua
interezza ai gruppi sportivi, alle associazioni e ai singoli
cittadini, ha inteso contribuire ai costi in capo al comune di
Aosta per i lavori di messa a norma dell'impianto ai fini
dell'ottenimento della certificazione di prevenzione incendi, in
particolare sono state adottate a tale scopo negli ultimi anni due
diverse deliberazioni: con la 1438 del novembre 2021 la Regione ha
previsto un finanziamento complessivo di 470 mila euro a favore del
comune di Aosta a titolo di contributo per la copertura del 50% dei
costi preventivati per l'adeguamento antincendio del Palaindoor; di
questi, 150 mila euro sono relativi ai lavori del primo lotto che
si sono conclusi a fine 2022 e che hanno permesso la riattivazione,
a partire dal febbraio del 2023, di alcune attività sportive nella
struttura, quindi il tennis, l'atletica leggera, l'arrampicata
sportiva, mentre gli ulteriori 320 mila euro stanziati dalla
Regione riguardano i lavori del secondo lotto in corso di
ultimazione.
Con la seconda deliberazione, la 1471 del dicembre 2022, la
Regione ha accordato un aggiornamento del finanziamento sopra
citato - a parziale copertura degli aumenti dei costi dovuti
all'adeguamento dei prezzi per le forniture e i lavori -
dall'ammontare complessivo di circa 84 mila euro, dei quali 20.000
sul primo lotto e 64.000 sul secondo lotto.
Come ricordato nel corso di una recente iniziativa consiliare, i
lavori sono in corso di ultimazione e le relative pratiche
amministrative per rendere fruibile la struttura anche. Riguardo la
gestione, come dicevo, ricordo che il comune di Aosta ha in corso
le interlocuzioni del caso con il CONI regionale Valle D'Aosta per
arrivare alla miglior strategia possibile per l'affido della
gestione; il tutto, appunto, testimonia l'attenzione del Governo
verso questo dossier e la nostra condivisione sull'importanza
strategica, questo condividiamo con Lei, sia per la struttura di
Aosta, sia per la Regione. Quindi, con il collega Grosjacques, si
porta avanti in questo settore, in questi casi come in altri,
un'attività di confronto, di concertazione, ma anche di stimolo e
sollecitazione reciproca con gli enti locali.
Per quanto riguarda i vari impegni in Commissione, come già
risposto in altre occasioni, l'istanza andrà presentata
direttamente al Presidente nell'ambito dei lavori e delle varie
attività delle Commissioni e, sentito informalmente, non credo che
il Presidente della V commissione, che ringrazio, si sottrarrà.
Anticipo che ci asterremo se l'iniziativa non verrà ritirata.
Presidente
- Consigliere Baccega, ha la facoltà.
Baccega (FI) -
Sì, in realtà ne avevamo parlato mesi fa
di questo percorso al Palaindoor. Ribadisco che sono quattro anni
che prima era bloccato, adesso c'è stata un'apertura parziale per
l'atletica leggera, per il tennis, e per l'arrampicata
sportiva.
L'ultimo finanziamento che la Regione ha dato, nel 2022, di 84
mila euro, è ovviamente un momento di attenzione a quella
struttura, ma era il 2022, siamo alle porte del 2025, cosa stia
succedendo non si sa, la gestione non è affidata, ci hanno provato
in tutti i modi, gare, manifestazioni di interesse eccetera...
Dobbiamo guardarla con più attenzione.
Inoltre, quello che voglio dire è un po' di carattere generale:
Assessori, Giunta, lo Sport davvero è importante in Valle D'Aosta.
Ci sono alcune iniziative sportive che stanno andando alla grande,
seguite con attenzione, sono finanziate, ma guardate anche a sport
che hanno un numero di partecipanti veramente importante, di
tesserati veramente importante, ma hanno delle strutture che sono
veramente da terzo mondo.
Quindi, noi chiediamo un'attenzione globale e, normalmente,
quando è la Regione che guarda a tutto questo, in qualche modo,
qualcosa si porta a casa. Ci sono alcuni dirigenti, non dico
assessori ma dirigenti, che a volte si mettono di traverso per
delle cose che veramente fanno sorridere, ma bloccano le attività e
fanno in modo che non si vada avanti, che non si possa fare dei
percorsi, non concedono neanche di pulire la neve, insomma, siamo a
questi livelli.
Quindi io non ritiro l'ordine del giorno, perché ritengo che
sullo sport, soprattutto nella Plaine si debba fare più attenzione,
con più riguardo, perché intorno al comune di Aosta, ma anche nei
comuni limitrofi, c'è una popolazione davvero importante che
pratica lo sport e vogliamo che ci sia la giusta attenzione in
questo senso.
Presidente -
Consigliere Restano, a lei la parola.
Restano (RV)
- Mi tocca di nuovo ringraziare il collega
Baccega per aver portato all'attenzione del Consiglio questa
problematica, perché ormai possiamo parlare di un problema reale
che deve essere risolto, e nel più breve tempo possibile. Ma, oltre
a parlare della problematica del Palaindoor, il collega ha
introdotto il problema delle strutture sportive in generale della
città di Aosta.
Allora, dobbiamo chiederci prima di tutto se le strutture
sportive che ci sono in Aosta sono al servizio dei soli residenti
ad Aosta o al servizio di tutti i Comuni della Valle d'Aosta, al
servizio dei turisti che vogliono praticare sport o,
principalmente, a servizio  - anche - essenzialmente dei
residenti nella Plaine.
Penso che questo ragionamento lo abbiate già fatto e non è un
casoche siano definite strutture di interesse regionale e, proprio
su questo punto, mi vorrei soffermare, come abbiamo già fatto altre
volte. Se queste strutture sono di interesse regionale - e la
Regione investe tante risorse per la loro costruzione -, la Regione
deve avere un ruolo da regista, non si può aspettare la richiesta
di un Comune per sviluppare una struttura: è limitante, ti
limita.
Ci vuole un piano per lo sviluppo delle strutture sportive nella
Plaine. Altrimenti, tutte le volte, rischiamo di fare quello che
qualche collega di maggioranza ha chiamato un intervento spot e non
penso che questo sia l'obiettivo del governo regionale, né
tantomeno del Consiglio.
Se guardiamo altre realtà geografiche, prendiamo, e ho già avuto
modo di dirlo altre volte, esempio dal Nord o da altre Regioni
d'Italia: le strutture sono accorpate, per avere delle economie di
scala, la costruzione di determinate strutture segue una
determinata logica, non si può lasciare a un solo ente decidere e
determinare dove e come realizzare le strutture sportive, che sono
al servizio di tutta la regione, e anche di un'utenza che viene da
fuori regione.
Se vogliamo veramente dare gambe anche al piano di marketing che
abbiamo appena richiamato, perché continuiamo a dire che lo sport
viaggia di pari passo con il turismo, dobbiamo creare delle
strutture efficienti. Io, oltre ad associarmi a quanto richiesto
dal collega nel dire "Questa struttura ce l'abbiamo, facciamo in
fretta e cerchiamo di ridarle una vita", vi esorto a fare una
riflessione su questo, perché veramente è questa la reale necessità
che abbiamo: un piano strategico di sviluppo delle strutture
sportive, per lo meno in Aosta e nella Plaine di Aosta. Ma deve
essere condotto da voi, cioè dal Governo Regionale, probabilmente
più avanti toccherà a qualcun altro o al 50% di voi, non so chi
sarà al Governo, ma chi sarà al Governo dovrà avere in mano uno
studio.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz, Jordan,
Lavevaz, Malacrinò, Marguerettaz, Marzi, Padovani, Rosaire, Sapinet
e Testolin).
L'ordine del giorno non è approvato.
Ordine del giorno 12 di RV. Consigliere Aggravi, ne ha
facoltà.
Aggravi (RV)
- L'ordine del giorno ha il titolo
"Adeguamento della delibera di Giunta regionale 3284 del 2006 e dei
relativi allegati all'evoluzione normativa nazionale europea in
materia di smaltimento e recupero dei rifiuti".
L'ordine del giorno è sostanzialmente gemello con una mozione,
che è iscritta tra l'altro all'ordine del giorno del Consiglio; mi
ero detto: "Portiamola tra gli ordini del giorno del bilancio, se
poi viene approvato ritiro la mozione, però diciamo, vediamo la
risposta che mi darà l'Assessore".
La delibera di Giunta, questa delibera di Giunta, è stata
oggetto di nostra attenzione, anche a seguito del lavoro, delle
audizioni, del percorso che c'è stato in III commissione
relativamente all'aggiornamento tecnico del quarto volume del Piano
regionale di gestione dei rifiuti per il quinquennio 22/26,
aggiornamento che ha avuto corso e quindi la mozione si è
sedimentata nell'ordine del giorno e lì è rimasta.
Quest'iniziativa cambia leggermente, la aggiorna; rispetto
appunto a quanto presentato, qual è la richiesta e qual è l'oggetto
del contendere? Questi impianti - non soltanto gli impianti diciamo
di smaltimento ma anche quelli di recupero - hanno ovviamente anche
una parte di gestione finanziaria, di garanzie e garanzie anche al
termine della vita utile di questi impianti; la deliberazione del
2006, guardando all'interno dei suoi contenuti, diciamo che ci sono
dei riferimenti normativi che hanno una certa età, nel frattempo
c'è stato tutto un'evoluzione di normativa in ambito nazionale e in
ambito comunitario e, soprattutto, in questo chiamiamolo "mare
magnum" di mondo bancario, assicurativo e parabancario, sappiamo
anche - è capitato in alcune situazioni - che ci fossero delle
garanzie rilasciate da parte di enti che non sono propriamente
degli enti, diciamo assimilabili a banche o a intermediari
finanziari e assicurativi.
A fronte di questo, ovviamente, una garanzia non vale soltanto
nella firma data ma anche se poi, in caso di escussione, ha un
peso, altrimenti ho un pezzo di carta. A fronte di questo, l'ordine
del giorno, come anche la mozione, impegnerebbe l'Assessore
competente a promuovere un aggiornamento di questa deliberazione;
nella mozione si sarebbe proposto di farlo preventivamente, in
questo caso ovviamente lo facciamo successivamente
all'aggiornamento tecnico del volume IV, al fine di adeguare i
contenuti degli allegati della già richiamata deliberazione
all'evoluzione normativa intercorsa, di specificare al meglio le
tipologie di controparti assicurative, bancarie e finanziarie o
para bancarie per scongiurare ogni possibile rischio di credito,
insolvenza o anche il rischio di controparte, nel caso in cui si
dovesse procedere con l'attivazione della garanzia finanziaria.
Aggiungo solo un pezzo, che è stato anche oggetto di nostra
osservazione in audizione: è anche importante valutare bene e
magari aggiornare il processo di controllo e di controllo periodico
di queste garanzie, perché sappiamo benissimo che le condizioni
prestate a una certa data non è detto che poi un domani siano le
stesse, sia del soggetto che ha richiesto la garanzia al terzo, sia
del terzo stesso perché, ovviamente, ripeto, soprattutto
nell'ambito para bancario, c'è di tutto e di più e quindi se la
garanzia deve essere valida, non deve essere valida soltanto
nell'atto e nel momento di concessione, ma anche poi nel continuo,
perché altrimenti io, ovviamente, ho in mano un pezzo di carta
nella migliore delle ipotesi, ecco non voglio descrivere che cosa
non potrebbe essere, altrimenti cade tutto il castello, e su questo
l'assessore Sapinet e i suoi tecnici avevano già in parte risposto,
ma io tendo a sottolinearlo perché, ovviamente, non è un elemento
di secondo interesse rispetto a quello che potrebbe sembrare un
banale aggiornamento, la revisione di una parte di una
deliberazione di giunta.
Presidente -
Assessore Sapinet.
Sapinet (UV) -
Le autorizzazioni ordinarie all'esercizio
d'impianti di gestione, smaltimento o recupero di rifiuti sono
rilasciate dalla Regione, ai sensi dell'articolo 208 del decreto
legislativo 152/2006 Testo unico ambientale.
Il comma 11, lettera G, di tale articolo individua tra gli
elementi essenziali dell'autorizzazione, l'indicazione della
garanzia finanziaria che il soggetto titolare dell'autorizzazione è
tenuto a presentare al momento dell'avvio delle operazioni di
gestione dei rifiuti.
Tale garanzia è finalizzata a consentire la copertura dei rischi
connessi alla gestione dell'impianto autorizzato e, in particolare,
degli oneri per gli interventi di messa in sicurezza, bonifica,
smaltimento, ripristino e riparazione del danno ambientale ed
eventuali ulteriori danni causati all'ambiente da tali
attività.
La determinazione dell'ammontare delle garanzie spetta
all'autorità competente al rilascio dell'autorizzazione, sulla base
di criteri individuati dallo Stato, ai sensi dell'articolo 145
comma 2, lettera g e comma 4 del decreto legislativo 152/2006;
tuttavia, a oggi, il Ministero non ha ancora emanato il decreto
ministeriale riportante tali criteri, pertanto le Regioni hanno
provveduto a dotarsi autonomamente di appositi regolamenti. In
merito a ciò, il Ministero - con la circolare 19931 del 2014, a
oggetto "Disposizioni temporanee per la determinazione dell'importo
e delle modalità di presentazione delle garanzie finanziarie dovute
dai titolari di autorizzazione alla gestione dei rifiuti" - ha
stabilito che, sino alla pubblicazione del decreto ministeriale, al
fine di non determinare lacune nell'ordinamento giuridico, le
singole amministrazioni titolari di procedimenti di autorizzazione,
caso per caso e nell'ambito dei singoli procedimenti, potranno
determinare in via sussidiaria gli importi delle garanzie
finanziarie da richiedere o da mantenere, tenendo anche conto delle
vigenti discipline regionali.
In tale contesto, anche la Valle d'Aosta si è dotata di un
regolamento, adottando la delibera 3.284 del 2006, che è stata
successivamente modificata con la 1500 del 2013, contenente negli
allegati le modalità di calcolo degli importi in funzione delle
attività autorizzate e gli schemi di riferimento per la stipula
delle garanzie finanziarie. Tale regolamento è stato e continua a
essere applicato, senza particolari problematiche a tutte le
autorizzazioni ordinarie alla gestione dei rifiuti, ex articolo 208
del decreto legislativo 152 del 2006.
Nell'ultimo anno di applicazione, vista l'evoluzione della
normativa nazionale e comunitaria intervenuta negli anni, nonché
l'età ormai quasi ventennale del regolamento, la Struttura economia
circolare, rifiuti. bonifica e attività estrattive, ha iniziato,
con il supporto dei consulenti della task force "1000 esperti
PNRR", una serie di approfondimenti volti a valutarne l'opportunità
di aggiornare, attualizzare il documento, considerato anche il
permanere del vuoto normativo da parte del Ministero.
È previsto che l'aggiornamento del regolamento che disciplina il
calcolo degli importi e le modalità di presentazione delle garanzie
finanziarie sia inserito tra i contenuti delle norme tecniche di
attuazione del Piano regionale di gestione dei rifiuti che sono in
fase di redazione, sempre con il supporto dei consulenti appunto
della task force "1000 esperti PNRR" e che si prevede di completare
a valle dell'approvazione dell'aggiornamento del volume 4 del Piano
rifiuti, che è avvenuto con la delibera 1624 in data 9 dicembre
2024.
Lei aveva presentato una mozione che, come ha detto, si è un po'
tralasciata, su questi argomenti e anche su altri saremo a breve di
nuovo nuovamente auditi in Commissione, se non sbaglio il 7 di
gennaio ed è chiaro che sarà occasione ulteriormente per
sviluppare, per illustrare nel dettaglio alcuni passaggi. Non nego
che mi sarebbe piaciuto dirle che lo faremo anche prima dei 60
giorni, ma, confrontandomi anche con le strutture, tale attività di
aggiornamento, appunto, della delibera 3284/2006, nelle sue
valutazioni preliminari, è già in atto e si ipotizza un tempo di 90
giorni, con il supporto appunto degli esperti della task force.
Il documento finale di aggiornamento della disciplina regionale
relativa al calcolo degli importi e alle modalità di presentazione
delle garanzie finanziarie troverà spazio all'interno delle norme
tecniche di attuazione del piano regionale di gestione dei rifiuti
anch'essa in fase di redazione. Quindi per quanto detto, io potrei
proporre il ritiro dell'iniziativa, in alternativa ci
asterremo.
Presidente -
Consigliere Chatrian, a lei la parola.
Chatrian (UV) -
L'Assessore ha messo in evidenza che
martedì 7 avremo modo di confrontarci con Lei su diversi temi, uno
tra i quali quello delle tariffe, e cosa ci aspetterà per il
prosieguo; come Commissione decideremo insieme a Lei, collega
Aggravi, se è d'accordo, nelle settimane successive, praticamente
un approfondimento con l'assessore e i suoi tecnici su questa
tematica che oltretutto era già stata messa in evidenza nel lungo
percorso della modifica del volume 4 e così avremo modo di entrare
non solo nel merito, ma di avere contezza di tutti quegli elementi
che il dipartimento sta studiando e elaborando per poi proporre
nella modifica di delibera di Giunta. Quindi a disposizione se già
convocare direttamente per il 7 o magari nelle settimane
successive, ma entro fine gennaio trovare comunque il
(incomprensibile)
di confronto.
Presidente -
Consigliere Aggravi, a lei la parola.
Aggravi (RV) -
Ma a me quello che interessa è, appunto,
che il tema venga affrontato, tra l'altro chiederò la possibilità
all'Assessore, se è così cortese, di farmi avere poi solo... grazie
ecco, perché io ho preso due appunti ma c'è un passaggio che voglio
approfondire. Oggettivamente, io sono anche disponibile a ritirare
l'ordine del giorno ma, se fosse già possibile inserire un punto
per il 7 nella convocazione e almeno in qualche modo già
affrontarlo, visto che, ripeto, soprattutto la mozione sta
invecchiando - diciamo come il Barolo, fra un po' - e quindi se c'è
questa disponibilità da parte mia ben venga, sennò io non ho nessun
problema comunque a ritirare l'ordine del giorno e poi se c'è modo
io comunque poi vi presento altre mozioni, ma tanto mi conoscete
ormai. Quindi se c'è questa disponibilità già al 7, l'ordine del
giorno è ritirato.
Presidente -
Consigliere Chatrian. Soltanto sì o no.
Chatrian (UV) -
Solo una specifica, perché ci eravamo già
impegnati a inserire un terzo punto all'ordine del giorno, di un
vecchio ordine del giorno, al collega Lucianaz, ma cercheremo
d'inserire sempre nella stessa giornata, abbiamo tutta la mattinata
e abbiamo l'assessore Sapinet a disposizione, quindi inseriremo
anche questo, grazie per la collaborazione
.
Presidente
- L'ordine del giorno è ritirato. Sospendiamo
brevemente il Consiglio per arieggiare i locali. Il Consiglio è
sospeso.
La seduta è sospesa dalle ore 17:41 alle ore 17:55.
Bertin (Presidente) -
Riprendiamo con gli ordini del
giorno. N. 12 di Forza Italia. Consigliere Ganis, a lei la
parola.
Ganis (FI) -
Il tema del declassamento del lupo e della
sua crescente presenza sul territorio europeo è indubbiamente
complesso e suscita forti dibattiti. Ne abbiamo già parlato ieri in
Consiglio regionale, grazie a un ordine del giorno presentato dal
gruppo della Lega.
Da un lato riconosciamo l'importanza di tutelare la
biodiversità, ma dall'altro non possiamo ignorare le crescenti
preoccupazioni espresse da agricoltori, da allevatori e dal mondo
venatorio, che vedono nel lupo una minaccia concreta per le loro
attività e per l'equilibrio degli ecosistemi.
È innegabile che l'incremento del lupo abbia generato un aumento
significativo degli attacchi al bestiame, con gravi ripercussioni
economiche per le aziende agricole e con un impatto economico non
trascurabile sugli allevatori.
Allo stesso tempo, la presenza del lupo incide sulla dinamica
delle popolazioni di altre specie selvatiche, con potenziali
conseguenze negative sulla biodiversità.
Quindi, di fronte a questa situazione, è necessario adottare
misure efficaci per conciliare la tutela del lupo con la necessità
di garantire la sostenibilità delle attività agricole e la
sicurezza, anche delle persone.
A tale proposito, come gruppo riteniamo fondamentale promuovere
un piano di contenimento e di controllo della specie, basato su dei
dati scientifici e attuato in stretta collaborazione con gli
esperti del settore.
Tale piano dovrebbe: prevedere l'utilizzo di strumenti come
recinzioni elettrificate, cani da guardiania e sistemi di allarme,
cosa che già succede, ma anche, in casi eccezionali e motivati,
degli abbattimenti selettivi per ridurre il carico antropico e
contenere i danni alle attività produttive; sostenere
economicamente gli allevatori che subiscono i danni a causa degli
attacchi del lupo, attraverso indennizzi adeguati, misure appunto
di prevenzione e favorire un dialogo costruttivo tra tutte le parti
interessate al fine di trovare soluzioni condivise e superare
queste contrapposizioni.
Noi siamo consapevoli che l'argomento è un argomento delicato,
che non esistono soluzioni semplici, tuttavia riteniamo che il
nostro dovere sia quello di agire con responsabilità.
Per queste ragioni, come gruppo impegniamo il Governo regionale
a valutare attentamente le implicazioni del declassamento del lupo
per il territorio valdostano, a elaborare un piano regionale per la
gestione del lupo e a istituire un tavolo tecnico permanente.
Presidente -
Assessore Carrel, a lei la parola.
Carrel (PA) -
Ho già avuto modo di spiegare, nella
risposta data precedentemente, quale sia l'iter previsto sulla
decisione di modifica della classificazione della specie canis
lupus, quindi ho già definito tutto quello che doveva essere
definito in merito alle tempistiche e credo che non sia opportuno
ripetersi in questo momento.
In tal senso, però, credo che sia opportuno specificare che, per
quanto concerne la Valle d'Aosta, siamo andati incontro alle
esigenze degli allevatori attraverso la predisposizione di un
apposito disegno di legge che recepisce quanto indicato dal
regolamento dell'Unione Europea 2472/2022.
In questo disegno di legge, in applicazione degli articoli 107 e
108 del Trattato sul funzionamento dell'Unione Europea, si
dichiarano compatibili con il mercato interno alcune categorie di
aiuti nei settori agricolo e forestale e nelle zone rurali. La
bozza, che verrà sottoposta ai rispettivi passaggi di condivisione
politica, prevede che per i danni provocati dagli animali protetti,
tra cui il lupo, si possa derogare dal tetto del regime di de
minimis.
Tale deroga al regime di de minimis vale anche per il pagamento
del contributo delle misure di prevenzione che lei ha ben
illustrato in precedenza.
Come già detto, inoltre, stiamo collaborando con dei tecnici
esterni già dall'inizio del mese e credo che sia opportuno lasciare
loro lavorare sul Piano in modo poi da poterci confrontare durante
la primavera per vedere quali sono le proposte e i risultati di
questi approfondimenti.
Presidente -
Consigliere Ganis, a lei la parola.
Ganis (FI) -
Grazie, Assessore, per la non risposta, mi
pare giusto rispondere però anche all'iniziativa presentata dal
nostro gruppo.
Detto questo, ho avuto modo di ascoltare qualcosa
nell'iniziativa presentata ieri in Consiglio e lei ha detto - oggi
non ho sentito questa sua risposta - che entro il 7 marzo avremo
forse una risposta certa sul declassamento del lupo, però a oggi io
non vedo nulla di concreto.
Se verrà declassata la specie del lupo, perché non dotarsi,
preventivamente magari, di una bozza?
Il nostro ordine del giorno va appunto in questa direzione, non
sempre ad arrancare, cerchiamo ogni tanto di fare qualcosa anche
noi. Anche solo una bozza preventiva è già un buon segno, quindi
elaborare, a nostro avviso, un piano di declassamento, rappresenta
un impegno e una volontà politica rispetto a tutti i
Valdostani.
Oggi invece ascoltiamo sempre tante, tante parole ma pochi
fatti, quindi per queste ragioni e per dimostrare il nostro impegno
e attenzione verso un problema che attanaglia il mondo agricolo e
il mondo faunistico venatorio, noi porteremo al voto quest'ordine
del giorno.
Presidente -
Per il gruppo, assessore Carrel.
Carrel (PA) -
Solamente per specificare rispetto a quanto
detto dal collega Ganis. Non sono stato a ripetere tutto l'iter che
abbiamo già evidenziato ieri in occasione di un'iniziativa molto
simile da parte della Lega e credo che sia opportuno ripeterla solo
una volta.
Ci tengo a evidenziare, rispetto a quanto lei ha detto riguardo
al 7 di marzo, che è una normativa che non dipende dalla Regione,
non dipende assolutamente da noi ma dalla Commissione Europea. Da
lì si potrà iniziare a fare una serie di ragionamenti.
Ho anche specificato, se lei ha ascoltato bene la risposta, che
all'interno del prossimo anno avremo modo di poter agire sui vari
piani.
Ci tengo inoltre a sottolineare un altro aspetto rispetto a
quanto lei ha detto, che, anche senza il vostro ordine del giorno
presentato oggi, noi in data 3 dicembre 2024, quindi ben quindici
giorni fa, abbiamo provveduto con un provvedimento dirigenziale di
incaricare degli organi esterni, degli esperti esterni, che vanno
proprio nella direzione da lei auspicata: approfondire la
possibilità di avere un piano di gestione del lupo in Valle
d'Aosta, in virtù di una legge che abbiamo approvato e di cui
ovviamente dobbiamo avvalerci per poter dare le risposte opportune
al caso.
Come lei ha detto giustamente, è un tema molto delicato e
renderlo semplice forse può servire in quest'aula, ma non
oltre.
Presidente -
Mettiamo in votazione. La votazione è
aperta. La votazione è chiusa.
Presenti: 31
Votanti: 15
Favorevoli: 12
Contrari: 3
Astenuti: 16 (Barmasse, Bertin, Bertschy, Carrel, Caveri,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Rosaire, Sapinet e Testolin).
L'ordine del giorno non è approvato.
Ordine del giorno n. 13 di Forza Italia. Consigliere Marquis, ne
ha facoltà.
Marquis (FI) -
Con questo tema, torniamo sulla questione
delle locazioni turistiche per affrontare le problematiche che si
sono venute a creare per quanto riguarda l'acquisizione dei CIR
regionali e CIN nazionali.
Nel 2023, esattamente con la legge 11, in Valle d'Aosta abbiamo
reso obbligatoria l'acquisizione del CIR, del codice identificativo
regionale, solo per le locazioni brevi, ovvero quelle locazioni cui
interessano i contratti al di sotto dei trenta giorni.
Con il decreto di giugno 2024, è stato introdotto dal Ministero
turistico, su scala nazionale, l'introduzione del CIN per le
strutture ricettive e le locazioni turistiche.
L'effetto combinato in queste due regole, introdotte una dalla
Regione e l'altra dallo Stato, ha fatto sì che oggi ci sia una
situazione che per coloro che non rientravano nella legge regionale
11/2023 - ovvero le locazioni turistiche, quelle al di sopra dei
trenta giorni - per effetto del nuovo decreto ministeriale, hanno
oggi la necessità di acquisizione del CIN, il codice identificativo
nazionale.
Nel momento di acquisizione del codice identificativo nazionale
bisogna avere il CIR regionale, pertanto cosa vuol dire? Che anche
chi si trova nell'ambito della locazione turistica, ovvero non
nella locazione breve, ha la necessità, contrariamente a quelle che
erano le nostre previsioni, di acquisizione del CIR.
C'è da dire che il CIN nazionale è molto più semplice - e per
semplice s'intende che vengono chieste molto meno cose rispetto al
CIR regionale - quindi si è creata una sorta di corto circuito al
quale bisogna metter mano per evitare che chi si trova a dover
gestire i propri immobili, non in locazione breve, abbia delle
condizioni adeguate e non complicate, come quelle che ci sono in
questo momento, per mettersi in regola.
Pertanto, con quest'iniziativa chiediamo di impegnare il Governo
regionale per:
1) verificare se in base alle nostre prerogative statutarie c'è
la competenza per far sì che non ci sia questa obbligatorietà di
acquisizione del CIR quando si fa la domanda del CIR nazionale;
2) in via subalterna, qualora non ci sia questa possibilità, di
legiferare a livello regionale per rinnovare la legge 11/2023
affinché si possa semplificare e mettere ordine, per sopravvenuta
norma, alla questione.
Presidente -
Assessore Grosjacques, ne ha facoltà.
Grosjacques (UV) -
Vorrei ricordare intanto al collega
Marquis che noi non è che abbiamo fatto delle previsioni, noi
abbiamo fatto una legge per regolamentare gli affitti brevi che era
partita dai 180 giorni e che poi, per scelta unanime, anche
concordata con le associazioni di categoria, è stata portata a
trenta giorni, quindi direi che se adempimenti ulteriori ci sono
stati, non dipendono dalla Regione, ma dipendono dal Ministero del
turismo e, in particolare, dalle volontà del ministro Santanchè,
che ha messo mano correttamente a questa materia, comprendendo
però, all'interno di questa norma, anche le strutture
turistico-ricettive e le locazioni a uso turistico senza
limitazioni di periodi, per cui noi avevamo dato questa limitazione
per evitare quello che lei ha correttamente indicato.
Quanto agli adempimenti, direi che gli adempimenti per
l'ottenimento del CIR sono affrontabili da chiunque, anche perché
c'è la possibilità di delega e anche perché al 9 di dicembre sono
stati rilasciati 5.572 CIR che dimostrano che su scala regionale -
al di là delle difficoltà che sono state risolte anche grazie alle
risposte degli uffici e del numero verde - non ci sono state
particolari problematiche.
Nel merito, però, bisogna dire che è chiaro che non è possibile
acquisire il CIN a prescindere dal CIR, e non è una questione di
prerogative statutarie, ma semplicemente di come è stata costruita
la banca dati delle strutture ricettive, che si appoggia ai dati
gestiti dalle Regioni e che quindi non può essere purtroppo
evitato, perché prima di tutto è stato necessario riversare,
all'interno della banca dati, tutti i dati degli alloggi censiti a
livello regionale, e se questo non fosse più fatto, si perderebbe
il controllo dei numeri che compongono quest'attività
turistico-ricettiva che sta scalando la classifica e che ormai è al
terzo posto della ricettività valdostana dopo gli alberghi e le
RTA, quindi direi che è stato fatto un riordino della materia
importante.
Sebbene ci sia la volontà d'intervenire per aggiornare la legge
11/2023, non è opportuno allineare tout court la legge regionale a
quella nazionale, si tratta di fare i necessari approfondimenti e
ragionamenti per definire cosa modificare e come farlo, con
l'obiettivo di creare un quadro chiaro per gli operatori, senza
sovrapposizioni né zone grigie, ma anche senza rinunciare alle
specificità e alle competenze statutarie della nostra regione.
A questo proposito, abbiamo finito nei giorni scorsi di
predisporre un disegno di legge di modifica che presenteremo in una
delle prossime riunioni di maggioranza, per poi scaricarlo e
avviare il percorso nelle Commissioni.
Sono adempimenti che, come le dicevo, non discendono da noi ma
da normative del Governo nazionale, quindi capiamo perfettamente
che oggi sbandierare l'abrogazione del CIR può creare interesse tra
coloro che, purtroppo, devono adempiere a questa funzione, ma non è
tecnicamente possibile.
Le chiedo a questo punto di ritirare l'ordine del giorno, in
caso contrario ci asterremo.
Presidente -
Consigliere Marquis, a lei la parola.
Marquis (FI) -
Noi non abbiamo interesse a sbandierare
che non bisogna fare la richiesta del codice identificativo
regionale, quello che le chiediamo - visto che lei ci ha annunciato
che state predisponendo un disegno di legge che va nella direzione
sostanzialmente della richiesta che prevede quest'ordine del giorno
- innanzitutto è di fare ancora dei ragionamenti sulla
semplificazione massima possibile delle richieste che bisogna fare
per l'acquisizione del codice identificativo regionale, perché ci
risulta che le richieste fatte per il CIN, per quello nazionale,
sono molto inferiori rispetto a quelle che vengono fatte per il
CIR.
Sostanzialmente stiamo obbligando tutti i proprietari a fare il
CIR, che richiede un sacco di dati, mentre quelli che prevede Roma
sono molto meno, quindi per acquisire il certificato che ci serve
da Roma dobbiamo chiedere molti più dati in Valle d'Aosta.
Pertanto quello che chiediamo di fare come sforzo è quello di
ridurre all'indispensabile i dati da richiedere, perché va
nell'ottica della semplificazione, non mi sembra che sia una
richiesta così esagerata. Tra l'altro, non credo che ci sia
l'interesse da parte di nessuno di fare delle polemiche. L'altra
settimana c'è stato un incontro che ci saranno state 200-300
persone, proprio perché hanno dei problemi, non è che la gente
parte alle ore 18:00 da Pont-Saint-Martin per venire ad Aosta a un
incontro su un tema se non c'è dell'interesse. C'è un problema,
questo è inutile negarlo, è del tutto evidente.
Poi non è né da minimizzare né da enfatizzare, è una questione
di buon senso quello che riteniamo che vada messo sotto questo
profilo.
Era proprio questa la ragione per cui noi e altri colleghi,
all'epoca del varo della legge del 2023, abbiamo detto: "Ma non si
può aspettare che legiferi lo Stato, almeno si agisca in modo
coordinato".
Invece questa è la classica dimostrazione che per voler
anticipare una mossa che sapevamo che sarebbe sopraggiunta, perché
era già annunciato quel provvedimento dello Stato, ci troviamo
adesso nella condizione di dover rimetter mano alla legge
regionale. Questo l'avevamo annunciato, era prevedibile che sarebbe
poi successo.
Adesso però è inutile piangere sul latte versato, cerchiamo di
mettere a posto e coordinare le due situazioni, affinché si possano
minimizzare i danni per coloro che si trovano a operare sul
territorio e che, le assicuro, hanno delle difficoltà a gestire
queste situazioni.
Presidente -
Consigliera Erika Guichardaz, ne ha
facoltà.
Guichardaz E. (PCP) -
Credo che quest'ordine del giorno
sia utile e credo sia utile comunque che l'Assessore venga in
Commissione, come è già stato chiesto più volte; se ci sarà un
disegno di legge immagino che verrà con più celerità rispetto alle
richieste che abbiamo fatto, perché c'è della confusione, e lei
meglio di noi lo sa, Assessore, proprio per quella situazione
riferita agli affitti più lunghi: coloro che si aspettavano di non
dover chiedere il CIR, invece molto probabilmente, come lei ci ha
annunciato, proprio perché c'è la necessità di avere il CIN
nazionale, dovranno anch'essi chiedere il CIR regionale, quindi
credo che quella possa essere l'occasione un po' per mettere in
chiaro alcune difficoltà che, come diceva il consigliere Marquis
nella riunione dell'altra sera, sono emerse in maniera forte,
soprattutto da tutte le persone che c'erano in sala e che hanno
posto vari problemi.
Rimane il problema delle destinazioni d'uso, delle destinazioni
urbanistiche, rimane il problema della questione dei CIR al di
sopra dei trenta giorni, rimangono anche altri problemi legati alla
normativa nazionale, per cui dobbiamo adeguarci, quindi tutte le
norme di cui abbiamo già parlato in Consiglio.
Ben venga quindi la modifica al disegno di legge, sperando
magari possa essere anche integrata, nel caso in cui non siano
contemplate alcune delle criticità che hanno evidenziato i vari
operatori, perché credo che, come giustamente lei ha detto,
l'ottica debba essere quella della semplificazione.
Dopodiché, avendo visto cosa vuol dire compilare il CIR, non è
assolutamente difficile, nel senso che sono dati piuttosto semplici
e soprattutto il passaggio fatto da un portale all'altro è stato
un'agevolazione per le persone, perché sotto questo punto di vista
è sicuramente stato un'agevolazione notevole.
Forse quello che manca è una chiarezza per far sì che le varie
persone sappiano come comportarsi, perché questo è il problema
principale. Non credo che nessuno voglia evadere o non voglia fare
gli adempimenti necessari. Credo anche che comprenderemo a gennaio,
anche rispetto alla tassa di soggiorno, se tutto è stato compreso,
perché avremo anche quell'adempimento e capiremo anche dai Comuni i
controlli che sono stati fatti fino a oggi e gli esiti che hanno
avuto.
Sicuramente il fatto di avere il disegno di legge in Commissione
ci permetterà di fare quegli approfondimenti, sperando che si possa
comunque anche intervenire poi sul testo e non, come ci è stato
detto in questo Consiglio, perché vogliamo insinuarci nei
provvedimenti, ma magari migliorarlo.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet e Testolin).
L'ordine del giorno non è approvato.
Ordine del giorno n. 14 di Forza Italia. Consigliere Baccega, ne
ha facoltà.
Baccega (FI) -
Ormai è nota la nostra battaglia dal 2022
in avanti rispetto alle mense scolastiche che fornivano dei pasti
piuttosto discutibili - li chiamo così ma potremmo anche dire
qualcosa di più - preso atto di come le mense scolastiche,
specialmente quelle a servizio dei plessi di scuola dell'infanzia e
primaria, rappresentino un luogo privilegiato per l'educazione
alimentare, non dovendosi limitare al sostentamento alimentare,
bensì dovendo anche promuovere e diffondere comportamenti
alimentari idonei al miglioramento dello stato di salute dei
ragazzi, partendo proprio dall'accrescimento della conoscenza e
della consapevolezza in campo alimentare nelle nuove generazioni,
perché quelli saranno poi i cittadini di domani.
Le più recenti linee guida in tema di ristorazione scolastica
consigliano vivamente l'adozione di filiere corte, sia
nell'approvvigionamento dei prodotti alimentari, sia nella loro
conseguente preparazione, nel tentativo di ridurre al minimo i
passaggi intermedi alla distanza che divide i vari centri di
cottura dalle mense scolastiche in cui vengono somministrati i
pasti ai bambini e ai ragazzi. Le diverse problematiche - sia di
genuinità e freschezza dei cibi somministrati, sia di carattere
igienico sanitario - in particolare negli ultimi anni scolastici
hanno interessato il servizio di mensa scolastica in alcune realtà
valdostane, in particolare ad Aosta, dove la preparazione delle
pietanze avveniva e avviene tutt'ora in luogo diverso e distante
rispetto a quello in cui vengono somministrate.
Noi chiediamo alla Giunta regionale un impegno affinché si
istituisca e si coordini un gruppo di lavoro con il Comune di
Aosta, con les Unités des Communes valdôtaines, coinvolgendo anche
l'Azienda USL della Valle d'Aosta, le diverse istituzioni
scolastiche sul territorio e rappresentanti delle famiglie, al fine
di valutare la possibilità, sia dal punto di vista tecnico, sia dal
punto di vista economico-finanziario, di reintrodurre, laddove
fattibile, una cucina per ogni plesso scolastico, di modo da
azzerare la distanza che oggi invece divide i vari centri di
cottura dalle mense scolastiche in cui vengono somministrati i
pasti a bambini e ragazzi. Questo è quanto.
Presidente -
Risponde l'assessore Guichardaz.
Guichardaz J. (FP-PD) -
Pur consapevole dell'importanza
di un'alimentazione sana ed equilibrata per i nostri bambini e
ragazzi, come ho già avuto modo di ricordare in altre occasioni,
continuo a ribadire che il tema non è di competenza
dell'Amministrazione regionale in quanto la gestione del servizio
mensa nelle scuole dell'infanzia del primo ciclo di istruzione è in
capo agli Enti locali.
La scuola - come lei sa, ho già avuto modo di dire: sono andato
a recuperarmi i vecchi interventi - esercita comunque la sua
funzione educativa contribuendo alla promozione dei comportamenti
alimentari idonei al miglioramento dello stato di salute, favorendo
l'accrescimento culturale e stimolando la socializzazione tra
alunni.
Le ricordo solo, tra le varie progettualità della scuola in
merito al tema dell'alimentazione, il progetto TPQ. Si tratta di
un'iniziativa di educazione, valorizzazione e promozione legata
all'alimentazione sana e sostenibile nelle mense scolastiche
regionali.
Il progetto educativo, come lei sa, ha tra i suoi obiettivi la
promozione della cucina sana, in particolare per i bambini in fase
di crescita, in un contesto di educazione alla cittadinanza.
L'intervento nostro riguarda questo preciso contesto e la creazione
di una rete di conoscenza del territorio, partendo dai prodotti,
finalizzata a favorire l'autonomia locale, in particolare per le
materie a chilometri zero.
Per quanto riguarda il coinvolgimento dell'Azienda USL, lei sa
che un apposito menù è proprio proposto dall'Azienda USL e
l'iniziativa, tra l'altro, è inserita all'interno dei piani
dell'offerta formativa delle scuole valdostane dei Comuni aderenti,
con laboratori didattici e momenti di approfondimento dedicati
all'alimentazione, al contenimento dello spreco alimentare,
all'importanza della filiera corta e all'ecologia, con la
realizzazione di apposito materiale informativo per le famiglie e
per gli studenti.
Rispetto all'impegno di realizzare le cucine e le mense in ogni
scuola, ovviamente questo non è accoglibile perché comunque mensa e
trasporti sono di competenza degli enti locali.
Presidente -
Consigliere Baccega, a lei la parola.
Baccega (FI) -
Assessore, in realtà, pur sapendo che la
competenza era degli enti locali, avevamo dimostrato chiaramente
che a Sarre si mangiava in un modo, a Quart si mangiava in un altro
modo, a Saint-Christophe in un altro ancora, in una linea che, in
qualche modo, dava delle risposte.
Al San Giuseppe, che hanno la cucina interna, si mangia in un
certo modo, il resto, purtroppo, ha avuto tutti i problemi che
abbiamo evidenziato e che conosciamo, non voglio fare il drammatico
questa sera.
Si tratta di chiedere un gruppo di lavoro con tutti gli attori
che si mettono intorno a un tavolo, visto che di tavoli di lavoro
ne abbiamo a sufficienza, facciamone uno in più, ma qui funziona,
vuole andare nella direzione di capire se dal punto di vista
economico e dal punto di vista qualitativo, si poteva andare nella
direzione di individuare la possibilità di avere quantomeno delle
cucine gestite in un ambito più consono a quelle cucine
industriali. ...Ma lei li ha visti arrivare quei padelloni nelle
scuole? E poi quando aprono quella cosa di plastica lì...
Assessore, abbiamo tutti dei figli e dei nipoti e quindi
dobbiamo pensare a loro.
Io non ritiro, chiedo di votare questo documento e comunque voi
non volete andare in questa direzione? Certamente questo sarà uno
dei punti salienti del programma di governo del centrodestra.
Presidente -
Consigliere Restano.
Restano (RV) -
Vorrei intervenire sull'argomento,
iniziando con un elenco: malattie cardiovascolari, obesità,
diabete, iperglicemia, acne e squilibri ormonali.
Questo è un elenco forse non esaustivo delle malattie che
derivano da una scorretta alimentazione, senza calcolare
l'incidenza dei batteri sull'alimentazione.
Il problema è sanitario, e quindi regionale, mi stupisce che la
risposta l'abbia fornita l'Assessore alla pubblica istruzione.
Allora, interpretando - perché non ci siamo confrontati sul
punto - quanto voleva richiedere il collega che ha illustrato
l'ordine del giorno è proprio di tutelare la qualità degli
alimenti, la tipologia degli alimenti, e con essa anche la buona
cucina, che è una caratteristica del mangiare valdostano
(interpreto il progetto del mangiare valdostano).
È riconosciuto da tutti che i pasti precotti, abbattuti e
forniti il giorno successivo dal punto di vista batteriologico non
hanno problemi, però, signori miei, se questa è l'educazione che
vogliamo dare ai nostri figli, possiamo accodarci e andare
avanti.
Problemi di quel tipo non ne abbiamo dal punto batterico, ma ne
generiamo un'altra marea di problemi, quindi noi accogliamo con
convinzione la proposta del collega: è una questione di salute e di
prevenzione, che poi avrà un'incidenza, magari dopo trent'anni, sui
costi sanitari. Poi penso che oggi, andando a vedere l'elenco della
spesa sanitaria, qualcosa sarà stato anche determinato da una
scorretta alimentazione.
Su questo, se noi non andiamo in qualche maniera a correggere
determinate abitudini, partendo da chi li cucina, da chi li
produce, da chi li fornisce, e quindi dalla filiera corta, mi
permetto di dire che probabilmente stiamo prendendo una strada che
non è propriamente quella che è nelle nostre intenzioni, e penso
neanche in quelle che ha elencato poco fa l'Assessore alla pubblica
istruzione.
Una riflessione quindi su questo va fatta. Noi votiamo l'ordine
del giorno, sappiamo già quello che sarà l'esito scontato della
votazione, però vi preghiamo di riflettere su questo.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'ordine del giorno non è approvato.
Passiamo al successivo ordine del giorno, il n. 15 di Forza
Italia. Consigliere Ganis, a lei la parola.
Ganis (FI) -
Desidero portare all'attenzione di questo
Consiglio un problema che riguarda la comunità scolastica e, più in
generale, il futuro dei nostri ragazzi, che è quello che riguarda
l'Isiltep di Verrès.
Come sappiamo, il nostro istituto, nonostante la sua centralità
nel panorama scolastico regionale, sta affrontando una serie di
criticità che ne compromettono il regolare funzionamento e, di
conseguenza, la qualità dell'offerta formativa.
In particolare, vorremmo sottolineare tre aspetti che destano
una crescente preoccupazione: la carenza di personale tecnico, già
più volte segnalata, quindi la carenza di un tecnico informatico e
di una scuola dotata di numerosi laboratori, rappresenta un grave
ostacolo appunto per l'Istituto. Queste carenze si ripercuotono
sull'organizzazione didattica e sulla gestione delle risorse.
La scarsa manutenzione dell'immobile, quindi le condizioni
dell'edificio scolastico, desta preoccupazione: i recenti episodi
di malfunzionamento del riscaldamento, le finestre rotte, i bagni
in condizioni precarie e forse il tema più importante è proprio
quello del riscaldamento.
Colleghi, queste problematiche non possono essere sottovalutate,
esse mettono a rischio la qualità dell'educazione che offriamo ai
nostri studenti e rischiano di compromettere il futuro di un
istituto che rappresenta un punto di riferimento per la nostra
Comunità.
Pertanto, rivolgo un appello a lei, Assessore, affinché si
adoperi con urgenza per trovare delle soluzioni a queste criticità,
quindi è necessario potenziare l'organico, investire nella
manutenzione e garantire il riscaldamento.
Per queste ragioni quindi come gruppo impegniamo il Consiglio
regionale per valutare con urgenza la situazione del personale di
Isiltep di Verrès, a stanziare i fondi necessari e a promuovere un
tavolo di confronto con i rappresentanti sindacali e i dirigenti di
Isiltep di Verrès.
Presidente -
Assessore Guichardaz, ne ha facoltà.
Guichardaz J. (FP-PD) -
Come lei sa, sono trasversali le
competenze riguardanti quest'ordine del giorno, ma essendo noi
preoccupati, come lei evidenziava, della buona salute
dell'istruzione in Valle d'Aosta, abbiamo effettuato - anche alla
luce di un monitoraggio dell'istituzione scolastica presso il
personale docente ATA, che lei sa non è competenza di questo
Assessorato - abbiamo fatto delle interlocuzioni con la dirigente
scolastica, la RSPP e la Sovraintendente agli studi, che si sono
interfacciati per valutare la situazione e per individuare
possibili soluzioni che contribuiscano a migliorare le condizioni
lavorative del personale e l'organizzazione interna della
scuola.
Tali proposte sono state oggetto di un successivo momento di
confronto tra la scuola e i rappresentanti sindacali, quindi le
questioni che lei ha evidenziato, pur riguardando ambiti diversi
rispetto all'aspetto puramente legato agli ambiti che concernono
l'Assessorato ai sistemi educativi, però sono state prese, in
carico perché anche a noi interessa capire se il personale
tecnico-amministrativo e se la scuola hanno...
Le fornisco alcuni dati, che mi sono stati forniti sia
dall'ufficio del personale della Presidenza, sia dai lavori
pubblici, così almeno le do un quadro completo, in modo tale che
lei e chi ci ascolta possiate avere il quadro generale.
Per quanto riguarda l'organico del personale
tecnico-amministrativo - lo dico perché poi nell'immaginario sembra
sempre che la situazione sia disastrosa, quindi le do i dati, poi
almeno lei capisce - vi sono un capo dei servizi di segreteria di
categoria D, quattro assistenti amministrativi contabili, che sono
categoria C, posizione C2, due tecnici informatici, cinque
coadiutori di categoria B, posizione B2, e un magazziniere, di
questi un posto da tecnico informatico è vacante, un posto da
tecnico informatico è coperto, ma a tempo determinato, un posto di
coadiutore è coperto ma a tempo determinato, mentre tutti gli altri
posti sono coperti a tempo indeterminato.
Ciò significa che a oggi vi è un solo posto da tecnico
informatico non coperto.
Questi sono i dati che mi dà la Presidenza, l'ufficio del
personale.
Per risolvere questo problema di questo unico dipendente
vacante, l'Amministrazione ha già richiesto all'Università della
Valle d'Aosta la possibilità di attingere alla graduatoria vigente
presso l'Università per cui si è in attesa dell'autorizzazione.
L'organico del personale ausiliario prevede invece ventotto
ausiliari di categoria A, di cui due attualmente sono vacanti,
quindi attualmente un tecnico informatico più due su trenta
ausiliari di categoria A.
Relativamente al personale ausiliario - mi dice sempre l'ufficio
del personale - va sottolineato che la criticità non risiede tanto
nel numero di posti vacanti, come lei sa, perché conosce bene
quella realtà, quanto nelle prescrizioni del personale in servizio
che ne limitano purtroppo le capacità operative, con particolare
riferimento, in questo caso, al servizio di pulizia.
Questa è la tipologia di personale che viene impiegata nei
servizi ausiliari, personale che alle volte ha magari dei collegi
medici, delle limitazioni eccetera.
Il problema credo che sia più da guardare sotto il profilo delle
funzioni che può svolgere questo personale, che è un personale alle
volte in situazioni di fragilità.
Per quanto riguarda i lavori pubblici, mi hanno fornito dei dati
che le leggo: sono stati stanziati - questo è bene che si sappia -
per la manutenzione dell'Isiltep 3 milioni di euro complessivi, a
cui si aggiungono i lavori di manutenzione ordinaria e
programmata.
Mi dicono che vi è una particolare e specifica attenzione anche
agli interventi verso la sicurezza di utenti e lavoratori. Faccio
un esempio:
- fornitura e posa di scala in alluminio e piastre in acciaio
per l'accesso in sicurezza e lucernai, quasi 50 mila euro;
- Lavori di sostituzione motori di apertura, lucernai del tetto,
49 mila euro.
- Lavori di realizzazione dell'impianto di alimentazione e
sicurezza dei motori di apertura e lucernari, 68 mila euro;
- lavori di realizzazione impianto fotovoltaico a servizio
dell'edificio eccetera 200 mila euro; questo è un intervento
approvato e da realizzare, gli altri sono già stati in corso di
ultimazione o ultimati;
- lavori di efficientamento energetico dell'edificio; è questo
il problema quando dicono che c'è freddo eccetera... sono stati
stanziati 2.118.000 euro, quindi il problema è conosciuto e si sta
andando nella direzione di cercare un edificio di quelle
dimensioni, di quelle caratteristiche e di renderlo il più
possibile efficiente sotto il profilo energetico, perché ha ragione
lei e hanno ragione anche i lavoratori: alle volte le condizioni -
da quello che mi riferiscono - non sono proprio delle condizioni
ottimali;
- lavori di sostituzione e rilevatori vetusti 160 mila;
- sostituzione lampade di emergenza 350 mila.
Tutto questo per un complessivo di 3 milioni di euro.
In conclusione dirò che i lavori si stanno facendo: si è preso
carico e ci si prende carico - attraverso i lavori pubblici, in
accordo ovviamente con i nostri uffici programmazione edilizia
scolastica - delle problematiche che cerchiamo di affrontare
prontamente; le ho elencato il numero di personale, le carenze
evidentemente sono delle carenze rilevate, ma che non dipendono da
una mancata copertura degli organici, ma magari dipendono da altri
fattori di cui noi non siamo nella possibilità di governare, perché
come lei sa, l'autonomia scolastica presuppone anche un governo
delle risorse che sia fatto con il personale che c'è.
In questo caso, da quello che mi risulta, il personale
tecnico-amministrativo risulta sufficiente, al netto ovviamente di
quel tecnico informatico e dei due ausiliari.
Presidente -
Consigliere Ganis, a lei la parola.
Ganis (FI) -
Purtroppo non è la prima volta che in questo
Consiglio parliamo dei problemi attinenti all'Istituto Isiltep, una
realtà molto importante per la nostra comunità, quindi la ringrazio
per aver preso in carico i problemi cercando anche di dare delle
risposte concrete.
Da parte nostra, chiediamo quindi una maggiore attenzione, sia
per la parte didattica e anche per quella legata al personale, e
lei ci ha dato delle risposte.
I soldi spesi sono importanti ma forse il problema è dovuto al
fatto che riscaldare una struttura così importante non è così
semplice, però, tenuto conto oggi del suo impegno, noi ritireremo
l'ordine del giorno.
Presidente -
L'ordine del giorno è ritirato. Ordine del
giorno n. 16, sempre di Forza Italia, consigliere Marquis, ha
facoltà.
Marquis (FI) -
Annunciamo che questo è l'ultimo ordine
del giorno e gli altri li tratteremo con delle iniziative ispettive
nei prossimi Consigli regionali.
Con quest'ordine del giorno ci vogliamo occupare del tema della
discarica dei rifiuti di Brissogne. Sostanzialmente il nuovo Piano
dei rifiuti, e l'aggiornamento del Piano 2022-2026 è avvenuto con
la legge regionale 4/2022.
In tale Piano vengono sostanzialmente demandati il trattamento
dei rifiuti e lo stoccaggio al centro di Brissogne. C'erano tre
lotti della discarica che sono stati colmati al 2018 e rimane il
quarto lotto che è quello in esercizio.
Il quarto lotto, che ha una capacità di 383.000 m³, al 31
dicembre del 2023 presentava una volumetria residua disponibile di
233.000 m³.
Occorre tener conto che nell'anno 2023, solo per rendere l'idea,
i rifiuti definitivamente stoccati in discarica sono stati 24.673
m³.
Secondo le previsioni della società ENVAL, che gestisce il
centro di trattamento, la discarica verrà esaurita nel 2031.
Ci siamo interessati a quest'argomento e abbiamo potuto
apprendere, dalla lettura del Piano 2022-2026, che su questo tema
specifico viene sostanzialmente detto che c'è una tendenza a
diminuire il tonnellaggio dei rifiuti, che si arriverà a 8 mila
tonnellate annue e che il quarto lotto, verosimilmente, sarà
completato al 2036.
Pertanto, dice, in base a tali evidenze - lo si diceva nel 2022
- non si ritiene pertanto al momento urgente avviare un
procedimento atto a individuare la possibile localizzazione di un
nuovo sito, al termine della capacità ricettiva della discarica di
Brissogne.
Abbiamo notato, invece, è la stranezza, che c'è qualcosa che, a
nostro avviso, non funziona, perché nel rapporto di monitoraggio
della società ENVAL della gestione del centro di trattamento, che è
stato predisposto al 31 dicembre 2023, viene scritto: "La
conservazione del volume della discarica dovrebbe costituire
l'obiettivo principale da perseguire nei prossimi anni, sia per
centrare l'obiettivo massimo del 10% dei rifiuti smaltiti in
discarica, fissato dal decreto legislativo 121/2020, ma soprattutto
per evitare future situazioni emergenziali. In particolare, con
l'attuale velocità e le ipotesi contenute nel progetto di ENVAL, la
discarica sarà esaurita nel 2031", questo l'hanno detto alla fine
dell'anno scorso, invece nel 2022 si diceva il 2036.
"È fondamentale - aggiunge - che il sistema di gestione dei
rifiuti valdostano adotti rapidamente delle misure che aiutino a
rallentarne la velocità di riempimento".
A fronte quindi di questa situazione, emerge un contrasto tra
due strumenti, tra due documenti: uno dice che non c'è fretta e
l'altro dice che invece c'è fretta di prendere delle decisioni.
Quest'anno (quest'estate con la delibera 318/2024) è stato
ricostituito l'Osservatorio dei rifiuti, che verrà reso nuovamente
operativo, pertanto a questo punto chiediamo di fare un'analisi,
dare mandato all'Osservatorio di fare chiarezza su questo
argomento, perché è un argomento che richiede degli anni per poter
arrivare a definire un eventuale nuovo ruolo o un luogo per
stoccare i rifiuti o addirittura qualche altro metodo di
smaltimento definitivo.
È una discussione che dovrà impegnare la politica regionale e
pertanto riteniamo che, alla luce di questo, occorra capire,
attraverso uno studio che venga ammesso a disposizione
dell'Osservatorio, qual è la reale situazione e quali sono i tempi
previsti per colmare questa discarica e già iniziare a pensare al
futuro, perché non possiamo arrivare il giorno prima che non c'è
più capacità ricettiva a dire: "E adesso cosa facciamo? Dobbiamo
trovare un altro luogo". É un tema su cui occorre fare dei
ragionamenti importanti e pertanto ascolteremo la risposta
dell'Assessore.
Presidente -
Assessore Sapinet.
Sapinet (UV) -
Solo un dato: l'Osservatorio è stato
ricostituito nel mese di marzo e le tempistiche della
ricostituzione sono anche dovute alla ricerca del membro esperto,
di cui parleremo alla fine della risposta.
Per venire a quanto da lei sollecitato, nella relazione mensile
di ottobre 2024, la società Enval ha provveduto ad aggiornare la
tabella dei volumi dei residui, tenendo anche conto della naturale
riduzione del volume dei rifiuti derivanti dalla compressione
dovuta al peso, nonché ad adeguare le previsioni del volume
parziale dei rifiuti conferiti sulla base dei primi nove mesi
dell'anno 2024, che hanno dimostrato un decremento della quantità
conferita in discarica.
Le tabelle aggiornate indicano un volume occupato di 149.264 m³,
con un conferimento annuo che si è progressivamente ridotto dai
26.000 m³ del 2019 ai circa 20 mila m³ stimati del 2024 (Poi se
vuole le darò una copia di questi dati).
La previsione di esaurimento della discarica, quindi, a oggi è
stata spostata al 31 dicembre 2034.
Ricordo inoltre che nei mesi passati e nei prossimi mesi diversi
sub-ATO sono partiti e partiranno con la nuova modalità di raccolta
dei rifiuti urbani, con dei buoni riscontri - questi da chi è già
partito - e delle buone prospettive per spostare ulteriormente in
avanti tale data.
Voglio segnalare anche la grande attività che ci è stata da
parte dei sub-ATO con una serie d'incontri su tutto il territorio
nell'autunno e inverno dell'anno corrente, con una partecipazione
davvero importante, tant'è vero che in certi territori
l'appuntamento è stato replicato.
Colgo l'occasione, anche in relazione a quanto discusso
nell'ordine del giorno sulla TARI, per ricordare che la TARI è una
tassa destinata a finanziare interamente i costi del servizio di
raccolta e smaltimento dei rifiuti a carico dell'utilizzatore.
A partire dal 2020, per stabilire le somme che ogni cittadino
deve versare per la TARI, deve essere obbligatoriamente utilizzato
dagli Enti locali il nuovo metodo tariffario, il servizio integrato
di gestione rifiuti, noto come MTR2 e definito da ARERA, autorità
di regolazione per energia, reti e ambienti.
Le nuove regole da applicare sull'intero territorio nazionale
definiscono i corrispettivi TARI da applicare agli utenti. Tale
metodo tiene in considerazione, tra i suoi parametri, anche il
contributo dell'inflazione di questi anni; tutti aspetti
all'attenzione e non solo dell'Osservatorio regionale dei rifiuti,
ma anche del gruppo di lavoro per l'individuazione delle soluzioni
operative idonee ad avviare le azioni stabilite nel Piano regionale
di gestione dei rifiuti 2022-2026 per la gestione dei rifiuti,
istituito con delibera di Giunta regionale 374/2023, che vede al
suo interno tutti i referenti delle Unités, quindi anche dei
sub-ATO, proprio per valutare non solo l'andamento attuale, ma
anche le strategie future.
Torniamo sull'Osservatorio dei rifiuti, ricostituito con
deliberazione di Giunta regionale n. 318, ricordiamo che i suoi
compiti sono chiaramente richiamati all'articolo 17 della legge
31/2007.
Tra le diverse funzioni svolte sono previste, tra l'altro,
azioni di vigilanza sulla gestione dei rifiuti, di raccolta dati
dei flussi dei rifiuti urbani e di elaborazione dei dati stessi, ma
anche fornire approfondimenti sulle tematiche inerenti alla
gestione dei rifiuti.
L'Osservatorio si è riunito quattro volte quest'anno, che è una
cadenza che intendiamo mantenere - come dicevamo, mi sembra ieri -
anche nel prossimo anno, e vorrei sottolineare il proficuo
contributo di tutti i suoi partecipanti, nell'esaminare i dati e
nel valutare azioni e soluzioni.
Colgo l'occasione per ringraziare, in particolar modo, il dottor
Enzo Favoino che si occupa del coordinamento tecnico-scientifico
che è il cosiddetto membro esperto.
In particolare, l'Osservatorio ha già individuato tra le
proposte di ordini del giorno, la tematica da lei sollevata che è
quindi all'attenzione dell'Osservatorio.
La tematica inerente all'esaurimento della discarica di
Brissogne e la gestione del centro è pertanto argomento in parte
affrontato nel corso dell'ultima seduta, ma che si era messo
nuovamente all'ordine del giorno e sul quale appunto l'Osservatorio
intende lavorare.
Pertanto io invito al ritiro, in alternativa ci asterremo.
Presidente -
Consigliere Marquis.
Marquis (FI) -
Assessore, il tema dei rifiuti, secondo
noi, ha avuto sostanzialmente negli ultimi tempi un calo della
presa da parte della politica sul monitoraggio e controllo e le
posso dire questo, a ragion veduta, perché l'Osservatorio che era
stato costituito ha prodotto per anni, alla fine dell'anno, dei
rapporti che davano conto di tutte le tematiche e di tutte le
problematiche della gestione dei rifiuti.
A maggior ragione, in questa fase - che è una fase che è
evoluta, in cui ci sono delle decisioni da prendere, in cui ci sono
delle valutazioni da fare, il minimo sindacale sarebbe avere un
rapporto annuo, invece non si parla più di rapporti, non c'è più un
documento, non c'è una visione d'insieme, non ci basta sapere che
hanno fatto quattro riunioni durante un anno.
Alla politica qual è il quadro che viene restituito su
quest'argomento? Zero.
C'è un documento che rappresenti la situazione della gestione
dei rifiuti annua? No. Una volta c'era, quindi abbiamo fatto dei
notevoli passi indietro sotto il profilo del controllo politico,
perché bisogna anche considerare, e vi assicuro perché ho fatto
anche qualche domanda per sostenere quest'iniziativa, mi è stato
detto: "Se uno va a fare una domanda, quanto si spende in Valle
d'Aosta in totale per la raccolta e la gestione dei rifiuti?". Sa
qual è la risposta che ho dato? Non lo so.
Se non abbiamo neanche contezza di quanto a livello di sistema è
la spesa dei cittadini valdostani, non siamo in grado di valutare
l'efficacia e l'efficienza dell'impostazione di una modalità di
servizio. È questo il problema fondamentale.
Diversamente ogni sub-ATO si troverà a farsi i conti alla fine
dell'anno. Come sappiamo tutti, oggi cosa succede? Che le tariffe
sono frutto della ripartizione delle spese, dei costi di
gestione.
Alla fine dell'anno si tira una riga e si dice: "Quanto è
costato quest'anno il costo del servizio di raccolta e di gestione
dei rifiuti?" e poi aggiungiamo anche il costo di conferimento in
discarica. Fa X. "Quante sono le famiglie? Numero?", si fa la
divisione ed ecco qua che poi scoprono tutti che si aumenta del 18,
del 20, del 22, del 25% la bolletta.
Allora bisogna presidiarli gli argomenti sotto il profilo
politico, bisogna avere una visione d'insieme, e la visione
d'insieme la si restituisce alla politica attraverso dei rapporti,
perché non li avete neanche voi, non solo non li abbiamo noi. È
questo il problema.
Riteniamo che sono stati fatti dei notevoli passi indietro
proprio in un contesto che bisognava farne avanti per poter evitare
delle situazioni spiacevoli.
Le sembra normale adesso che su un documento ci sia scritto che
è colmata al 2031, l'altro dice al 2036, adesso lei dice 2034? Ma
sono come i numeri del Lotto!
Non è un modo serio di affrontare una questione di questa
complessità e di quest'importanza, quindi, al di là di chiederci il
ritiro dell'ordine del giorno, lei ci dice: "Ritirate l'ordine del
giorno" come se avessimo posto un problema anche banale. Non è
banale, è importantissimo questo tema per noi.
Pertanto noi le chiediamo di potenziare l'impegno su questo
settore e di restituire alla politica il rapporto che era sempre
stato fatto sulla gestione rifiuti. È solo così che il legislatore
può assumere poi delle decisioni o contribuire a mettere sul campo
delle idee.
Diversamente lo strumento di ciascuno è solo quello di fare
degli accessi agli atti, andando poi a paralizzare l'attività degli
Assessorati, per acquisire tutta una serie di dati in modo
frammentato e a rate.
Non è questo un modo di lavorare per cercare di fare il bene
della comunità valdostana, quindi noi metteremo al voto l'ordine
del giorno perché riteniamo che sia corretto, però in particolare
le chiederemo di restituire una relazione quantomeno sull'effettiva
durata della discarica a oggi, perché, con quello che ci ha dato
lei oggi, abbiamo tre dati diversi, che sono ufficiali, quindi c'è
qualcosa che non quadra.
E poi l'altra cosa che fa pensare, ma questo è solo un
ragionamento molto pragmatico, è che ancora oggi ci sono 24 mila m³
di stoccaggio in discarica, e siamo a livelli già molto alti di
differenziata, quindi noi potremmo aumentare di qualche punto la
percentuale di differenziata, ma se non cambia il sistema della
produzione dei rifiuti, noi nei prossimi anni non è che passeremo
da 24 mila m³ a 8 mila m³, passeremo da 24 mila a 22, a 21, a 20,
ma sono dei numeri stratosferici rispetto a quelle che erano le
aspettative, perché nel Piano le aspettative parlavano di 8 mila,
quindi il problema non è da sottovalutare, bisogna guardarlo e
gestirlo con attenzione.
Presidente -
Assessore Sapinet, ne ha facoltà.
Sapinet (UV) -
Alcune considerazioni, perché è ben chiaro
dove bisogna arrivare e qual è la sfida. Poi deve essere
altrettanto ben chiaro da dove si parte.
Come si dice spesso nelle riunioni con i Presidenti delle
Unités, che ringrazio per il lavoro - lei stesso ha ricoperto quel
ruolo - hanno dedicato mesi di riunioni, di incontri sul
territorio, territori che vanno incontro a dei cambiamenti per quel
che è il servizio di raccolta e un territorio che ha risposto e ha
risposto bene.
Come dicevo, con i Presidenti appunto, questo è un servizio
(quello della raccolta e dello smaltimento dei rifiuti) sul quale
la politica può impegnarsi, può lavorare, ma che poi regala e
certifica dei numeri e delle percentuali che, di fatto, danno idea
dell'andamento.
Per quel che riguarda le percentuali di raccolta differenziata,
ovvero del residuo che va in discarica, negli ultimi anni c'è un
trend importante in calo proprio grazie al lavoro che si sta
portando avanti, tant'è vero che parliamo di 20 mila m³ stimati per
il 2024.
Per quel che riguarda i dati e quello che chiedeva, questi ci
sono, ci sono dei rapporti sui rifiuti urbani che vengono approvati
appunto dall'Osservatorio - che poi, se non sbaglio, parlavamo del
7 di gennaio - e forse uno degli impegni che avevamo era anche di
trattare la tematica e il monitoraggio è proprio quello che va a
definire il quantitativo che viene conferito in discarica.
Era semplicemente per fare delle precisazioni su un argomento
che nel mio piccolo conosco, avendo, come lei, un percorso anche di
amministratore comunale sul quale, in particolar modo da Sindaci,
ci siamo spesi e ci siamo spesi non poco, perché questo servizio -
che è stato avviato come un servizio comunale, passato a un livello
di Unité - oggi con i sub ATO si fa un ulteriore passo in avanti,
andando con una visione lungimirante ad aggregare le Unités, per
poi arrivare probabilmente a un ATO unico che però dovrà mantenere,
questo è importante - lo richiedono i Presidenti delle Unités e io
condivido - un monitoraggio sul territorio che possa essere anche
incentivante.
Questo a precisazione, la ringrazio di aver dato l'opportunità
di sviluppare queste tematiche.
Presidente -
Possiamo mettere in votazione? La votazione
è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet e Testolin).
L'ordine del giorno non è approvato.
