Classificazione
ASSISTENZA SOCIALE
Asili nido


Resoconto integrale del dibattito dell'aula
Oggetto del Consiglio n. 1001 del 10 novembre 1994 - Resoconto
Seduta antimeridiana del 10 novembre 1994
OGGETTO N. 1001/X Disegno di legge: "Norme in materia di
asili-nido".
CAPO I PRINCIPI GENERALI
Art. 1 (Finalità)
1. L'asilo-nido è un servizio socio-educativo, aperto a tutti i
bambini con età sino a tre anni, avente come scopo fondamentale di
concorrere allo sviluppo della loro personalità mediante attività
formative, educative e pedagogiche.
2. L'asilo-nido è una struttura aperta al contesto sociale del
territorio in cui si trova e costituisce un mezzo per
l'integrazione e per il miglioramento delle condizioni generali di
vita del bambino.
CAPO II LOCALIZZAZIONE E COSTRUZIONE
Art. 2 (Localizzazione)
1. L'asilo-nido è previsto in aree facilmente accessibili alla
popolazione interessata al servizio, preferibilmente adiacente a
servizi di istruzione all'infanzia pre-scolare ed è inserito nel
contesto urbano.
2. L'area da destinare all'asilo-nido deve essere lontana da
fattori inquinanti e con caratteristiche di salubrità.
3. L'area esterna deve essere adeguatamente proporzionata alla
superficie edificata.
Art. 3 (Caratteristiche degli edifici)
1. Gli stabili destinati all'asilo-nido sono costruiti in
assoluta osservanza delle norme in materia di eliminazione di
barriere architettoniche e rapportati alle esigenze del
bambino.
2. I locali destinati ai bambini sono, di preferenza, posti al
piano terra.
Art. 4 (Ambienti)
1. I locali sono predisposti affinché risultino idonei alle
varie età dei bambini, pienamente raggiungibili dai medesimi e
devono configurarsi come strutture modificabili allo scopo di
permettere l'adattamento degli ambienti alle necessità
contingenti.
2. Gli spazi sono strutturati in modo da formare un insieme di
ambienti direttamente comunicanti tra loro al fine di favorire
l'autonomia di movimento dei bambini.
3. Gli ambienti sono organizzati in modo flessibile e facilmente
ristrutturabile in base alle esperienze legate alla crescita del
bambino ed utilizzabili secondo specificità di funzioni.
4. Lo spazio esterno è adeguato alle attività educative che vi
si svolgono ed è idoneamente attrezzato con strutture fisse o
mobili e con i necessari accorgimenti che consentano il
proseguimento all'esterno delle attività proposte all'interno
dell'asilo-nido.
Art. 5 (Dimensioni)
1. Non possono essere costruiti asili-nido con un numero di
posti inferiore a venticinque e superiore a cinquanta.
2. Eventuali micro-asili, per una ricettività minima di dieci
bambini e massima di quindici bambini, possono essere costruiti
come nuclei decentrati di altri asili-nido o come sedi aggregate di
scuole materne, nel rispetto delle norme della presente legge.
Art. 6 (Arredi e attrezzature)
1. Gli arredi e le attrezzature degli ambienti sono scelti in
modo da consentire composizioni variabili in relazione alle diverse
utilizzazioni degli spazi.
2. Gli arredi sono scelti nei materiali, nelle dimensioni e
nelle forme più adatti ai bambini e da questi devono poter essere
utilizzati con facilità in modo da consentire un buon livello di
autonomia.
CAPO III ORGANIZZAZIONE
Art. 7 (Calendario e orario)
1. Di regola l'asilo-nido è aperto sei giorni alla settimana, di
cui cinque con apertura pomeridiana, con esclusione dei giorni
festivi, tranne un'interruzione annuale di quindici giorni
lavorativi, anche non consecutivi, per permettere la fruizione dei
congedi ordinari al personale e la ordinaria manutenzione degli
stabili.
2. L'orario di apertura dell'asilo-nido deve essere compreso, di
regola, tra le ore 7.30 e le ore 18.00, secondo quanto stabilito
dall'ente gestore, sentito il parere del consiglio di gestione di
cui all'articolo 21. Gli eventuali oneri derivanti da anticipazioni
o posticipazioni di orario saranno totalmente a carico degli enti
gestori.
3. L'orario di permanenza del bambino nell'asilo-nido è
flessibile e preconcordato con la famiglia, tenendo conto delle
esigenze della stessa e di quelle prioritarie del bambino.
4. L'inserimento del bambino all'asilo-nido deve essere
programmato. I tempi dell'inserimento devono essere progettati
collettivamente dagli operatori secondo opportune e graduali
modalità, in base alle esigenze del bambino.
5. L'organizzazione dell'asilo-nido deve consentire che, durante
il suo inserimento, il bambino possa avere una figura di
riferimento tra gli educatori che faciliti il suo distacco dalla
famiglia.
Art. 8 (Accesso dei genitori)
1. Nel riconoscimento dell'insostituibilità del ruolo della
famiglia e della necessità di un proficuo rapporto tra la stessa e
l'asilo-nido, è consentito in qualsiasi momento l'accesso dei
genitori all'asilo stesso, purché tale accesso non sia di ostacolo
al normale svolgimento delle attività, a giudizio del coordinatore
di cui all'articolo 26, espresso sulla base delle indicazioni
formulate dal personale educativo.
Art. 9 (Assistenza socio-sanitaria)
1. L'assistenza sanitaria è assicurata dai competenti servizi
distrettuali dell'Unità sanitaria locale.
2. Al fine di cui al comma 1 i competenti servizi distrettuali
dell'Unità sanitaria locale sono dimensionati anche per far fronte
alle esigenze dell'asilo-nido.
3. In caso di necessità, il coordinatore dell'asilo-nido, anche
su segnalazione degli educatori, deve far ricorso alla consulenza
degli operatori delle équipes socio-sanitarie di distretto.
4. I collegamenti tra l'asilo-nido e l'équipe socio-sanitaria di
distretto sono curati, facilitati e seguiti dal coordinatore
dell'asilo-nido.
Art. 10 (Vigilanza igienico-sanitaria)
1. La vigilanza igienico-sanitaria dell'asilo-nido è assicurata
dai competenti servizi dell'Unità sanitaria locale.
Art. 11 (Dieta)
1. La dieta è stabilita dai competenti servizi dell'Unità
sanitaria locale, tenendo conto delle esigenze dei bambini, e
individualizzata secondo i bisogni alimentari dei bambini
stessi.
Art. 12 (Assicurazioni)
1. Tutti i bambini accolti all'asilo-nido per la durata della
loro permanenza nella struttura sono assicurati contro gli
infortuni, l'invalidità permanente e temporanea e il decesso.
Art. 13 (Ammissioni)
1. Possono essere ammessi i bambini di età compresa tra i nove
mesi e i tre anni. Le domande di ammissione e quelle di rinnovo
sono presentate entro il trenta giugno di ogni anno.
2. In caso di eccezionale necessità della famiglia possono
essere ammessi all'asilo-nido bambini di età inferiore ai nove
mesi. In tal caso è richiesto il parere vincolante del competente
servizio socio-sanitario distrettuale.
3. Per i bambini che, nell'anno solare in corso, compiono il
terzo anno di età nei mesi precedenti l'apertura della scuola
materna, la permanenza nell'asilo-nido è prolungata sino
all'apertura della stessa ed il passaggio deve essere adeguatamente
curato.
4. In via eccezionale è consentita la permanenza oltre il terzo
anno di età a bambini disabili su richiesta dell'équipe
socio-sanitaria di distretto, corredata di apposito parere del
servizio di neuropsichiatria infantile dell'Unità sanitaria
locale.
5. Il consiglio di gestione propone all'ente gestore le domande
da accogliere sulla base di criteri formulati dall'ente gestore
stesso nell'ambito delle direttive emanate dalla Giunta
regionale.
CAPO IV GESTIONE
Art. 14 (Enti gestori)
1. L'amministrazione e la gestione degli asili-nido spettano ai
Comuni, ai consorzi di Comuni e alle Comunità montane che possono
gestirli anche mediante le forme di cui all'articolo 22, comma 3,
della legge 8 giugno 1990, n. 142 (Ordinamento delle autonomie
locali).
2. La conduzione degli asili-nido è svolta direttamente dagli
enti gestori tramite personale dipendente.
3. Eccezionalmente gli enti gestori possono avvalersi di
cooperative di servizi sulla base di preventiva autorizzazione
della Giunta regionale e secondo schemi tipo di convenzione
approvati dalla Giunta stessa.
4. Le cooperative di servizi si pongono quali strumenti degli
enti gestori ai quali competono comunque il coordinamento e il
controllo degli asili-nido.
Art. 15 (Funzioni dell'ente gestore)
1. Oltre ai compiti di cui agli articoli 13 e 14, l'ente gestore
attraverso i propri organi istituzionali provvede in particolare
a:
a) approvare il programma annuale della gestione e della
manutenzione ordinaria e straordinaria dell'immobile;
b) deliberare le ammissioni dei bambini all'asilo-nido, sulla
base di apposita graduatoria compilata secondo i criteri stabiliti
dall'ente stesso, tenuto conto delle proposte del consiglio di
gestione;
c) approvare l'orario giornaliero di apertura del servizio
nonché il periodo annuale di chiusura.
2. Per tutti gli adempimenti di cui al comma 1 l'ente gestore è
tenuto a richiedere il preventivo parere del consiglio di gestione
dell'asilo-nido, che si intende positivo se non espresso entro
trenta giorni dalla richiesta.
Art. 16 (Organi di partecipazione)
1. La partecipazione dei genitori e del personale
all'organizzazione dell'asilo-nido è garantita dai seguenti
organi:
a) assemblea dei genitori;
b) assemblea del personale;
c) consiglio di gestione.
Art. 17 (Assemblea dei genitori)
1. L'assemblea dei genitori è costituita da entrambi i genitori
dei bambini iscritti all'asilo-nido o da chi su di essi esercita la
potestà parentale.
2. L'organo si riunisce in via ordinaria prima dell'inizio
dell'attività annuale, durante lo svolgimento della stessa e alla
sua conclusione e in via straordinaria ogni qualvolta un quinto dei
suoi componenti o l'ente gestore o l'assemblea del personale o il
consiglio di gestione lo richiedano.
3. L'assemblea dei genitori è riunita validamente quando sia
presente la maggioranza assoluta dei genitori dei bambini iscritti;
ove non si raggiunga tale maggioranza in prima convocazione, a
partire dalla seconda convocazione è sufficiente la presenza di un
terzo degli aventi diritto.
Art. 18 (Compiti dell'assemblea dei genitori)
1. L'assemblea dei genitori provvede a:
a) eleggere al suo interno un presidente;
b) eleggere i suoi rappresentanti nel consiglio di gestione;
c) esprimere pareri e proposte al consiglio di gestione in
ordine agli aspetti generali sull'organizzazione e sulla conduzione
dell'asilo-nido;
d) compiere verifiche sulla gestione complessiva
dell'asilo-nido.
Art. 19 (Assemblea del personale)
1. L'assemblea del personale è costituita da tutto il personale
operante nell'asilo-nido. E' convocata dal coordinatore
dell'asilo-nido anche su richiesta di un quinto del personale
medesimo.
Articolo 20 (Compiti dell'assemblea del personale)
1. L'assemblea del personale provvede a:
a) eleggere i suoi rappresentanti nel consiglio di gestione;
b) assicurare la gestione collegiale del lavoro favorendo
l'integrazione delle diverse professionalità;
c) elaborare la progettazione annuale dell'intervento pedagogico
da sottoporre all'approvazione del consiglio di gestione;
d) attuare e verificare la realizzazione della progettazione
annuale dell'intervento pedagogico;
e) attuare una programmazione delle attività educative per
progetti che sia congruente, verificabile ed eventualmente
modificabile in base alle esigenze dei bambini frequentanti
l'asilo-nido ed inserita nel piano annuale delle attività
pedagogiche formulate al consiglio di gestione;
f) elaborare proposte relative all'organizzazione del
servizio;
g) elaborare progetti per un miglior collegamento con le
famiglie e per aprire maggiormente il servizio al territorio;
h) progettare, in collaborazione con altri servizi, modalità di
integrazione;
i) proporre al consiglio di gestione l'acquisto del materiale
didattico e ludico:
l) concordare con il consiglio di gestione proposte per
l'aggiornamento professionale e la formazione permanente degli
operatori da formulare agli enti gestori per i fini di cui
all'articolo 34.
2. L'assemblea del personale può richiedere la consulenza del
coordinatore pedagogico, di cui all'articolo 29, per tutto quanto
sia attinente all'attività educativa.
Articolo 21 (Consiglio di gestione)
1. Il consiglio di gestione dura in carica due anni ed è
costituito da:
a) due rappresentanti eletti dall'assemblea dei genitori, di cui
uno con funzioni di presidente;
b) due rappresentanti eletti dall'assemblea del personale;
c) due rappresentanti dell'ente gestore.
2. Alle sedute del consiglio possono altresì partecipare, senza
diritto di voto, il coordinatore dell'asilo-nido, nel caso in cui
questi non sia già un rappresentante eletto dall'assemblea del
personale, nonché altri rappresentanti dell'ente gestore o
dell'Assessorato regionale della sanità ed assistenza sociale.
3. I rappresentanti dei genitori decadono dalla carica nel caso
in cui il figlio non frequenti più l'asilo-nido e devono essere
sostituiti entro sessanta giorni.
4. Il consiglio si riunisce su convocazione del presidente o su
richiesta di almeno due componenti o dell'ente gestore.
5. Il consiglio è validamente riunito quando siano presenti
almeno quattro componenti, con la partecipazione di un
rappresentante di ognuna delle tre parti che lo compongono.
Articolo 22 (Compiti del consiglio di gestione)
1. Il consiglio di gestione provvede a formulare proposte e
fornire pareri all'ente gestore su qualsiasi aspetto gestionale e
amministrativo dell'asilo-nido.
2. In particolare il consiglio di gestione ha il compito di:
a) esprimere parere obbligatorio sul programma annuale della
gestione e della manutenzione ordinaria e straordinaria
dell'immobile;
b) esprimere parere obbligatorio sulle ammissioni dei bambini
all'asilo-nido, sull'orario giornaliero di apertura del servizio,
sui periodi di chiusura, nonché sui criteri relativi alle quote di
partecipazione alle spese di cui all'articolo 38;
c) proporre all'ente gestore, nel caso in cui le domande di
ammissione eccedano il numero dei posti disponibili, le domande da
accogliere, secondo quanto disposto dall'articolo 13, comma 5;
d) proporre all'ente gestore l'acquisto del materiale didattico
e ludico, sentito il parere dell'assemblea del personale;
e) approvare la progettazione annuale dell'intervento pedagogico
e gli orientamenti educativi dell'asilo-nido;
f) vigilare sull'applicazione della progettazione annuale e
sugli orientamenti educativi dell'asilo-nido;
g) concordare con l'assemblea del personale le proposte da
formulare agli enti gestori per i fini di cui all'articolo 34.
Articolo 23 (Controversie tra gli organi)
1. La soluzione di eventuali controversie tra gli organi di cui
al presente capo è demandata all'ente gestore.
2. La soluzione di eventuali controversie tra gli organi di
partecipazione e l'ente gestore è demandata all'Assessore regionale
alla sanità ed assistenza sociale.
CAPO V PERSONALE
Articolo 24 (Stato giuridico e assunzioni)
1. Il personale degli asili-nido in gestione diretta è
dipendente dagli enti di cui all'articolo 14 ed è assunto secondo
le norme che regolano la materia.
2. Nella pianta organica del personale degli enti gestori deve
essere evidenziato separatamente l'organico previsto per gli
asili-nido.
3. Nel caso di gestione indiretta di cui all'articolo 14, comma
3, al personale degli asili-nido non possono essere attribuiti lo
stato giuridico e il trattamento economico del personale di cui al
comma 1.
4. In attesa dell'emanazione di norme regionali di attuazione
della legge 23 ottobre 1992, n. 421 (Delega al Governo per la
razionalizzazione e la revisione delle discipline in materia di
sanità, di pubblico impiego, di previdenza e di finanza
territoriale) per quanto concerne il rapporto di lavoro dei
dipendenti si applicano le disposizioni di cui agli articoli 56 e
57 del decreto legislativo 3 febbraio 1993, n. 29
(Razionalizzazione dell'organizzazione delle amministrazioni
pubbliche e revisione della disciplina in materia di pubblico
impiego, a norma dell'articolo 2 della legge 23 ottobre 1992, n.
421) e successive modificazioni.
Articolo 25 (Tipologia del personale)
1. Il personale dell'asilo-nido si distingue in tre figure
professionali:
a) coordinatore dell'asilo-nido;
b) personale educativo;
c) personale addetto ai servizi generali.
Articolo 26 (Compiti e funzioni del coordinatore
dell'asilo-nido)
1. Il coordinatore dell'asilo-nido, di cui alla vigente
normativa relativa al personale degli enti locali, è responsabile
del servizio e del buon funzionamento dello stesso.
2. In particolare il coordinatore dell'asilo-nido svolge i
seguenti compiti:
a) cura gli aspetti organizzativi dell'asilo-nido, compresa la
gestione economica d'intesa con l'ente gestore;
b) dirige, coordina e controlla le attività del personale;
c) mantiene gli opportuni contatti con gli enti gestori,
l'équipe socio-sanitaria di distretto e la realtà esterna;
d) fa parte di diritto dell'assemblea del personale e se ne fa
portavoce;
e) cura, in accordo con l'assemblea del personale, le ipotesi
pedagogiche, definendone le linee metodologiche ed individuando gli
opportuni strumenti di verifica;
f) progetta l'attuazione di interventi educativi in accordo col
coordinatore pedagogico e l'assemblea del personale
dell'asilo-nido;
g) individua, sentito il parere dell'assemblea del personale, i
criteri di priorità che regolano gli aspetti organizzativi e
finanziari del servizio e ne cura la verifica, modificandoli in
caso di necessità;
h) collabora con il coordinatore pedagogico per la realizzazione
di programmi di aggiornamento e formazione del personale e ne segue
l'attuazione;
i) programma, in accordo con l'assemblea del personale,
l'inserimento dei bambini nell'asilo-nido.
Articolo 27 (Compiti e funzioni del personale educativo)
1. Gli educatori di asilo-nido, di cui alla vigente normativa
degli enti locali, svolgono i seguenti compiti con il supporto, la
collaborazione e la supervisione del coordinatore
dell'asilo-nido:
a) curano l'inserimento del bambino nell'asilo-nido,
promuovendone un corretto sviluppo psichico, fisico e
intellettivo;
b) organizzano l'attività educativa e ricreativa del bambino,
curandone l'incolumità, l'igiene personale e l'alimentazione;
c) tengono i necessari contatti con la famiglia del bambino;
d) elaborano, collettivamente, la progettazione pedagogica e
approntano gli strumenti organizzativi per la sua attuazione;
e) curano l'organizzazione dello spazio sia interno che esterno,
proponendo, se necessario, l'acquisto di materiale e attrezzature
scelti in base a progetti educativi;
f) collaborano con gli insegnanti di scuola materna per il
passaggio del bambino da una struttura educativa all'altra e
progettano, se possibile, attività in comune.
Articolo 28 (Compiti e funzioni del personale addetto ai servizi
generali)
1. Il personale addetto ai servizi generali, di cui alla vigente
normativa degli enti locali, svolge i seguenti compiti:
a) confeziona il vitto dei bambini, secondo quanto stabilito dai
competenti servizi dell'Unità sanitaria locale;
b) assicura le prestazioni di pulizia ordinaria e straordinaria
necessarie per il buon funzionamento del servizio;
c) assicura il mantenimento di idonee condizioni degli spazi
interni ed esterni e delle attrezzature necessarie all'espletamento
delle varie attività;
d) collabora con il personale educativo per la manutenzione e
l'eventuale preparazione di materiale per le attività educative e
per l'allestimento dell'ambiente;
e) collabora, qualora la situazione lo consenta, col personale
educativo nei momenti progettati collettivamente;
f) collabora, in accordo col coordinatore dell'asilo-nido e col
personale educativo, qualora sia ritenuto opportuno,
all'inserimento del bambino nell'asilo-nido;
g) partecipa, secondo le esigenze, con le modalità concordate e
per quanto di propria competenza all'assemblea del personale e alla
programmazione del lavoro.
Articolo 29 (Funzioni di coordinamento pedagogico)
1. Le funzioni di coordinamento pedagogico sono assicurate dalla
Regione e consistono in:
a) garantire il coordinamento della progettazione pedagogica dei
vari asili-nido della regione e integrarne, se necessario, i
contenuti, in accordo con i coordinatori degli asili-nido e con
l'assemblea del personale, assicurando eventuali supporti e stimoli
all'elaborazione;
b) favorire la circolazione delle informazioni tra i vari
asili-nido e tra questi e i servizi sul territorio;
c) facilitare la relazione tra diverse realtà educative
favorendo il confronto di esperienze;
d) promuovere, con il concorso di esperti, in accordo con gli
enti gestori, i coordinatori degli asili-nido e l'assemblea del
personale, la progettazione di iniziative di aggiornamento e
formazione, coordinandone l'attuazione e generalizzandone i
risultati;
e) promuovere, in accordo con i coordinatori degli asili-nido e
l'assemblea del personale, ipotesi di sperimentazione e di ricerca
volte all'interno dell'asilo-nido, a progetti sul territorio o ad
iniziative integrative al servizio;
f) favorire e supportare la rielaborazione teorica delle
esperienze e delle sperimentazioni;
g) elaborare ipotesi pedagogiche, definire linee metodologiche e
approntare strumenti di verifica, in accordo con i coordinatori
degli asili-nido e l'assemblea del personale o su richiesta dei
medesimi;
h) esprimere un parere sulle proposte di iniziative formative
formulate dall'ente gestore per i fini di cui all'articolo 34;
i) attivare e facilitare i collegamenti tra l'asilo-nido e
l'équipe socio-sanitaria di distretto e i competenti servizi
dell'Unità sanitaria locale.
2. Per l'espletamento delle funzioni di coordinamento pedagogico
l'Amministrazione regionale conferisce un incarico a tempo
determinato, di durata non superiore a tre anni, rinnovabile una
sola volta a proprio personale educativo o sociale o a personale
scolastico docente, direttivo o ispettivo, con specifiche
competenze nel campo della progettazione e gestione pedagogica,
preferibilmente rivolte alla fascia della prima infanzia. Tale
personale deve essere in possesso di diploma di laurea in
pedagogia, scienze dell'educazione, psicologia o titoli
equipollenti.
3. L'incarico di cui al comma 2 è conferito sulla base di una
prova di selezione per esami, indetta dalla Giunta regionale.
4. Al coordinatore pedagogico è attribuito il trattamento
economico previsto per le qualifiche dirigenziali
dell'Amministrazione regionale.
5. In fase di prima applicazione e comunque ove non sia
possibile procedere al conferimento dell'incarico di cui al comma
3, la Regione, in attesa dell'emanazione di norme regionali di
attuazione della legge 421/1992, può conferire un incarico
individuale ad un esperto di provata competenza determinando
preventivamente durata, luogo, oggetto e compenso della
collaborazione, ai sensi della vigente normativa in materia di
incarichi speciali.
Articolo 30 (Titoli per l'ammissione al concorso per
educatore)
1. Per l'ammissione al concorso per educatore di asilo-nido,
oltre ai requisiti generali per l'accesso ai pubblici concorsi, è
richiesto il possesso di un titolo di studio ad indirizzo
pedagogico, conseguito presso una scuola secondaria superiore,
ovvero di altri titoli di scuola secondaria superiore seguiti da
successivi corsi di specializzazione ad indirizzo pedagogico
riconosciuti dallo Stato o dalla Regione Valle d'Aosta.
Articolo 31 (Titoli per l'ammissione al concorso per
coordinatore di asilo-nido)
1. Per l'ammissione al concorso per coordinatore di asilo-nido è
richiesto il possesso del diploma di laurea in pedagogia, scienze
dell'educazione, psicologia o titoli equipollenti, ovvero il
possesso della qualifica di educatore di asilo-nido con
un'anzianità nella qualifica di almeno cinque anni, nonché il
possesso di uno dei titoli di studio di cui all'articolo 30, ai
sensi dell'articolo 24 del decreto del Presidente della Repubblica
25 giugno 1983, n. 347 (Norme risultanti dalla disciplina prevista
dall'accordo del 29 aprile 1983 per il personale dipendente dagli
enti locali).
Articolo 32 (Organico dell'asilo-nido)
1. L'organico dell'asilo-nido deve assicurare il regolare
funzionamento del servizio.
2. Il rapporto medio educatore-bambini non deve, di norma,
essere superiore ad uno a sei, in relazione alla frequenza massima
e tenuto conto dell'orario giornaliero di apertura e di chiusura
del servizio.
3. In presenza di bambini portatori di handicap, il rapporto è
ridotto in relazione al numero e alla gravità dei casi, prevedendo,
di volta in volta, il necessario personale di appoggio, ai sensi
dell'articolo 13, comma 2, della legge 5 febbraio 1992, n. 104
(Legge quadro per l'assistenza, l'integrazione sociale e i diritti
delle persone handicappate), sentiti l'équipe socio-sanitaria di
distretto ed il servizio di neuropsichiatria infantile dell'Unità
sanitaria locale.
4. Ogni asilo-nido è dotato, di norma, di tre unità di personale
addetto ai servizi generali fino alla capienza di trentacinque
bambini. Per gli asili-nido dimensionati per un numero maggiore di
bambini, o che presentino caratteristiche architettoniche
particolari, l'incremento di personale addetto ai servizi generali
potrà essere autorizzato, su richiesta dell'ente gestore, in numero
non superiore alle tre unità, dal dirigente del Servizio affari
generali, assistenza e servizi sociali dell'Assessorato regionale
della sanità ed assistenza sociale.
5. Ogni unità di personale educativo deve essere sostituita nei
casi di assenze per motivi diversi dal congedo ordinario.
6. Il personale educativo assente dal servizio deve essere
sostituito da personale assunto a tempo determinato in possesso dei
titoli di cui all'articolo 30, sulla base di un'unica graduatoria
formata ogni anno, entro il 31 dicembre, a seguito di apposita
prova di selezione, deliberata dalla Giunta regionale.
7. Nel caso in cui il personale in servizio sia in quantità
superiore a quello previsto dal rapporto di cui al comma 2, il
personale eccedente può essere comandato a prestare servizio presso
altro asilo-nido esistente nello stesso comune o in altro comune
della regione.
8. Il comando è disposto per un periodo di tempo determinato,
rinnovabile, dal dirigente del Servizio affari generali, assistenza
e servizi sociali, dell'Assessorato regionale della sanità ed
assistenza sociale, sentiti gli enti gestori.
Articolo 33 (Vigilanza)
1. La vigilanza sugli asili-nido e le funzioni ispettive e di
indirizzo sugli asili-nido sono demandate al Servizio affari
generali, assistenza e servizi sociali dell'Assessorato regionale
della sanità ed assistenza sociale.
Articolo 34 (Formazione e aggiornamento del personale)
1. Il Servizio affari generali, assistenza e servizi sociali
dell'Assessorato regionale della sanità ed assistenza sociale,
sentiti gli enti gestori nell'ambito del piano di formazione
professionale del personale socio-assistenziale, promuove attività
di aggiornamento e di formazione per il personale degli
asili-nido.
2. Il servizio di cui al comma 1 organizza attraverso il
coordinatore pedagogico e in accordo con il coordinatore
dell'asilo-nido la formazione permanente per il personale in
servizio.
CAPO VI ACCESSO AL FINANZIAMENTO
Articolo 35 (Spese di investimento)
1. Le spese per la progettazione, la costruzione, la
ristrutturazione, l'acquisto di arredamenti e di attrezzature,
nonché per la manutenzione straordinaria degli asili-nido sono
finanziate dalla Regione sulla base di propri piani triennali,
approvati dal Consiglio regionale su proposta della Giunta
regionale.
2. Gli enti che intendono realizzare un nuovo asilo-nido
presentano istanza al Servizio affari generali, assistenza e
servizi sociali, dell'Assessorato regionale della sanità ed
assistenza sociale, il quale, entro novanta giorni, esprime parere
in merito, previo accertamento della sussistenza delle condizioni
per la realizzazione dell'opera, mediante un'indagine
socio-demografica e previo parere espresso da apposita commissione
tecnica nominata dall'Assessore alla sanità ed assistenza
sociale.
3. La determinazione circa la realizzazione dell'opera è assunta
dalla Giunta regionale.
4. La progettazione, la costruzione o la ristrutturazione di
asili-nido o la ristrutturazione di stabili da adibire ad
asilo-nido possono essere effettuate direttamente dalla Regione o
direttamente dagli enti promotori, previa approvazione della Giunta
regionale.
5. Gli enti promotori o gestori di asili-nido devono rivolgere
domanda di finanziamento al Servizio affari generali, assistenza e
servizi sociali dell'Assessorato regionale della sanità ed
assistenza sociale, che esprime il proprio parere entro novanta
giorni, corredando la stessa con la seguente documentazione:
a) progetto di massima dell'asilo-nido completo di tutti gli
elaborati e della stima del costo dell'opera;
b) atto comprovante la proprietà dell'area su cui sorgerà
l'asilo-nido.
6. Il controllo sulla corrispondenza dei lavori eseguiti dagli
enti promotori o gestori di asili-nido e il progetto esecutivo
approvato dalla Giunta regionale compete al Servizio affari
generali, assistenza e servizi sociali dell'Assessorato regionale
della sanità ed assistenza sociale.
Articolo 36 (Spese di gestione e di manutenzione ordinaria)
1. Le spese per la gestione e per la manutenzione ordinaria
degli asili-nido sono finanziate dalla Regione sulla base del piano
annuale di riparto dei finanziamenti di cui all'articolo 37.
2. Gli enti gestori, per ottenere finanziamenti per la gestione
degli asili-nido, devono presentare al Servizio affari generali,
assistenza e servizi sociali dell'Assessorato regionale della
sanità ed assistenza sociale, entro il 30 giugno dell'anno
precedente a quello per il quale il finanziamento viene richiesto,
un programma, redatto sulla base delle direttive emanate dalla
Giunta regionale entro il 31 gennaio, corredato di opportuna
documentazione illustrativa degli oneri e delle attività previste,
del numero dei bambini che si prevede frequenteranno l'asilo-nido e
del numero del personale necessario, calcolato ai sensi
dell'articolo 32, con le relative qualifiche.
Articolo 37 (Piano annuale di riparto dei finanziamenti per
spese di gestione e di manutenzione ordinaria)
1. Il piano annuale di riparto dei finanziamenti per spese di
gestione e di manutenzione ordinaria è approvato, entro il 31
ottobre di ogni anno, dalla Giunta regionale, la quale provvede
alla concessione delle somme assegnate agli enti gestori, anche in
più soluzioni, con proprie successive deliberazioni.
2. Le modalità e le condizioni per l'utilizzo delle somme
assegnate sono annualmente fissate dal servizio di cui all'articolo
36, comma 2.
Articolo 38 (Partecipazione degli utenti alle spese)
1. La partecipazione dei genitori o di chi ne fa le veci alle
spese del servizio è stabilita dalla Giunta regionale, sentiti gli
enti gestori.
Articolo 39 (Rendiconto delle spese)
1. Entro il 30 aprile di ogni anno, gli enti gestori degli
asili-nido devono presentare al Servizio affari generali,
assistenza e servizi sociali dell'Assessorato regionale della
sanità ed assistenza sociale il rendiconto analitico delle spese
sostenute nell'anno precedente.
2. Le quote di partecipazione degli utenti sono riscosse
dall'ente gestore e vengono scomputate dalle spese di cui
all'articolo 36.
Articolo 40 (Inadempienze)
1. In caso di inadempienze da parte degli enti promotori o
gestori degli asili-nido nel rispettare le norme, le scadenze e le
condizioni di accesso al finanziamento previste dal presente capo,
la Giunta regionale riduce, sospende ovvero revoca il proprio
intervento finanziario.
CAPO VII ASILI-NIDO PRIVATI
Articolo 41 (Costruzione, organizzazione e gestione)
1. Gli asili-nido privati devono essere costruiti, organizzati e
gestiti secondo le norme della presente legge.
Articolo 42 (Autorizzazioni)
1. I privati che intendano costruire o gestire strutture
destinate ad accogliere bambini da nove mesi a tre anni devono
ottenere le preventive autorizzazioni dalla Regione per l'apertura
e per l'esercizio.
2. Le autorizzazioni di cui al comma 1 sono rilasciate con
decreto dell'Assessore regionale alla sanità ed assistenza sociale,
previo parere obbligatorio del Comune in cui ha sede la
struttura.
Articolo 43 (Revoca delle autorizzazioni)
1. L'Assessore regionale alla sanità ed assistenza sociale, con
proprio decreto, può revocare le autorizzazioni all'apertura e
all'esercizio degli asili-nido privati in caso di sopravvenuta
carenza di uno dei requisiti previsti o in caso di modifica delle
condizioni che avevano determinato la concessione delle
autorizzazioni.
CAPO VIII NORME FINANZIARIE
Articolo 44 (Determinazione e copertura degli oneri)
1. Gli oneri derivanti dall'applicazione della presente legge
sono valutati, per l'anno 1994, in lire 8.500.000.000 e gravano sui
capitoli 58420, 58480 e sugli istituendi capitoli 61610 e 61615
della parte spesa del bilancio di previsione della Regione per
l'esercizio finanziario 1994 e sui corrispondenti capitoli dei
futuri bilanci.
2. Alla copertura degli oneri di cui al comma 1 si provvede, per
l'anno 1994, mediante utilizzo degli stanziamenti di lire
5.500.000.000 e di lire 3.000.000.000 già iscritti,
rispettivamente, al capitolo 58420, che assume la denominazione
"Contributi ai comuni, ai consorzi di comuni ed alle Comunità
montane nelle spese di gestione di asili-nido", e al capitolo
58480, che assume la denominazione "Contributi ai comuni, ai
consorzi di comuni ed alle Comunità montane nelle spese di
investimento per gli asili-nido" del bilancio di previsione della
Regione per l'esercizio finanziario 1994;
3. A decorrere dal 1995, gli oneri necessari per l'applicazione
della presente legge, valutati in annue lire 8.000.000.000, sono
iscritti con la legge di bilancio, ai sensi dell'articolo 15 della
legge regionale 27 dicembre 1989, n. 90 (Norme in materia di
bilancio e di contabilità generale della Regione Autonoma Valle
d'Aosta).
4. L'autorizzazione di spesa, a decorrere dal 1995, per il
finanziamento del capitolo corrispondente all'attuale capitolo
58480 è annualmente determinata con legge finanziaria.
Articolo 45 (Variazioni di bilancio)
1. Alla parte spesa del bilancio di previsione della Regione
sono apportate le seguenti variazioni in termini di competenza e di
cassa:
a) in diminuzione:
cap. 58420
"Contributi ai comuni nelle spese di gestione di asili nido"
lire 100.000.000;
cap. 58480
"Contributi ai comuni nelle spese di investimento per gli
asili-nido"
lire 100.000.000;
b) in aumento:
programma regionale 2.2.3.04
codificazione 2.1.2.1.0.3.08.07.08.30
cap. 61610 (di nuova istituzione)
"Spese per la progettazione, la costruzione, la ristrutturazione
e la manutenzione straordinaria degli asili nido"
lire 150.000.000;
programma regionale 2.2.3.04
codificazione 2.1.2.2.0.3.08.07.08.30
cap. 61615 (di nuova istituzione) "Spese per l'acquisto di
attrezzature ed elementi di arredo per gli asili-nido"
lire 50.000.000
CAPO IX DISPOSIZIONI TRANSITORIE E FINALI
Articolo 46 (Norme transitorie)
1. Al personale educativo di ruolo, in servizio alla data di
entrata in vigore della presente legge, inquadrato nella qualifica
funzionale di puericultrice o assistente all'infanzia, che sia in
possesso dei titoli di cui all'articolo 30 o che abbia frequentato,
conseguendo l'attestato finale, il corso di formazione e
riqualificazione per il personale degli asili-nido, istituito con
deliberazione del Consiglio regionale n. 2987/VIII, del 9 luglio
1987, è attribuita, previo superamento di apposito concorso interno
riservato per titoli, la qualifica funzionale di educatore di
asilo-nido.
Articolo 47 (Abrogazione di norme)
1. La legge regionale 9 gennaio 1986, n. 3 (Nuove norme sugli
asili-nido) è abrogata.
2. Per l'anno 1994 è fatto salvo quanto disposto dall'articolo
38, comma 2, della legge regionale 3/1986.
Articolo 48 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Presidente Si discuterà sul nuovo testo della V Commissione che
ha presentato un emendamento della II Commissione. La parola al
Consigliere Squarzino.
Squarzino (VA) Darei per letta la relazione. Vorrei solo
riprendere le parti che indicano gli asili-nido a cui la legge si
riferisce per avere una idea dell'ampiezza del fenomeno. La legge
riguarda: 1 asilo-nido a Pont-Saint-Martin, 1 a Châtillon, 1 retto
da un consorzio fra i comuni di Nus, Fénis, Saint-Marcel e
Chambave, 4 ad Aosta, di cui 1 gestito dal Comune e 3 da una
cooperativa, e poi quelli che si stanno costruendo, e cioè 1 a
Saint-Pierre per i consorzi di Saint-Pierre, Avise, Arvier,
Aymavilles, Introd, Rhêmes, Saint-Nicolas, Valgrisenche,
Valsavaranche e Villeneuve, 1 a Courmayeur, 1 a Charvensod e 1 per
il consorzio dei comuni di Saint-Christophe, Brissogne e Quart.
L'asilo-nido, in questi anni, ha cambiato fisionomia. É nato a
livello nazionale con la legge n. 1044 del 6 dicembre 1971 come:
"Un servizio sociale di interesse pubblico con lo scopo di
provvedere alla temporanea custodia dei bambini per assicurare una
adeguata assistenza alla famiglia e anche per assicurare l'accesso
della donna al lavoro nel quadro di un completo sistema di
sicurezza sociale"; è diventato, così come recita il primo articolo
della legge che andiamo ad approvare, "Un servizio socio-educativo,
e non solo sociale, il cui scopo è concorrere allo sviluppo della
personalità del bambino mediante attività formative, educative e
pedagogiche". Si dice, nella legge, che andiamo ad approvare che
l'asilo-nido è un mezzo per l'integrazione e il miglioramento delle
condizioni generali della vita del bambino. Si passa quindi dal
concetto di custodia del bambino al concetto di sviluppo della
personalità e, mentre nel primo caso l'accento cade sull'esigenza
di assistere la famiglia, soprattutto dove la famiglia non è in
grado di assolvere alla sua funzione educativa o dove la donna
vuole lavorare, adesso nemmeno si accenna all'esigenza della donna
lavoratrice. Ora questo spostamento della funzione dell'asilo nido,
da struttura di aiuto alle famiglie come servizio sociale a
struttura di sostegno allo sviluppo del bambino, mette in questione
un modo tradizionale di concepire l'asilo-nido, che è più nel
nostro vissuto che non nella legge, e ci costringe a interrogarci
sul fatto se il criterio di ammissibilità usato ora, quello per cui
entrambi i genitori del bambino-utente devono essere lavoratori, è
ancora da privilegiare, o se questo criterio non sia da
considerarsi prioritario o condizione per l'ammissione all'asilo
nido.
Inoltre ci si dovrà interrogare se non bisogna aprire ad un
numero maggiore di bambini la possibilità di attività formative,
educative e pedagogiche che favoriscano lo sviluppo sociale,
intellettuale e psichico del bambino. Dunque, se l'asilo-nido è un
servizio per lo sviluppo del bambino, perché non bisogna consentire
al maggior numero possibile di bambini di frequentare il servizio,
se la famiglia è d'accordo? Questa nuova prospettiva ci suggerisce
di potenziare gli asili-nido sul territorio, in modo da poter
soddisfare le esigenze dei bambini e ci interpella anche sul
problema di partecipazione della famiglia alle spese di gestione
della struttura. Quanto più un servizio diventa interesse della
popolazione, in questo caso infantile, da cui dipende il futuro
economico e di sviluppo di risorse della comunità, tanto più forse
bisogna intervenire per garantire al maggior numero di bambini la
possibilità di usufruire di questo servizio.
Gli emendamenti da me presentati sono una chiarificazione
ulteriore di concetti già presenti nella legge ma che sono stati
chiariti.
Presidente La parola all'Assessore del bilancio e delle finanze,
Lévêque.
Lévêque (Ass.tec.) Per comunicare un emendamento alla parte
finanziaria, all'articolo 44, per adeguare il testo della legge al
momento in cui viene discussa e approvata dal Consiglio e con
l'aggiustamento delle parti che fanno riferimento non solo ai
capitoli, ma anche agli anni di esercizio.
Presidente Passiamo alla votazione dell'articolo 1.
Presenti, votanti e favorevoli: 32
Presidente Passiamo alla votazione dell'articolo 2.
Presenti, votanti e favorevoli: 32
Presidente Passiamo alla votazione dell'articolo 3.
Presenti, votanti e favorevoli: 32
Presidente Passiamo alla votazione dell'articolo 4.
Presenti, votanti e favorevoli: 32
Presidente Passiamo alla votazione dell'articolo 5.
Presenti, votanti e favorevoli: 32
Presidente Passiamo alla votazione dell'articolo 6.
Presenti, votanti e favorevoli: 32
Presidente Passiamo alla votazione dell'articolo 7.
Presenti, votanti e favorevoli: 32
Presidente Passiamo alla votazione dell'articolo 8.
Presenti, votanti e favorevoli: 32
Presidente Passiamo alla votazione dell'articolo 9.
Presenti, votanti e favorevoli: 32
Presidente Passiamo alla votazione dell'articolo 10.
Presenti, votanti e favorevoli: 32
Presidente Passiamo alla votazione dell'articolo 11.
Presenti, votanti e favorevoli: 32
Presidente Passiamo alla votazione dell'articolo 12.
Presenti, votanti e favorevoli: 32
Presidente Passiamo alla votazione dell'articolo 13.
Presenti, votanti e favorevoli: 32
Presidente Passiamo alla votazione dell'articolo 14.
Presenti, votanti e favorevoli: 32
Presidente Passiamo alla votazione dell'articolo 15.
Presenti, votanti e favorevoli: 32
Presidente Passiamo alla votazione dell'articolo 16.
Presenti, votanti e favorevoli: 32
Presidente Passiamo alla votazione dell'articolo 17.
Presenti, votanti e favorevoli: 32
Presidente Passiamo alla votazione dell'articolo 18.
Presenti, votanti e favorevoli: 32
Presidente Passiamo alla votazione dell'articolo 19.
Presenti, votanti e favorevoli: 32
Presidente Passiamo alla votazione dell'articolo 20.
Presenti, votanti e favorevoli: 32
Presidente Passiamo alla votazione dell'articolo 21.
Presenti, votanti e favorevoli: 32
Presidente Passiamo alla votazione dell'articolo 22.
Presenti, votanti e favorevoli: 32
Presidente Passiamo alla votazione dell'articolo 23.
Presenti, votanti e favorevoli: 32
Presidente Passiamo alla votazione dell'articolo 24.
Presenti, votanti e favorevoli: 32
Presidente Passiamo alla votazione dell'articolo 25.
Presenti, votanti e favorevoli: 32
Presidente Passiamo alla votazione dell'articolo 26.
Presenti, votanti e favorevoli: 32
Presidente Passiamo alla votazione dell'articolo 27.
Presenti, votanti e favorevoli: 32
Presidente Passiamo alla votazione dell'articolo 28.
Presenti, votanti e favorevoli: 32
Presidente Passiamo alla votazione dell'articolo 29 con gli
emendamenti presentati dal Consigliere Squarzino Secondina. La
parola al Consigliere Squarzino Secondina.
Squarzino (VA) Si vuole precisare meglio il meccanismo di come
viene conferito l'incarico a questa figura di coordinatore
pedagogico, una figura nuova, che assolve ad una funzione di
sostegno, di aiuto e stimolo all'attività formativa e al personale.
Per questa funzione si è pensato di dare un incarico, attraverso
una selezione, per 3 anni, rinnovabile, ma questa persona può,
finiti i due mandati, ripartecipare alla prova di selezione nel
momento in cui viene bandita e questo per avere un personale
preparato ed aggiornato, e in grado di svolgere un ruolo importante
per la funzione educativa degli asili nido.
Presidente Passiamo alla votazione dell'articolo 29, con
l'emendamento proposto dal Consigliere Squarzino Secondina, di cui
do lettura:
Emendamento Il comma 2 dell'articolo 29 è così sostituito:
"2. Per l'espletamento delle funzioni di coordinamento
pedagogico l'Amministrazione regionale conferisce un incarico a
tempo determinato, di durata non superiore a tre anni, rinnovabile
una sola volta senza ricorrere ad una ulteriore prova di selezione,
a proprio personale educativo o sociale o a personale scolastico
docente, direttivo o ispettivo, con specifiche competenze nel campo
della progettazione e gestione pedagogica, preferibilmente rivolte
alla fascia della prima infanzia. Tale personale deve essere in
possesso di diploma di laurea in pedagogia, scienze
dell'educazione, psicologia o titoli equipollenti".
Presenti, votanti e favorevoli: 31
Presidente Al comma n. 5 dell'articolo 29 c'è un altro
emendamento. La parola al Consigliere Squarzino Secondina.
Squarzino (VA) Per adeguare il testo alla nuova legge regionale
sugli incarichi.
Presidente Passiamo alla votazione dell'articolo 29, con
l'emendamento proposto dal Consiglier Squarzino Secondina, di cui
do lettura:
Emendamento Il comma 5 dell'articolo 29 è così sostituito:
"5. In fase di prima applicazione e comunque ove non sia
possibile procedere al conferimento dell'incarico di cui al comma
3, la Regione, in attesa dell'emanazione di norme regionali di
attuazione della legge 421/1992, può conferire un incarico ai sensi
della legge regionale 16 agosto 1994, n. 47 (Disciplina del
conferimento di speciali incarichi a soggetti esterni
all'Amministrazione regionale e dell'organizzazione, adesione e
partecipazione a convegni e ad altre manifestazioni)".
Presenti, votanti e favorevoli: 31
Presidente Passiamo alla votazione dell'articolo 29 nel testo
così emendato:
Articolo 29 (Funzioni di coordinamento pedagogico)
1. Le funzioni di coordinamento pedagogico sono assicurate dalla
Regione e consistono in:
a) garantire il coordinamento della progettazione pedagogica dei
vari asili-nido della regione e integrarne, se necessario, i
contenuti, in accordo con i coordinatori degli asili-nido e con
l'assemblea del personale, assicurando eventuali supporti e stimoli
all'elaborazione;
b) favorire la circolazione delle informazioni tra i vari
asili-nido e tra questi e i servizi sul territorio;
c) facilitare la relazione tra diverse realtà educative
favorendo il confronto di esperienze;
d) promuovere, con il concorso di esperti, in accordo con gli
enti gestori, i coordinatori degli asili-nido e l'assemblea del
personale, la progettazione di iniziative di aggiornamento e
formazione, coordinandone l'attuazione e generalizzandone i
risultati;
e) promuovere, in accordo con i coordinatori degli asili-nido e
l'assemblea del personale, ipotesi di sperimentazione e di ricerca
volte all'interno dell'asilo-nido, a progetti sul territorio o ad
iniziative integrative al servizio;
f) favorire e supportare la rielaborazione teorica delle
esperienze e delle sperimentazioni;
g) elaborare ipotesi pedagogiche, definire linee metodologiche e
approntare strumenti di verifica, in accordo con i coordinatori
degli asili-nido e l'assemblea del personale o su richiesta dei
medesimi;
h) esprimere un parere sulle proposte di iniziative formative
formulate dall'ente gestore per i fini di cui all'articolo 34;
i) attivare e facilitare i collegamenti tra l'asilo-nido e
l'équipe socio-sanitaria di distretto e i competenti servizi
dell'Unità sanitaria locale.
2. Per l'espletamento delle funzioni di coordinamento pedagogico
l'Amministrazione regionale conferisce un incarico a tempo
determinato, di durata non superiore a tre anni, rinnovabile una
sola volta senza ricorrere ad una ulteriore prova di selezione, a
proprio personale educativo o sociale o a personale scolastico
docente, direttivo o ispettivo, con specifiche competenze nel campo
della progettazione e gestione pedagogica, preferibilmente rivolte
alla fascia della prima infanzia. Tale personale deve essere in
possesso di diploma di laurea in pedagogia, scienze
dell'educazione, psicologia o titoli equipollenti.
3. L'incarico di cui al comma 2 è conferito sulla base di una
prova di selezione per esami, indetta dalla Giunta regionale.
4. Al coordinatore pedagogico è attribuito il trattamento
economico previsto per le qualifiche dirigenziali
dell'Amministrazione regionale.
5. In fase di prima applicazione e comunque ove non sia
possibile procedere al conferimento dell'incarico di cui al comma
3, la Regione, in attesa dell'emanazione di norme regionali di
attuazione della legge 421/1992, può conferire un incarico ai sensi
della legge regionale 16 agosto 1994, n. 47 (Disciplina del
conferimento di speciali incarichi a soggetti esterni
all'Amministrazione regionale e dell'organizzazione, adesione e
partecipazione a convegni e ad altre manifestazioni).
Presenti, votanti e favorevoli: 32
Presidente L'articolo 30 è sostituito. La parola al Consigliere
Squarzino Secondina.
Squarzino (VA) Mentre nella formulazione originaria si parlava
di corsi di specializzazione organizzati in Valle d'Aosta, qui si
chiarisce che non è il fatto che siano organizzati qui e che siano
biennali, quanto che non abbiano una durata inferiore alle 2400
ore, dovunque vengano svolti.
Presidente Passiamo alla votazione dell'articolo 30, con
l'emendamento proposto dal Consigliere Squarzino Secondina, di cui
do lettura:
Emendamento L'articolo 30 è così sostituito:
Articolo 30
(Titoli per l'ammissione al concorso per educatore)
1. Per l'ammissione al concorso per educatore di asilo-nido,
oltre ai requisiti generali per l'accesso ai pubblici concorsi, è
richiesto il possesso di un titolo di studio ad indirizzo
pedagogico, conseguito presso una scuola secondaria superiore,
ovvero di altri titoli di scuola secondaria superiore integrati da
successivi corsi di specializzazione ad indirizzo pedagogico di
durata non inferiore a 2400 ore.
Presenti, votanti e favorevoli: 34
Presidente Passiamo alla votazione dell'articolo 31.
Presenti, votanti e favorevoli: 34
Presidente Passiamo alla votazione dell'articolo 32.
Presenti, votanti e favorevoli: 34
Presidente Passiamo alla votazione dell'articolo 33.
Presenti, votanti e favorevoli: 34
Presidente Passiamo alla votazione dell'articolo 34.
Presenti, votanti e favorevoli: 34
Presidente Passiamo alla votazione dell'articolo 35.
Presenti, votanti e favorevoli: 34
Presidente Passiamo alla votazione dell'articolo 36.
Presenti, votanti e favorevoli: 34
Presidente Passiamo alla votazione dell'articolo 37.
Presenti, votanti e favorevoli: 34
Presidente Passiamo alla votazione dell'articolo 38.
Presenti, votanti e favorevoli: 34
Presidente Passiamo alla votazione dell'articolo 39.
Presenti, votanti e favorevoli: 34
Presidente Passiamo alla votazione dell'articolo 40.
Presenti, votanti e favorevoli: 34
Presidente Passiamo alla votazione dell'articolo 41.
Presenti, votanti e favorevoli: 34
Presidente Passiamo alla votazione dell'articolo 42.
Presenti, votanti e favorevoli: 34
Presidente Passiamo alla votazione dell'articolo 43.
Presenti, votanti e favorevoli: 34
Presidente Passiamo alla votazione dell'articolo 44, con
l'emendamento proposto dall'Assessore del bilancio e delle finanze,
Lévêque, di cui do lettura:
Emendamento L'articolo 44 è così sostituito:
Articolo 44
(Determinazione e copertura degli oneri)
1. Gli oneri derivanti dall'applicazione della presente legge
sono valutati in lire 8.500.000.000 per l'anno 1994 e in lire
10.000.000.000 per l'anno 1995 e gravano sui capitoli 58420, 58480
e sugli istituendi capitoli 61610 e 61615 della parte spesa del
bilancio di previsione della Regione per l'esercizio finanziario
1994 e sui corrispondenti capitoli dei futuri bilanci.
2. Alla copertura degli oneri di cui al comma 1 si provvede nel
modo seguente:
- per l'anno 1994, mediante utilizzo degli stanziamenti di lire
5.500.000.000 e di lire 3.000.000.000 già iscritti,
rispettivamente, al capitolo 58420, che assume la denominazione
"Contributi ai comuni, ai consorzi di comuni ed alle Comunità
montane nelle spese di gestione di asili nido", e al capitolo
58480, che assume la denominazione "Contributi ai comuni, ai
consorzi di comuni ed alle Comunità montane nelle spese di
investimento per gli asili-nido" del bilancio di previsione della
Regione per l'esercizio finanziario 1994;
- per l'anno 1995, mediante utilizzo della disponibilità di lire
5.000.000.000 iscritta in entrambi i capitoli 58420 e 58480 del
bilancio pluriennale della Regione 1994/1996.
3. A decorrere dal 1996, gli oneri necessari per l'applicazione
della presente legge sono iscritti con la legge di bilancio, ai
sensi dell'articolo 15 della legge regionale 27 dicembre 1989 n. 90
(Norme in materia di bilancio e di contabilità generale della
Regione Autonoma Valle d'Aosta), ad esclusione dei contributi ai
comuni, ai Consorzi di comuni e alle Comunità montane per spese di
investimento che sono determinati con legge finanziaria (cap.
58480).
Presenti, votanti e favorevoli: 33
Presidente Passiamo alla votazione dell'articolo 45.
Presenti, votanti e favorevoli: 33
Presidente Passiamo alla votazione dell'articolo 46.
Presenti, votanti e favorevoli: 33
Presidente Passiamo alla votazione dell'articolo 47.
Presenti, votanti e favorevoli: 33
Presidente Passiamo alla votazione dell'articolo 48.
Presenti, votanti e favorevoli: 33
Presidente Passiamo infine alla votazione del disegno di legge
nel suo complesso.
Presenti, votanti e favorevoli: 33
Il Consiglio approva all'unanimità.
