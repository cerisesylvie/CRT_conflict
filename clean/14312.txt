Classificazione
NOMINE E INCARICHI DI CONSULENZA E SPECIALI
Incarichi di consulenza e speciali


Resoconto integrale del dibattito dell'aula
Oggetto del Consiglio n. 835 del 20 luglio 1994 - Resoconto
OGGETTO N. 835/X - Disegno di legge: "Disciplina del
conferimento di speciali incarichi a soggetti esterni
all'Amministrazione regionale e dell'organizzazione, adesione e
partecipazione a convegni e ad altre manifestazioni".
CAPO I - FINALITA'
Articolo 1 - (Oggetto)
1. La presente legge disciplina il conferimento da parte
dell'Amministrazione regionale di speciali incarichi professionali,
di consulenza, di studio, di progettazione e di collaborazione in
relazione a particolari esigenze eccedenti le normali competenze
del personale dipendente ovvero in assenza di personale in possesso
dei requisiti di professionalità necessari o quando il medesimo sia
impegnato nella normale attività di servizio, a soggetti esterni
all'Amministrazione stessa ai quali sia riconosciuta una specifica
competenza.
2. L'espletamento dei compiti oggetto degli speciali incarichi
di cui alla presente, legge dovrà consentire, oltre al
raggiungimento degli specifici obiettivi individuati nei relativi
atti deliberativi, anche un arricchimento delle capacità
professionali e delle conoscenze del personale regionale.
3. Gli incarichi di cui al comma 1 non possono essere conferiti
a soggetti che abbiano un interesse confliggente con quello
dell'Amministrazione regionale.
4. Qualora un soggetto al quale sia conferito uno degli
incarichi di cui al comma 1 sia membro di un organo collegiale di
cui all'articolo 19 preposto a valutare l'oggetto dell'incarico
stesso, tale soggetto non partecipa alla riunione in cui si opera
la valutazione.
CAPO II - INCARICHI PROFESSIONALI
Articolo 2 - (Definizione)
1. Sono incarichi professionali quelli relativi alla prestazione
di opere intellettuali per le quali è necessaria l'iscrizione in
appositi albi o elenchi previsti dalla legge e che sono regolati
dagli articoli 2229 e seguenti del codice civile.
Articolo 3 - (Soggetti destinatari)
1. Gli incarichi professionali sono conferiti a persone fisiche
esterne all'Amministrazione regionale che esercitano l'attività
individualmente o in forma associata, ai sensi della legge 23
novembre 1939, n. 1815 (Disciplina giuridica degli studi di
assistenza e di consulenza) e che sono iscritte ad albi o ad
elenchi professionali previsti dalla legge.
Articolo 4 - (Condizioni di conferimento)
1. Gli incarichi professionali sono conferiti a soggetti che, in
relazione alle attività professionali già svolte o ai titoli
posseduti, possono fornire all'Amministrazione regionale le
competenze di cui, caso per caso, necessita.
2. Salvo specifici casi in cui l'oggetto e le caratteristiche
dell'incarico esigano tempi di esecuzione più lunghi, la durata
dello stesso non può superare un anno a decorrere dalla data di
stipulazione della convenzione.
3. Gli incarichi possono essere rinnovati per un massimo di tre
anni consecutivi. Il rinnovo è soggetto alle medesime procedure e
forme del primo incarico.
4. Possono essere conferiti più incarichi allo stesso soggetto
nel corso dell'anno a condizione che la prestazione relativa
all'incarico precedente sia ultimata. A tale condizione si può
derogare nel caso in cui la mancata ultimazione della prestazione
dipenda da situazioni eccezionali, indipendenti dalla volontà del
soggetto cui l'incarico è stato conferito. In quest'ultimo caso il
provvedimento che conferisce il nuovo incarico deve indicare
espressamente la motivazione della deroga.
5. I limiti previsti ai commi 3 e 4 possono essere derogati per
gli incarichi in materia di assistenza legale e fiscale, nonché per
gli incarichi di collaudo di opere pubbliche, purché il
provvedimento sia debitamente motivato.
CAPO III - ANALISI O RICERCHE E STUDI Dl FATTIBILITA'
Articolo 5 - (Definizione)
1. Sono analisi o ricerche quelle specifiche indagini
conoscitive e di approfondimento a carattere tematico o monografico
atte a fornire all'Amministrazione regionale un complesso di dati e
informazioni finalizzato all'assunzione delle decisioni di
competenza in specifici settori dove è necessario disporre di dati
tecnici, analisi specialistiche, informazioni, riscontri puntuali,
verifiche, controlli ed altri elementi non utilmente ottenibili con
altri mezzi.
2. Sono studi di fattibilità le elaborazioni che precedono la
redazione di progetti e l'attuazione di programmi e che sono
finalizzate all'individuazione degli ambiti di realizzabilità di
una particolare iniziativa in campo culturale, economico,
organizzativo, scientifico e legislativo.
3. Sono esclusi dalla disciplina del presente capo gli studi di
fattibilità che precedono le progettazioni tecniche.
Articolo 6 - (Soggetti destinatari)
1. Gli incarichi per la predisposizione di analisi o ricerche e
studi di fattibilità sono conferiti, sempre che non sia possibile
provvedere con personale in servizio, a università, a istituti a
rilevanza internazionale, nazionale o locale, ad enti pubblici
specializzati, a organizzazioni private con specifiche competenze,
a professionisti od esperti, in forma individuale o associata.
2. Nel conferimento degli incarichi deve, tenuto conto della
natura e della complessità dell'incarico, essere rispettata, come
ordine di priorità, l'elencazione di cui al comma 1.
3. L'affidatario dell'incarico può avvalersi della
collaborazione di terzi, purché la parte preponderante del lavoro
venga eseguita dall'incaricato stesso, fatta salva la possibilità
di deroga autorizzata con deliberazione della Giunta regionale e
ferma restando la responsabilità dell'affidatario. Nel caso di
affidamento di incarichi a soggetti individuati all'esterno della
Regione detta collaborazione deve essere preferibilmente richiesta
a soggetti dotati di particolari conoscenze della realtà
valdostana.
Articolo 7 - (Condizioni di conferimento)
1. Gli incarichi per la predisposizione di analisi o ricerche e
studi di fattibilità sono conferiti a soggetti dotati di specifica
e comprovata competenza in materia e che, per le attività svolte
e/o in relazione alle finalità istituzionali, forniscano adeguate
garanzie in ordine all'espletamento dei compiti speciali loro
affidati.
2. Gli incarichi sono affidati tenuto anche conto dei preventivi
analitici di massima del costo delle prestazioni, da richiedersi,
ove possibile, a più di un soggetto.
3. Possono essere conferiti più incarichi allo stesso soggetto
nel corso dell'anno a condizione che la prestazione relativa
all'incarico precedente sia ultimata. A tale condizione si può
derogare nel caso in cui la mancata ultimazione della prestazione
dipenda da situazioni eccezionali, indipendenti dalla volontà del
soggetto cui l'incarico è stato conferito. In quest'ultimo caso il
provvedimento che conferisce il nuovo incarico deve indicare
espressamente la motivazione della deroga.
4. Gli incarichi possono essere rinnovati per un massimo di tre
anni consecutivi.
CAPO IV - CONSULENZE
Articolo 8 - (Definizione)
1. Sono consulenze le prestazioni intellettuali, di supporto
alle attività della Regione, effettuate da soggetti esperti con
specifiche conoscenze, per il cui esercizio può non essere
necessaria l'iscrizione in appositi albi o elenchi
professionali.
Articolo 9 - (Soggetti destinatari)
1. Gli incarichi di consulenza sono conferiti, sempre che non
sia possibile provvedere con personale in servizio, a tecnici
iscritti ad ordini e collegi professionali o ad esperti di provata
esperienza ed accertata capacità anche costituiti in enti, società
o organizzazioni.
Articolo 10 - (Condizioni di conferimento)
1. Gli incarichi di consulenza sono conferiti a soggetti dotati
di specifica e comprovata competenza in materia che forniscano
adeguate garanzie in ordine all'espletamento dei compiti speciali
loro affidati.
2. Salvo casi particolari in cui l'oggetto dell'incarico o le
sue caratteristiche esigano tempi di esecuzione più lunghi, la
durata dello stesso non può superare un anno a decorrere dalla data
di stipulazione della convenzione.
3. Possono essere conferiti più incarichi allo stesso soggetto
nel corso dell'anno a condizione che la prestazione relativa
all'incarico precedente sia ultimata. A tale condizione si può
derogare nel caso in cui la mancata ultimazione della prestazione
dipenda da situazioni eccezionali, indipendenti dalla volontà del
soggetto cui l'incarico è stato conferito. In quest'ultimo caso il
provvedimento che conferisce il nuovo incarico deve indicare
espressamente la motivazione della deroga.
4. Gli incarichi possono essere rinnovati per un massimo di tre
anni consecutivi. Il rinnovo è soggetto alle medesime procedure e
forme del primo incarico.
5. I limiti previsti ai commi 2 e 3 possono essere derogati per
gli incarichi in materia di consulenza legale e fiscale, purché il
provvedimento sia debitamente motivato.
CAPO V - PROGETTAZIONI TECNICHE E DIREZIONE LAVORI
Articolo 11 - (Definizione)
1. Costituisce progettazione tecnica la predisposizione di studi
di fattibilità finalizzati all'individuazione degli ambiti di
realizzabilità di un particolare progetto tecnico, la redazione di
elaborati progettuali di massima o esecutivi di lavori di
ingegneria, o di altri lavori analoghi, che costituiscono soluzioni
originali di problemi tecnici.
2. Costituisce direzione lavori l'attività del tecnico
incaricato dal committente di verificare la corretta realizzazione
delle opere eseguite dall'appaltatore, di provvedere alla tenuta
della contabilità e/o all'assistenza dei lavori.
Articolo 12 - (Soggetti destinatari)
1. Gli incarichi di progettazione e di direzione dei lavori sono
conferiti, fatto salvo quanto previsto dalla normativa della
Comunità europea in materia di appalti pubblici di servizi, a
professionisti esterni qualificati, sia individualmente sia
collegialmente, iscritti agli appositi albi ed elenchi
professionali previsti dalla legge.
2. Gli incarichi di progettazione e di direzione dei lavori,
salvo che la legislazione vigente al momento dell'incarico disponga
diversamente, possono essere altresì conferiti ad organizzazioni
pubbliche o private operanti nel settore.
Articolo 13 - (Condizioni di conferimento)
1. Gli incarichi di progettazione e di direzione lavori sono
conferiti a soggetti particolarmente qualificati, in relazione
all'attività svolta e/o ai titoli posseduti.
2. Salvo casi particolari in cui l'oggetto dell'incarico o le
sue caratteristiche esigano tempi di esecuzione più lunghi, la
durata dello stesso non può superare due anni a decorrere dalla
data in cui viene sottoscritto il disciplinare di incarico.
3. Gli incarichi di cui all'articolo 11, comma 1, possono essere
conferiti allo stesso soggetto nel corso dell'anno a condizione che
la prestazione relativa all'incarico precedente sia ultimata. A
tale condizione si può derogare nel caso in cui la mancata
ultimazione della prestazione dipenda da situazioni eccezionali,
indipendenti dalla volontà del soggetto cui l'incarico è stato
conferito. In quest'ultimo caso il provvedimento che conferisce il
nuovo incarico deve indicare espressamente la motivazione della
deroga.
CAPO VI - DISPOSIZIONI GENERALI
Articolo 14 - (Procedure per il conferimento)
1. Per poter procedere alla predisposizione dell'atto di
conferimento dell'incarico, i servizi regionali interessati debbono
avere preventivamente acquisito dai soggetti prescelti:
a) documentazione sul possesso dei requisiti e referenze. In
particolare:
1) curriculum dettagliato e documentazione comprovante
l'iscrizione all'albo o all'elenco professionale previsto dalla
legge per gli incarichi conferiti ai soggetti indicati agli
articoli 3 e 12. Nel caso di incarichi affidati a studi
professionali associati, la documentazione deve essere prodotta da
ciascun componente;
2) documentazione comprovante la specifica competenza in materia
per gli incarichi conferiti ai soggetti indicati all'articolo 6.
Nel caso di incarichi affidati a enti o società, deve essere
individuato il responsabile del progetto e prodotto il suo
curriculum;
3) curriculum dettagliato e documentazione comprovante la
specifica competenza in materia per gli incarichi conferiti ai
soggetti indicati all'articolo 9;
b) attestazione dalla quale risulti che non sussistono le
incompatibilità e le cause di esclusione previste agli articoli 4,
7, 10 e 13. La documentazione deve essere prodotta da ciascun
soggetto incaricato e, nel caso di incarichi conferiti agli enti e
alle organizzazioni indicate all'articolo 6, dal rappresentante pro
tempore e, ove soggetto diverso, dal responsabile del progetto;
c) previsione di massima del compenso per la prestazione da
redigere in conformità alle vigenti tariffe professionali, ove
previste, e contenente anche l'indicazione di eventuali spese e dei
tempi di esecuzione.
Articolo 15 - (Modalità di conferimento)
1. Gli incarichi sono conferiti con provvedimenti della Giunta
regionale.
2. I provvedimenti devono indicare:
a) l'oggetto, la durata, le modalità e le condizioni per
l'espletamento dell'incarico;
b) i soggetti e la loro qualifica;
c) la motivazione della scelta del destinatario dell'incarico,
tenuto anche conto dei preventivi e delle altre condizioni;
d) il compenso stabilito con i criteri di cui all'articolo 18 e
l'eventuale corresponsione di acconti;
e) eventuali forme con le quali rendere pubblici i risultati
derivanti dagli incarichi previsti al capo III.
3. Al provvedimento deve essere allegato lo schema di
convenzione o di disciplinare d'incarico che deve contenere, tra
l'altro, le opportune clausole di salvaguardia a favore
dell'Amministrazione regionale fra le quali le penali per eventuali
ritardi nella consegna del lavoro, la facoltà di recesso
disciplinata dall'articolo 2237 del codice civile, i diritti sulla
proprietà delle opere, nonché il divieto di utilizzo delle stesse
per altre finalità senza preventiva autorizzazione.
La convenzione o il disciplinare d'incarico deve essere
sottoscritto dalle parti entro sessanta giorni dalla data di
esecutività della deliberazione di conferimento dell'incarico.
4. Gli incaricati, nei limiti connessi all'espletamento dei
compiti loro affidati, previa autorizzazione dei dirigenti
responsabili degli uffici competenti, possono accedere ai documenti
amministrativi della Regione.
Articolo 16 - (Cumulo di incarichi)
1. Gli speciali incarichi previsti ai capi II, III, IV e V della
presente legge sono cumulabili.
Articolo 17 - (Elenco degli incarichi)
1. Presso la Segreteria della Giunta regionale viene tenuto un
elenco degli incarichi di cui ai capi II, III, IV e V della
presente legge. Tale elenco è tenuto costantemente aggiornato ed è
pubblico.
2. Entro sessanta giorni dall'entrata in vigore della presente
legge la Giunta regionale stabilisce le modalità e le forme di
pubblicizzazione dell'elenco di cui al comma 1.
Articolo 18 - (Compensi)
1. I compensi da corrispondere ai soggetti indicati agli
articoli 3 e 12, comprensivi di spese e onorari, sono stabiliti
sulla base delle tariffe professionali vigenti al momento
dell'adozione della deliberazione da parte della Giunta
regionale.
2. In mancanza di tariffe professionali specifiche, i compensi
di cui al comma 1 sono stabiliti dalla Giunta regionale sulla base
dell'entità e della qualità delle prestazioni.
3. Per la liquidazione dei compensi di cui al comma 1 può essere
richiesta dal servizio competente la vidimazione delle parcelle da
parte dell'ordine professionale.
4. I compensi da corrispondere ai soggetti indicati agli
articoli 6 e 9 sono stabiliti dalla Giunta regionale secondo una
valutazione di congruità effettuata in base all'importanza e
all'oggettiva entità della prestazione. La Giunta regionale può
altresì stabilire di corrispondere un rimborso spese determinato in
misura forfetaria e per un ammontare comunque non superiore al
dieci per cento del compenso stesso.
5. Il compenso pattuito viene erogato previa espressa
attestazione, da parte del competente servizio, che il lavoro
eseguito corrisponde a quello commissionato.
CAPO VII - COMMISSIONI E CONVEGNI
Articolo 19 - (Commissioni tecniche, consultive o di
valutazione)
1. La presente legge disciplina la partecipazione di soggetti
esterni all'Amministrazione regionale ad organi collegiali, quali
commissioni tecniche, consultive o di valutazione, costituiti allo
scopo di fornire pareri e proposte nell'interesse
dell'Amministrazione stessa con esclusione delle commissioni
istituite per l'espletamento di concorsi disciplinate dalla legge
regionale 16 dicembre 1992, n. 70 (Modificazioni alle norme sullo
stato giuridico del personale della Regione).
2. Gli incarichi sono conferiti, anche a tempo indeterminato,
esclusivamente a soggetti dotati di specifica competenza in
materia, possono essere rinnovati e sono compatibili con gli altri
incarichi previsti ai capi II, III, IV e V.
3. Agli incaricati può essere corrisposto, ove non fissato per
legge, un compenso, anche sotto forma di gettone di presenza,
stabilito dalla Giunta regionale, tenuto conto dell'entità, della
rilevanza e della qualità della prestazione. Può anche essere
riconosciuto il rimborso delle spese vive.
Articolo 20 - (Organizzazione, adesione e partecipazione a
convegni e altre manifestazioni)
1. La Regione promuove convegni di studio, riunioni ed altre
manifestazioni pubbliche su temi e problemi attinenti alle sue
competenze e funzioni istituzionali, sia direttamente sia in
collaborazione con altri enti pubblici e/o con soggetti privati.
Nel caso in cui l'organizzazione sia di esclusiva pertinenza della
Regione, le spese sono assunte a totale carico del bilancio
regionale; nel caso in cui l'organizzazione avvenga in
collaborazione con altri soggetti, la Regione può assumere
direttamente gli oneri relativi alle attività svolte a propria
cura.
2. La Regione può aderire altresì a convegni, riunioni,
incontri, congressi, mostre, rassegne, celebrazioni ed altre
manifestazioni pubbliche attinenti all'esplicazione delle sue
competenze e funzioni, organizzati da soggetti terzi di natura
pubblica o privata. L'adesione può consistere nell'invio di
comunicazioni ed altri apporti di carattere tecnico od
illustrativo, nella partecipazione di amministratori e di
funzionari regionali, nonché di esperti appositamente designati,
e/o nell'erogazione di un contributo finanziario.
3. Per l'ottenimento del contributo i proponenti devono
presentare domanda agli organi o servizi regionali interessati
all'iniziativa, corredata di una relazione sulla natura
dell'iniziativa stessa e di un preventivo delle spese e delle
eventuali entrate.
4. I contributi sono concessi nella misura massima del cinquanta
per cento della spesa ritenuta ammissibile. La percentuale
d'intervento regionale è determinata in relazione alle
disponibilità di bilancio ed alla rilevanza dell'iniziativa. La
spesa ammissibile è determinata in base ad una valutazione di
congruità effettuata dalla Giunta regionale anche in relazione
all'importanza della manifestazione.
5. La Giunta regionale, entro sessanta giorni dal ricevimento
della domanda, delibera l'adesione all'iniziativa e la misura
percentuale del contributo erogabile.
6. Il contributo concesso a norma del comma 5 è erogato a
consuntivo su presentazione di rendiconto corredato di copia della
documentazione giustificativa delle spese sostenute e delle somme
incassate, vistato per regolarità dal soggetto organizzatore.
7. La Giunta regionale determina le modalità di partecipazione
di cui ai commi 1 e 2 ed assume i conseguenti impegni di spesa.
CAPO VIII - NORME TRANSITORIE E FINALI
Articolo 21 - (Abrogazione di normativa regionale)
1. Il comma 2 dell'articolo 134 della legge regionale 28 luglio
1956, n. 3 (Norme sull'ordinamento dei servizi regionali e sullo
stato giuridico ed economico del personale della Regione) è
abrogato.
2. La legge regionale 23 febbraio 1993, n. 7 (Norme per il
conferimento di consulenze e la costituzione di commissioni
consultive e di studio e per l'indizione di congressi o convegni da
parte della Giunta regionale) è abrogata.
Articolo 22 - (Leggi speciali)
1. Restano salve le disposizioni delle singole leggi speciali,
anche se anteriori nel tempo.
Articolo 23 - (Norma transitoria)
1. Gli incarichi conferiti anteriormente all'entrata in vigore
della presente legge restano in vigore fino alla loro scadenza.
2. Gli incarichi già conferiti a tempo indeterminato devono
essere ridefiniti secondo le procedure previste dalla presente
legge entro novanta giorni dalla sua entrata in vigore.
Articolo 24 - (Norma finanziaria)
1. Gli oneri derivanti dall'applicazione della presente legge
trovano copertura negli stanziamenti già iscritti, ai sensi della
legge regionale 7/1993, ai capitoli 21610, 21820, 30060, 33130,
38340, 38900, 45950, 49300, 55160, 58390, 64860, 66160, 67200 e
67950 della parte spesa del bilancio di previsione per l'anno 1993
e sui corrispondenti capitoli per gli anni successivi.
Articolo 25 - (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale ed entra in vigore il
giorno successivo a quello della sua pubblicazione nel Bollettino
ufficiale della Regione.
Presidente -
Si discute sul testo predisposto
dalla II Commissione. Ci sono degli emendamenti che ha proposta
l'Assessore che adesso verranno distribuiti. La parola al
Consigliere
Perrin Carlo.
Perrin C. (UV) -
Questo disegno di legge ha avuto
qualche vicissitudine, è stato infatti rinviato per alcune
incertezze che erano state provocate dalla vigenza della legge
"Merloni" e del regolamento della legge. Con il superamento della
legge "Merloni" il disegno viene riproposto per superare le
difficoltà applicative della legge regionale 23 febbraio 1993, n. 7
che recita: "Norme per il conferimento di consulenze e costituzione
di commissioni consultive, di studio e per l'indizione di congressi
e convegni da parte della Giunta regionale". Il sottoscritto ha già
illustrato il presente disegno in un precedente Consiglio; ritengo
di non dovermi ripetere.
Presidente -
La parola all'Assessore
del
bilancio e delle finanze, Lévêque.
Lévêque (Ass.tec.) -
Il primo emendamento concerne
il comma 1 dell'articolo 11 ed è allegato all'oggetto; è una
miglior specificazione delle definizioni di progettazione tecnica,
così come concordato anche con gli ordini professionali. Viceversa,
gli altri emendamenti sono stati ora distribuiti. Il primo dei due
sostituisce il secondo che voi trovate allegato e riguarda la
soppressione del comma 3 dell'articolo 13 che, invece, disciplina
le condizioni di conferimento relative agli incarichi di
progettazione e direzione lavori. L'articolo 13 prevedeva che gli
incarichi possono essere conferiti allo stesso soggetto nel corso
dell'anno, a condizione che la prestazione relativa all'incarico
precedente sia ultimata.
Entrava nel merito di una procedura, data la natura degli
incarichi di progettazione, poiché è in corso di elaborazione da
parte di apposito gruppo di studio la predisposizione di un testo
organico in materia di opere pubbliche che disciplina, oltre che la
realizzazione delle stesse, anche le modalità di affidamento di
incarico.
Riteniamo opportuno rinviare l'aspetto che disciplinava questo
rapporto limitatamente alle progettazioni tecniche in quella sede.
Con questo, i principi che sottostanno al provvedimento non vengono
meno e credo che, nell'ambito di quel lavoro, questi principi
saranno tenuti presenti. Il terzo emendamento adegua il
provvedimento al bilancio 1994.
Presidente -
La parola al Consigliere
Lanièce.
Lanièce (GA) -
Riconosco la validità degli
emendamenti. Volevo aggiungere un ulteriore emendamento, al capo V,
"Progettazione e direzione lavori". All'articolo 12, comma 2,
l'articolo parla di incarichi di progettazione che possono essere
conferiti a organizzazioni pubbliche o private operanti nel
settore.
Ultimamente ci sono stati dei problemi con alcune organizzazioni
che sono subentrate in incarichi che spettavano a
professionisti.
Penso sia opportuno abrogare questo comma per evitare che alcune
organizzazioni, che sono nate per dare indicazioni e operare nella
ricerca, subentrino ai professionisti. Per il resto, penso che
finalmente si sia ottenuto un punto di convergenza giusto e
corretto che tenga conto delle diverse istanze.
Presidente -
La parola al Consigliere
Marguerettaz.
Marguerettaz (PpVA) -
Vorrei chiedere
all'Assessore il significato dell'emendamento che chiede
l'abrogazione del comma 3 dell'articolo 13. Penso che l'emendamento
sottintenda la volontà di non andare a conferimento di diversi
incarichi allo stesso progettista nel corso dello stesso anno. Se è
questa la volontà, non è sufficiente abrogare il comma perché non
si entra nel merito della questione. Occorre modificare il comma 3
dell'articolo 13 dicendo che gli incarichi di cui all'articolo 11,
comma 1, non possono essere conferiti allo stesso soggetto nel
corso del medesimo anno.
Presidente -
La parola al Consigliere
Tibaldi.
Tibaldi (LN) -
Non ci sono dubbi sulla necessità
di questa legge per diversificare gli incarichi e dare la massima
pubblicità e trasparenza all'attività dell'esecutivo. Tuttavia, ci
sembra opportuno inserire alcune modifiche. In particolare è
importante che gli incarichi di consulenza, studio e progettazione
e di collaborazione non possano essere conferiti a ex dipendenti
della Regione, proprio per evitare che queste possibilità di lavoro
ricadano su soggetti che abbiano già avuto un impiego e per evitare
di sottrarre del lavoro ai professionisti. Si tratta di una
disposizione che è contenuta in numerosi atti di altre regioni e
che ha dei precedenti legislativi contenuti in un D.P.R. del 1972 e
in un decreto-legge del 1974, poi convertito in legge. Verrebbe
introdotto un quinto comma all'articolo 1.
Poi, gli incarichi di consulenza si distinguono da quelli
professionali secondo la tipologia; tuttavia, è necessario che gli
incarichi siano conferiti a soggetti dotati di specifiche e
comprovate esperienze in materia e che forniscano adeguate garanzie
in ordine all'espletamento dei compiti a loro affidati, ma solo nel
caso in cui la materia non rientri nelle competenze specifiche di
un ordine professionale.
Cioè, se esiste un Ordine preciso è necessario che non si vada
alla ricerca di consulenti con una denominazione diversa per
evitare favoritismi. Mi riferisco alla categoria dei
designer
: la Regione può aver bisogno di un
designer
.
Se non esiste l'Ordine, qui, in Regione, può essere incaricato un
consulente; se, invece, esiste l'Ordine, è bene che si attinga
nell'Ordine. Questo è un emendamento previsto all'articolo 10,
comma 1.
Articolo 15, comma 2: vi è indicato il contenuto dei
provvedimenti di conferimento. Ci sono i requisiti ed è importante
aggiungerne altri due: la particolare esigenza che giustifica
l'attribuzione dell'incarico, perché sappiamo che la Regione ha un
folto numero di dipendenti che hanno determinate qualifiche e
competenze e che possono adempiere a funzioni di consulenza; quindi
occorre conoscere qual è l'esigenza che lo giustifica.
Inoltre, nelle diverse fasi di progettazione, sarebbe utile ci
fosse un processo verbale; è accaduto in un confronto con
l'Assessore Ferrero, in cui non si sapeva indicare la
responsabilità, se fosse del progettista o del costruttore,
relativamente a Valtournenche. Per risalire correttamente a delle
precise cause sarebbe importante controllare la gestione
dell'incarico nelle diverse fasi e quindi introdurre all'articolo
15, comma 2, il requisito delle indicazioni delle forme di
controllo sulla corretta esecuzione del lavoro.
Articolo 17, comma 1: "Presso la segreteria della Giunta
regionale viene tenuto un elenco degli incarichi di cui ai capi II,
III, IV e V della presente legge, nel quale sono contenuti
l'oggetto dell'incarico, i soggetti destinatari, il compenso
previsto e quelli indicati". Nella legge precisiamo quali siano gli
elementi minimi di quest'elenco per verificare l'oggetto
dell'incarico, i soggetti destinatari, il compenso previsto e
quelli indicati.
Infine, articolo 18, comma 4: i compensi da corrispondere ai
soggetti indicati dagli articoli 6 e 9 sono stabiliti dalla Giunta
non secondo una valutazione di congruità che si presta a
valutazioni discrezionali, ma in base all'importanza della
prestazione in ogni caso agganciata ai prezzi medi di mercato; è
importante che ci sia un parametro. Quindi rimane invariato tutto
il resto del 4° comma. Si tratta di piccole ma sostanziali
modifiche che rafforzano i principi di correttezza e trasparenza
del settore degli incarichi da parte dell'Amministrazione
regionale.
Presidente -
La parola al Consigliere
Marguerettaz.
Marguerettaz (PpVA) -
Presento anch'io tre
emendamenti che vanno nella stessa direzione che si proponeva
l'Assessore quando ha presentato l'emendamento del comma 2
dell'articolo 13. Noi riteniamo che questa volontà debba essere
esplicitata anche per quanto concerne gli incarichi professionali e
le consulenze. Io ritengo che sia giusto sancire con una legge il
divieto di produrre nei confronti dello stesso professionista, per
lo stesso anno, degli incarichi diversi.
Capiamo l'esigenza che possa avere la Giunta, su determinate
questioni, di allargare il campo dell'incarico allo stesso
professionista. Per questo parlo di incarichi diversi, ammettendo
la possibilità che, a seguito di un incarico poi, sulla stessa
materia ci sia bisogno di estendere l'incarico allo stesso
professionista: questo lo comprendiamo. Riteniamo non giusto che lo
stesso professionista, assolto il compito, possa ricevere....ma
questo è così, Assessore.
Così come è fatta la legge, la Giunta ha la possibilità di
affidare allo stesso professionista una consulenza di tipo diverso
nel corso dell'anno.
Presidente -
La parola al Consigliere
Chiarello.
Chiarello (RC) -
Volevo solo dire che appoggio le
modifiche.
Presidente -
La parola all'Assessore
del
bilancio e delle finanze, Lévêque.
Lévêque (Ass.tec.) -
Questa legge ha avuto un suo
iter alle cui vicissitudini io do un giudizio positivo perché è
stato oggetto di discussione non solo all'interno della Giunta, dei
servizi regionali, del Consiglio, ma con le categorie interessate
che hanno dichiarato apprezzamento per un testo che è un
miglioramento rispetto a quello precedente. Direi però che
l'impianto di questa legge è complesso, perché disciplina materie
ostiche dai confini non definibili e mantiene una sua impostazione
e si fonda su alcuni criteri guida:
1°) la separazione in titoli delle diverse fattispecie di
incarichi: questo è importante perché obbliga l'Amministrazione a
meglio definire la tipologia dell'incarico, spesso fumoso, mentre
con questa disciplina si fa chiarezza sulle specifiche finalità
delle diverse competenze;
2°) la non cumulabilità della stessa tipologia dell'incarico: la
riteniamo essere un principio sano, non per ragioni punitive o
ideologiche, ma per ragioni che sono di stimolo per l'incaricato a
fare meglio e, di necessità, di meglio organizzare i processi da
parte dell'Amministrazione sapendo che c'è un consulente
valido;
3°) pubblicità e trasparenza;
4°) la qualità dell'incaricato: è prevista negli articoli finali
la necessità di avere dei
curricula
e dei preventivi, è
previsto che per certe categorie di prestazioni ci siano scale di
priorità, fra università e centri specializzati, è prevista la
dichiarazione di non interesse confliggente che è messa in capo al
professionista e ha un significato politico importante;
5°) la scelta del personale regionale: all'articolo 1, credo sia
da sottolineare che si dice che la legge disciplina questo tipo di
incarichi ma dice che, oltre al raggiungimento degli specifici
obiettivi individuati negli atti deliberativi, deve essere previsto
un arricchimento delle conoscenze del personale regionale. Questo
fatto è di una certa rilevanza; poi starà all'esecuzione di questo
contratto fra l'Amministrazione e il professionista che si
realizzino queste finalità.
Nello specifico, la prima risposta al Consigliere Marguerettaz,
che sosteneva che l'abrogazione del terzo comma dell'articolo 13
non fa chiarezza. La soppressione del terzo comma non significa
rinunciare ai principi che stanno dietro la legge; si vuole solo
rinviarli ad una codificazione nella sede opportuna, tenuto conto
che l'iter è già partito, è già in cantiere e riteniamo opportuno
che questi principi trovino applicazione in quel disegno di
legge.
Quindi riteniamo, per ragioni di opportunità, di lasciare questa
dizione per il periodo che intercorrerà da qui all'approvazione
della legge di cui parlo, limitatamente a questa disciplina, per
non fare una norma che dovrà essere modificata.
Non mi sento di accogliere l'emendamento di Lanièce per queste
ragioni. Capisco le preoccupazioni, ma esse sono prive di
fondamento perché gli incarichi di progettazione sono regolati per
legge, quindi sono da affidare per forza a professionisti iscritti
all'albo per tutte quelle discipline in cui c'è un albo. Ci sono
poi due situazioni diverse.
Il primo caso è che le prestazioni non siano disciplinate da un
albo, da Ordini professionali, ad esempio una progettazione di un
sistema informativo; non mettere questa possibilità in legge fa
sembrare che l'Amministrazione non possa affidare ad un esperto di
informatica la progettazione di un sistema informativo se non è un
ingegnere iscritto all'albo. L'altro aspetto è che, come ente
strumentale, non è pensabile che la Regione non possa chiedere ad
una società di sua fiducia come la Finaosta la realizzazione di
progettazioni. Qui ci si lega al fatto di cercare di realizzare
opere più snelle, non ricorrendo in via diretta alla commessa
regionale, ma affidando il mandato a società strumentali
controllate dalla Regione. Questa è la ragione per cui il comma è
stato previsto e per cui non mi sento di accogliere
l'emendamento.
Rispetto agli emendamenti del Consigliere Tibaldi, ritengo
inopportuno che l'Amministrazione si crei l'impedimento ad
avvalersi di intelligenze da qualsivoglia parte esse provengano, se
esse provengono dall'esterno o dall'interno.
Sarà nella discrezionalità di chi affida gli incarichi, e poi di
tutte le amministrazioni pubbliche, di valutare l'opportunità, il
bisogno di ricorrere a figure che provengono da un mondo o da un
altro. Il secondo emendamento proposto: di fatto, qualora la
materia implichi l'iscrizione all'Ordine, qualora non ci sia un
Ordine, non rientriamo intanto negli incarichi professionali ma in
altre tipologie di forniture di servizio e, anche in questo caso,
credo che sia nella discrezionalità dell'Amministrazione ricercare
la figura che più si adatta al compito richiesto.
Rispetto al terzo emendamento, si aggiunge g), f) e anche c), ma
questo è previsto all'articolo 1, che dice che la Regione può
ricorrere a consulenze qualora le risorse interne non abbiano le
competenze o il tempo per fare. Nelle delibere già oggi lo si dice.
Le lettere f) e g) sono da riferire all'articolo 16 in cui il detto
disciplinare deve contenere per forza queste cose e non è pensabile
che non vi siano forme di controllo rispetto all'affido degli
incarichi; saranno gli uffici che disciplineranno le modalità di
controllo.
Quando si parla di prezzi medi correnti di mercato il concetto
di congruità comprende una valutazione che attiene al mercato; lo
stesso famigerato articolo 6 della Finanziaria, quando chiedeva che
le amministrazioni, nell'affidare lavori, esprimessero un giudizio
di congruità, aveva usato questo termine, perché congruità
significa equità rispetto a qualche cosa che non può che essere il
mercato di riferimento.
Ora, le verifiche di congruità si traducevano nella ricerca da
parte degli uffici di indicatori di prezzi di mercato che
dimostrassero che il prezzo pattuito fosse rientrante in questi
ambiti. Quindi dire che il prezzo deve essere congruo è dire
esattamente quello che Tibaldi chiede con l'emendamento. In
sintesi, mi sento di non accogliere questi 4 emendamenti in quanto:
o contrari al concetto di discrezionalità dell'Amministrazione, o
ridondanti rispetto a fatti già previsti.
Viceversa, per quanto riguarda l'articolo 17, su questa
specificazione rispetto all'elenco pubblico, mi sento di
condividere la stessa; per prima cosa, perché era nello spirito, e
poi, per dare una guida alla Giunta che dovrà, entro 90 giorni,
formalizzare la cosa.
Infine, rispetto agli emendamenti presentati dal Consigliere
Marguerettaz: io ho detto i principi che sono alla base di questa
legge e che sono dei principi innovativi; credo però che le
motivazioni per cui si propone il non cumulo degli incarichi siano
nell'interesse della Regione. Il fatto di prevedere che nell'arco
dell'anno l'incarico, che sia di 10 giorni o di 7 mesi, non possa
essere reiterato, una volta che il professionista ha compiuto il
suo lavoro e ha consegnato un buon lavoro, non mi trova
d'accordo.
Oltre ad andare in contrasto con gli accordi con gli Ordini
professionali, ritengo che sia restrittivo perché, se io ho
incaricato Marguerettaz per un lavoro definito fatto nei tempi e di
qualità, e di nuovo ho la necessità di un lavoro analogo, non vedo
perché non possa chiedergli una nuova prestazione.
Passeremmo da un campo di totale deregolamentazione ad uno di
totale restrizione, che non mi sento di accogliere, anche perché
non concordata nel progetto complessivo di legge. Per cui propongo
di accogliere l'emendamento di Tibaldi all'articolo 17 e di non
accogliere tutti gli altri emendamenti previsti.
Presidente -
Passiamo alla votazione dell'articolo
1, con l'emendamento aggiuntivo proposto dal Consigliere Tibaldi,
di cui do lettura:
Emendamento - Articolo 1, quinto comma: "In nessun caso gli
incarichi professionali, di consulenza, di studio, di progettazione
e di collaborazione potranno essere conferiti a ex dipendenti di
amministrazioni pubbliche collocati a riposo, in applicazione
dell'articolo 67 del D.P.R. 30 giugno 1972, n. 748 e dell'articolo
6 del D.L. 8 luglio 1974, n. 261 convertito con modificazioni nella
legge 14 agosto 1974, n. 355".
Presenti: 32
Votanti e favorevoli: 8
Astenuti: 24 (Agnesod, Aloisi, Bich, Bionaz, Borre, Chenuil,
Dujany, Florio, Lanivi, Lavoyer, Louvin, Mafrica, Parisi, Perrin
C., Perrin G.C. Perron, Piccolo, Riccarand, Rini, Stévenin, Vallet,
Vicquéry, Viérin D., Voyat)
Presidente -
Pongo in votazione l'articolo 1.
Presenti: 32
Votanti e favorevoli: 28
Astenuti: 4 (Chiarello, Collé, Lanièce, Marguerettaz)
Presidente -
Passiamo alla votazione dell'articolo
2.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
3.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
4, con l'emendamento sostitutivo proposto dal Consigliere
Marguerettaz, di cui do lettura:
Emendamento - Articolo 4, comma 4: "Non possono essere conferiti
allo stesso soggetto incarichi diversi nel corso dello stesso
anno".
Presenti: 32
Votanti e favorevoli: 7
Astenuti: 25 (Agnesod, Aloisi, Bionaz, Borre, Chenuil, Dujany,
Florio, Lanièce, Lanivi, Lavoyer, Louvin, Mafrica, Parisi, Perrin
C., Perrin G.C., Perron, Piccolo, Riccarand, Rini, Squarzino,
Stévenin, Vallet, Vicquéry, Viérin D., Voyat).
Presidente -
Passiamo alla votazione dell'articolo
4.
Presenti: 31
Votanti e favorevoli: 26
Astenuti: 5 (Bavastro, Collé, Linty, Marguerettaz, Tibaldi)
Presidente -
Passiamo alla votazione dell'articolo
5.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
6.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
7.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
8.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
9.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
10, con l'emendamento sostitutivo proposto dal Consigliere Tibaldi,
di cui do lettura:
Emendamento - Articolo 10, primo comma: "Gli incarichi di
consulenza sono conferiti a soggetti dotati di specifica e
comprovata competenza in materia che forniscano adeguate garanzie
in ordine all'espletamento dei compiti speciali loro affidati, ove
la materia dell'incarico non rientri nelle competenze specifiche di
un ordine professionale".
Presenti: 32
Votanti e favorevoli: 8
Astenuti: 24 (Agnesod, Aloisi, Bionaz, Borre, Chenuil, Dujany,
Florio, Lanivi, Lavoyer, Louvin, Mafrica, Parisi, Perrin C., Perrin
G.C., Perron, Piccolo, Riccarand, Rini, Squarzino, Stévenin,
Vallet, Vicquéry, Viérin D., Voyat).
Presidente -
Passiamo alla votazione
dell'emendamento sostitutivo all'articolo 10, presentato dal
Consigliere Marguerettaz, di cui do lettura:
Emendamento - Articolo 10, comma 3: "Non possono essere
conferiti allo stesso soggetto incarichi diversi nel corso dello
stesso anno".
Presenti: 32
Votanti e favorevoli: 8
Astenuti: 24 (Agnesod, Aloisi, Bionaz, Borre, Chenuil, Dujany,
Florio, Lanièce, Lanivi, Lavoyer, Louvin, Mafrica, Parisi, Perrin
C., Perrin G.C., Perron, Piccolo, Riccarand, Rini, Squarzino,
Stévenin, Vallet, Vicquéry, Viérin D.).
Presidente -
La parola al Consigliere
Chiarello.
Chiarello (RC) -
Volevo solo dire all'Assessore
che, con questa sua teoria, se uno è bravo si prende tutti gli
incarichi e un altro bravo rimane fuori... cioè si faranno gli
interessi della Regione però...
Presidente -
Passiamo alla votazione dell'articolo
10.
Presenti: 31
Votanti e favorevoli: 24
Astenuti: 7 (Bavastro, Chiarello, Collé, Lanièce, Linty,
Marguerettaz, Tibaldi)
Presidente -
Passiamo alla votazione dell'articolo
11, con l'emendamento proposto dall'Assessore, di cui do
lettura:
Emendamento - Il comma 1 dell'articolo 11 è così sostituito:
"Costituisce progettazione tecnica la predisposizione di elaborati
preliminari finalizzati all'individuazione degli ambiti di
realizzabilità di un particolare progetto tecnico, la redazione di
elaborati progettuali definitivi o esecutivi di lavori di
ingegneria, o di altri lavori analoghi, che costituiscono soluzioni
originali di problemi tecnici".
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
11 nel testo così emendato:
Articolo 11 - (Definizione)
1. Costituisce progettazione tecnica la predisposizione di
elaborati preliminari finalizzati all'individuazione degli ambiti
di realizzabilità di un particolare progetto tecnico, la redazione
di elaborati progettuali definitivi o esecutivi di lavori di
ingegneria, o di altri lavori analoghi, che costituiscono soluzioni
originali di problemi tecnici.
2. Costituisce direzione lavori l'attività del tecnico
incaricato dal committente di verificare la corretta realizzazione
delle opere eseguite dall'appaltatore, di provvedere alla tenuta
della contabilità e/o all'assistenza dei lavori.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
12, con l'emendamento proposto dal Consigliere Lanièce, di cui do
lettura:
Emendamento - "Abrogare articolo 12, comma 2".
Presenti: 32
Votanti e favorevoli: 9
Astenuti: 23 (Agnesod, Bionaz, Borre, Chenuil, Dujany, Florio,
Lanivi, Lavoyer, Louvin, Mafrica, Parisi, Perrin C., Perrin G.C.,
Perron, Piccolo, Riccarand, Rini, Squarzino, Stévenin, Vallet,
Vicquéry, Viérin D., Voyat).
Presidente -
Passiamo alla votazione dell'articolo
12.
Presenti: 32
Votanti e favorevoli: 25
Astenuti: 7 (Bavastro, Chiarello, Collé, Lanièce, Linty,
Marguerettaz, Tibaldi)
Presidente -
Passiamo alla votazione dell'articolo
13, con l'emendamento proposto dall'Assessore di cui do
lettura:
Emendamento - "Il comma 3 dell'articolo 13 è soppresso".
Presenti: 32
Votanti: 27
Favorevoli: 25
Contrari: 5
Astenuti: 2 (Chiarello, Squarzino)
Presidente -
L'emendamento sostitutivo del
Consigliere Marguerettaz di cui do lettura è decaduto:
Emendamento - Articolo 13, comma 3: "Gli incarichi di cui
all'articolo 11, comma 1, non possono essere conferiti allo stesso
soggetto nel corso del medesimo anno".
Presidente -
Passiamo alla votazione dell'articolo
13 nel testo così emendato:
Articolo 13 - (Condizioni di conferimento)
1. Gli incarichi di progettazione e di direzione lavori sono
conferiti a soggetti particolarmente qualificati, in relazione
all'attività svolta e/o ai titoli posseduti.
2. Salvo casi particolari in cui l'oggetto dell'incarico o le
sue caratteristiche esigano tempi di esecuzione più lunghi, la
durata dello stesso non può superare due anni a decorrere dalla
data in cui viene sottoscritto il disciplinare di incarico.
Presenti: 32
Votanti: 26
Favorevoli: 25
Contrari: 1
Astenuti: 6 (Bavastro, Chiarello, Collé, Linty, Marguerettaz,
Squarzino)
Presidente -
Passiamo alla votazione dell'articolo
14.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
15, con l'emendamento sostitutivo proposto dal Consigliere Tibaldi,
di cui do lettura:
Emendamento - Articolo 15, secondo comma:
"I provvedimenti devono indicare:
a) l'oggetto, la durata, le modalità e le condizioni per
l'espletamento dell'incarico;
b) i soggetti e la loro qualifica;
c) la particolare esigenza dell'Amministrazione regionale che
giustifica l'attribuzione dell'incarico;
d) la motivazione della scelta del destinatario dell'incarico,
tenuto anche conto dei preventivi e delle altre condizioni;
e) il compenso stabilito con criteri di cui all'articolo 18 e
l'eventuale corresponsione di acconti;
f) le forme di controllo sulla corretta esecuzione
dell'incarico;
g) eventuali forme con le quali rendere pubblici i risultati
derivanti dagli incarichi previsto al capo III".
Presenti: 32
Votanti: 10
Favorevoli: 9
Contrari: 1
Astenuti: 22 (Agnesod, Bionaz, Borre, Chenuil, Dujany, Florio,
Lanivi, Lavoyer, Louvin, Mafrica, Parisi, Perrin C., Perrin G.C.,
Perron, Piccolo, Riccarand, Rini, Stévenin, Vallet, Vicquéry,
Viérin D., Voyat).
Presidente -
Passiamo alla votazione dell'articolo
15.
Presenti: 32
Votanti: 26
Favorevoli: 25
Contrari: 1
Astenuti: 6 (Bavastro, Collé, Lanièce, Linty, Marguerettaz,
Tibaldi)
Presidente -
Passiamo alla votazione dell'articolo
16.
Presenti: 32
Votanti e favorevoli: 30
Astenuti: 2 (Collé, Marguerettaz)
Presidente -
Passiamo alla votazione dell'articolo
17, con l'emendamento sostitutivo proposto dal Consigliere Tibaldi,
di cui do lettura:
Emendamento - Articolo 17, primo comma: "Presso la segreteria
della Giunta regionale viene tenuto un elenco degli incarichi di
cui ai capi II, III, IV e V della presente legge, nel quale sono
indicati l'oggetto dell'incarico, i soggetti destinatari, i
compensi presunti e quelli liquidati. Tale elenco è tenuto
costantemente aggiornato ed è pubblico".
Presenti, votanti e favorevoli: 32
Presidente -
Passiamo alla votazione dell'articolo
17 nel testo così emendato:
Articolo 17 - (Elenco degli incarichi)
1. Presso la Segreteria della Giunta regionale viene tenuto un
elenco degli incarichi di cui ai capi II, III, IV e V della
presente legge, nel quale sono indicati l'oggetto dell'incarico, i
soggetti destinatari, i compensi presunti e quelli liquidati. Tale
elenco è tenuto costantemente aggiornato ed è pubblico.
2. Entro sessanta giorni dall'entrata in vigore della presente
legge la Giunta regionale stabilisce le modalità e le forme di
pubblicizzazione dell'elenco di cui al comma 1.
Presenti, votanti e favorevoli: 32
Presidente -
Passiamo alla votazione dell'articolo
18, con l'emendamento sostitutivo proposto dal Consigliere Tibaldi,
di cui do lettura:
Emendamento - Articolo 18, quarto comma: "I compensi da
corrispondere ai soggetti indicati agli articoli 6 e 9 sono
stabiliti dalla Giunta regionale secondo una valutazione effettuata
in base all'importanza e all'oggettiva entità della prestazione, in
ogni caso commisurata ai prezzi medi correnti di mercato. La Giunta
regionale può altresì stabilire di corrispondere un rimborso spese
determinato in misura forfettaria e per un ammontare comunque non
superiore al dieci per cento del compenso stesso".
Presenti: 32
Votanti e favorevoli: 9
Astenuti: 23 (Agnesod, Bionaz, Borre, Chenuil, Dujany, Florio,
Lanivi, Lavoyer, Louvin, Mafrica, Parisi, Perrin C., Perrin G.C.,
Perron, Piccolo, Riccarand, Rini, Squarzino, Stévenin, Vallet,
Vicquéry, Viérin D., Voyat).
Presidente -
Passiamo alla votazione dell'articolo
18.
Presenti: 32
Votanti: 26
Favorevoli: 25
Contrari: 1
Astenuti: 6 (Bavastro, Collé, Lanièce, Linty, Marguerettaz,
Tibaldi)
Presidente -
Passiamo alla votazione dell'articolo
19.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
20.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
21.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
22.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
23.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
24, con l'emendamento proposto dall'Assessore, di cui do
lettura:
Emendamento - L'articolo 24 è così sostituito: "Gli oneri
derivanti dall'applicazione della presente legge trovano copertura
negli stanziamenti già iscritti, ai sensi della legge regionale
7/1993, ai capitoli 21610, 21820, 30060, 33130, 38340, 38900,
45950, 49300, 55160, 58390, 64860, 66160, 67200 e 67950 della parte
spesa del bilancio di previsione per l'anno 1994 e sui
corrispondenti capitoli per gli anni successivi".
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
24 nel testo così emendato:
Articolo 24 - (Norma finanziaria)
1. Gli oneri derivanti dall'applicazione della presente legge
trovano copertura negli stanziamenti già iscritti, ai sensi della
legge regionale 7/1993, ai capitoli 21610, 21820, 30060, 33130,
38340, 38900, 45950, 49300, 55160, 58390, 64860, 66160, 67200 e
67950 della parte spesa del bilancio di previsione per l'anno 1994
e sui corrispondenti capitoli per gli anni successivi.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo alla votazione dell'articolo
25.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Passiamo infine alla votazione del
disegno di legge nel suo complesso.
Presenti: 31
Votanti e favorevoli: 28
Astenuti: 3 (Chiarello, Collé, Marguerettaz)
Il Consiglio approva
Presidente -
Con questa deliberazione abbiamo
concluso i lavori del Consiglio, che riprenderanno domani, giovedì
21 luglio.
La seduta è tolta.
La seduta termina alle ore 20,09
