Classificazione
BILANCIO E CONTABILITA' REGIONALE



Oggetto del Consiglio n. 293 del 4 dicembre 2013 - Resoconto
OGGETTO N. 293/XIV - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta (Legge finanziaria
per gli anni 2014/2016). Modificazioni di leggi regionali".
Presidente
- Colleghi, possiamo iniziare l'esame
dell'articolato del disegno di legge n. 8. Siamo all'articolo 1.
Analizziamo prima l'emendamento n. 1, presentato da Alpe, Movimento
Cinque Stelle, PD e UVP. Qualcuno intende prendere la parola per
illustrarlo? Colleghi, chi intende illustrarlo? La parola al
collega Chatrian.
Chatrian (ALPE)
- Grazie Presidente.
Per illustrare l'emendamento n. 1, sottoscritto da tutti e
quattro i gruppi di minoranza. La
ratio
che ci ha portato a
presentare quest'emendamento va nella direzione di modulare,
parametrare gli aiuti anticrisi...Presidente Rollandin, lunedì
pomeriggio, illustrando questa finanziaria, ci ha ricordato che
questi aiuti messi in campo dall'Amministrazione regionale ormai
hanno sei anni. Praticamente l'articolo 1 è quello che ha avuto più
modifiche in questo quinquennio, nel senso che mi sembra che, per i
primi tre anni o quattro anni, la sospensione fosse per le due rate
intere, al cento percento, e poi sia stata riparametrata al
cinquanta percento. Cosa vuol dire? Vuol dire che l'Amministrazione
regionale ha creato le condizioni per sospendere una delle due rate
annuali, altrimenti due rate su quattro se sono delle rate
trimestrali. Penso che sia stato chiaro che non la nostra
controfinanziaria, la nostra controproposta...inserita in questi
trentaquattro emendamenti che questa sera e domani affronteremo,
discuteremo e spero ci confronteremo soprattutto...sapendo
perfettamente che noi non abbiamo la bacchetta magica, ma abbiamo
qualche idea che può essere anche utile al dibattito ed
interessante per integrare, per dare qualche spunto in più e -
perché no? - trovare qualche soluzione. Abbiamo allora deciso di
presentare quest'emendamento n. 1, che va a calibrare, per quanto
riguarda gli impianti a fune, quindi gli interventi regionali per
lo sviluppo degli impianti a fune di connesse strutture di
servizio, quelle che sono le rate in scadenza, limitatamente alla
prima rata per i mutui agevolati...con rate semestrali...e
l'emendamento che andiamo a proporre va in questa direzione.
L'aiuto viene dato, garantito, cioè l'aiuto vuole dire la
sospensione della rata semestrale, a condizione che la società sia
in difficoltà. Se tale società non è in difficoltà, abbiamo anche
inserito il parametro, che è:
"la sospensione si applica
esclusivamente nel caso in cui gli utili dell'ultimo esercizio
approvato siano inferiori all'importo delle rate di mutuo da
corrispondere per l'anno di riferimento"
.
Abbiamo inserito un nuovo parametro, noi lo definiamo un
parametro virtuoso; abbiamo deciso di presentare quest'emendamento
che deve portare anche le nostre società pubbliche...stiamo
parlando di quel mondo che gradiremmo fosse un po' più trasparente,
gradiremmo che qui si decidessero le sorti di queste nostre società
pubbliche. Chiediamo quindi uno sforzo in più a queste società
dicendo: "hai i libri contabili a posto, hai degli utili, non ti
garantiamo più a questo punto la sospensione, perché potremmo
andare eventualmente ad aiutare, o a sostenere altre imprese,
potremmo andare a creare altre condizioni in altri settori": ecco,
questa è la filosofia dell'emendamento n. 1.
Ci aspettiamo dai Consiglieri colleghi di maggioranza un
confronto franco, diretto su questo tema. Chi ha partecipato agli
incontri in II Commissione, mi sembra che il Governo regionale più
volte abbia udito in questi mesi...ci ha informato che tali società
sono in buona salute e che quindi possono fare qualche sforzo.
Ebbene, quest'emendamento va in quella direzione, iniziamo tutti
insieme a fare degli sforzi, così, probabilmente, potremo andare ad
allocare queste risorse in altri settori più bisognosi. Grazie.
Presidente
- La parola al collega La Torre.
La Torre (UV)
- Grazie Presidente.
Su quest'argomento la maggioranza è disposta a confrontarsi,
anche quindi a cercare di trovare un accordo. Crediamo che la
finalità così come l'ha espressa non contrasti con quello che è
l'indirizzo che noi diamo alla norma, che, a nostro avviso, è una
norma, da un lato, di salvaguardia delle imprese e, dall'altro, che
si basa sul principio inderogabile della restituzione. Credo che
questo sia un elemento su cui mi sembra ci sia appunto questo
principio di intesa, anche tra le cose che lei ha detto...la nostra
visione...quindi ragioniamoci, però io le dico subito che questo va
trasportato correttamente nella realtà. Per trasportarlo
correttamente nella realtà, noi dobbiamo tener conto anche della
complessità delle dinamiche che regolano i bilanci delle aziende,
quindi non dobbiamo fare una confusione tra quello che è l'aspetto
fiscale e l'aspetto finanziario. Questo cosa vuol dire? Vuol dire
che l'osservazione non può essere basata su un singolo anno di
bilancio, perché evidentemente un singolo anno di bilancio potrebbe
essere difforme rispetto o alla capacità finanziaria, o agli
obiettivi della società, o conseguentemente generare un utile solo
di carattere fiscale. Io credo che, se lo si vuole trasportare
realmente in quella che è una dinamica, diciamo, delle aziende, noi
dobbiamo fare un'osservazione che si basa su un piano triennale e
in questo senso quindi avere una "conseguenza" di almeno tre
bilanci, che in qualche modo raggiungano...a seconda di come lo
vogliamo osservare...il risultato di bilancio.
Aggiungo un'altra cosa: perché ho detto confrontarsi, trovare un
accordo che il come mi sembra aver già esplicitato...quindi con il
buon senso...e che ci sono poi dietro anche questo tipo di
interventi che poi in aula hanno una...come dire? quasi una
semplicità nell'essere enunciati, c'è una complessità dietro di
realtà che si sono consolidate. Per quello che ci riguarda, e credo
di interpretare...penso che integrerà anche l'Assessore...quindi
c'è questa disponibilità, modificando evidentemente l'emendamento e
rimandando comunque ad un approfondimento, che poi ci sarà in
quella che sarà l'attuazione, nella valutazione da parte della
legge, nel senso degli approfondimenti del caso...quindi c'è una
disponibilità ad accettarlo se l'osservazione viene spostata dalla
condizione di un anno a tre anni.
Presidente
- Grazie. La parola all'Assessore
Marguerettaz.
Marguerettaz (UV)
- Solo per una precisazione al collega.
C'è un motivo per il quale avete messo solo la legge 8 del 1998,
oppure è semplicemente quella più importante? Perché c'è un'altra
legge che è del 1985, anch'essa è inserita nell'anticrisi e
anch'essa è riferita ai mutui.
(interruzione di un Consigliere, fuori microfono)
Quando presenterete anche l'emendamento n. 2, c'è la legge 19,
ma c'è anche la legge 33, quindi bisognerebbe chiedere alle Finanze
se mettere un'addizione generica limitatamente ai mutui agevolati a
valere nel settore degli impianti a fune, perché sono tutte citate
nell'anticrisi. Oltre al ragionamento che è stato proposto dal
collega La Torre, che ovviamente ha fatto la distinzione tra il
risultato economico e il problema finanziario che sottende al
rinvio, perché io potrei avere un utile importante, ma avere dei
problemi finanziari, se questo lo portiamo su un arco temporale di
tre anni ovviamente anche l'aspetto finanziario seguirà l'andamento
economico. Sull'anno potrebbe non essere così, cioè avere
fatturato, avere dei ricavi, ma non avere l'incasso, quindi avere
la necessità di avere il rinvio. È chiaro che questo discorso, come
ci dicono dagli uffici della Presidenza, deve essere condiviso da
tutti, perché, essendo chiusa la discussione generale, se siamo
tutti d'accordo, possiamo correggere ed emendare l'emendamento, ma
dobbiamo essere, ovviamente, tutti d'accordo.
Presidente
- Grazie, collega Marguerettaz, anche per la
precisazione. La parola al collega Chatrian.
Chatrian (ALPE)
- Come avevo cercato di evidenziare
nell'illustrare l'emendamento n. 1, mi sembra che condividiate
l'impostazione di questi nostri emendamenti, quindi a questo punto
faremmo "dialogare" le due leggi che citava prima l'Assessore
Marguerettaz, quindi anche la 46 del 1985 per quanto riguarda gli
impianti a fune e la 33 del 1973, i fondi di rotazione sulla 19 del
2001, inserendo non solo l'anno, ma il triennio, quindi queste
sarebbero le modifiche e la nuova armonizzazione per gli
uffici...
Presidente
- ...realizzare, quindi, questa proposta...
Collega Morelli, ha chiesto la parola?
Morelli (ALPE)
- Grazie Presidente. Per l'illustrazione
dell'emendamento...
Presidente
- Può illustrare l'emendamento 2 come...
Morelli (ALPE)
- ...analogamente a quanto avviene per
l'emendamento n. 1, noi riteniamo che l'aiuto debba essere mirato
alle reali situazioni di bisogno e di fragilità, non distribuito
quindi in modo indifferenziato, quindi introdurremmo un parametro
che permette di distinguere le situazioni di bisogno e pertanto
andremmo a modificare anche questo, secondo il suggerimento,
l'indicazione della maggioranza riprendendo...nel caso in cui gli
utili degli ultimi tre esercizi approvati siano inferiori al doppio
delle rate di mutuo da corrispondere. Il parametro che noi
proponiamo di indicare è questo e quindi questo sarebbe
l'emendamento modificato. Grazie.
Presidente
- Grazie. Su questo secondo emendamento non ci
sono difficoltà perché, se non abbiamo capito male, si toglie
"dell'ultimo..."
,
si mette:
"degli ultimi tre
esercizi"
, giusto?
(interruzione di alcuni Consiglieri, fuori microfono)
...e l'aggiunta della legge 33. Se qualcuno vuole intanto
illustrare l'emendamento n. 3, naturalmente non possiamo ancora
procedere alla votazione prima di aver esaminato gli altri due,
però se intanto vogliamo illustrarlo... La parola al collega
Viérin.
Viérin L. (UVP)
- Siamo felici di poter iniziare
dall'ambito del turismo, ci darà anche la possibilità di formulare
qualche riflessione in merito. L'emendamento n. 3 è l'emendamento
conosciuto...quello sulla questione dell'allungamento della
temporalità dei mutui per chi aveva avuto il vecchio regime dei 15
anni. Noi crediamo che in un momento di difficoltà...e, visto che
poi la modifica legislativa aveva previsto i 20 anni, se ci fosse
la possibilità di equiparare con un sistema che noi abbiamo cercato
di modificare in un emendamento...la possibilità soprattutto in un
momento di difficoltà è di portare tutti a 20 anni. Questa è una
richiesta che, tra l'altro, è stata anche concertata con
l'associazione, con l'ADAVA, noi avevamo puntualmente richiesto in
commissione se l'esigenza tra le varie richieste che erano state
formulate andava nella direzione...che appunto era quella di cui
avevamo sentito parlare tra le forze di opposizione...e così è
stato, quindi è una richiesta che va nell'ottica anche e
soprattutto di chi opera nel settore. È così formulato:
"la
durata dei contratti di mutuo in essere stipulati ai sensi della
l.r. 19 può essere prorogata, a richiesta del mutuatario
-
chiaramente -
di cinque anni. Ferma restando la periodicità del
pagamento originariamente prevista di ciascun contratto, l'importo
delle rate non ancora scadute è ridotto in misura proporzionale
alla durata residua del contratto stesso"
. Noi quindi vi
sottoponiamo questa proposta nella speranza che questa possa essere
accolta. Grazie.
Presidente
- Grazie. Chi intende prendere la parola
sull'emendamento n. 3? La parola all'Assessore Baccega.
Baccega (SA)
- Grazie Presidente.
In effetti, credo che abbiate già discusso in passato su
quest'argomento, perché il tema era già stato riproposto in
esercizi precedenti. In realtà, c'è già in atto una sospensione di
6 anni che, di fatto, allunga la durata dei mutui da 15 a 21 anni,
quindi tecnicamente l'emendamento è fortemente in contrasto con la
normativa comunitaria, proprio quella in materia di aiuti di Stato.
L'allungamento della durata di un contratto di mutuo in essere
genera appunto un aiuto di Stato, che andrebbe quantificato e
disciplinato nel rispetto della normativa comunitaria di
riferimento, quindi per questo riteniamo che non sia
accoglibile.
Presidente
- La parola al collega Viérin.
Viérin L. (UVP)
- Assessore, se è una questione di
legittimità o, meglio, di inquadramento nei confronti dell'Unione
europea, è un conto; la questione è che se chi ha 15 anni, diciamo,
con l'allungamento dei 6 anni arriva a 21, chi ne ha 20 ha comunque
l'allungamento, quindi chi ha già la possibilità di avere il mutuo
dilazionato a 20 anni ha comunque i benefici della sospensione
delle rate, pertanto ha un allungamento e quindi non è la
giustificazione politica per non accettare e non accogliere
quest'emendamento. Riassumo: chi ha 15, lei ha detto, viene
allungato di 6 anni e quindi...
(interruzione dell'Assessore Baccega, fuori
microfono)
...sì, ma, chi ha 20 viene sospeso in proporzione per lo stesso
periodo. Se è una questione di legittimità nei confronti
dell'Unione europea, quindi noi crediamo sia un altro discorso. Non
possiamo dire che la motivazione è quella della sospensione che è
in essere, perché quella vale anche per chi ha 20 anni.
Presidente
- La parola al collega Chatrian.
Chatrian (ALPE)
- Avevamo già presentato
quest'emendamento lo scorso anno e forse anche nel 2011, ma, per
essere chiari, non avevamo mai avuto una bocciatura tecnica. Non mi
sembra che l'Unione europea abbia modificato l'impianto 6 mesi fa,
1 anno fa o 2 anni fa. Il collega Viérin ha ben...come posso dire?
strutturato, specificato, quelli che sono i 15 anni di mutuo più i
6 anni di sospensione e i 20 anni di mutuo più i 6 anni di
sospensione. Allora, qui non è una bocciatura tecnica, Assessore
Baccega, è una bocciatura politica, perché non è l'Unione europea
che non ci dà questa possibilità, è una scelta. Ecco, vorremmo da
parte sua capire le motivazioni. Le motivazioni possono essere per
difficoltà, perché l'onere per l'Amministrazione è troppo alto e
riteniamo che, comunque, la vostra scelta vada in una direzione
diversa, cioè quella di mantenere i 15 anni, diversa cosa invece è
la bocciatura dal punto di vista tecnico. Noi diciamo solo questo
su questo nostro emendamento. Affronteremo in questa finanziaria,
agli articoli 10 e 11, la soppressione praticamente o il
congelamento...non so quale sia il termine più
corretto...dell'aiuto diretto, del fondo perso. Ecco, riteniamo
ancora più valida, probabilmente, questa proroga e ancora più
necessario traslare dai 15 ai 20 anni comunque il periodo di
ammortamento legato agli aiuti stipulati anni fa...però non mi
sembra che ci sia una questione di tipo tecnico, Assessore Baccega.
Se può gentilmente replicare o correggerci eventualmente, ma lo
scorso anno, stesso emendamento presentato, non ci fu una
bocciatura tecnica, ma una bocciatura politica...comunque mi
sembrano due cose sostanzialmente opposte.
Presidente
- Altri? La parola all'Assessore Baccega.
Baccega (SA)
- Sì, io credo che lei la possa considerare
come crede. Oggi abbiamo contattato gli uffici degli aiuti di Stato
e in questo caso ci hanno evidentemente sottolineato questa forte
problematica. Da questo punto di vista, quindi io so risponderle in
questo modo: portare a 26 anni sembra che non sia fattibile,
tecnicamente non accoglibile. Io credo che su questo argomento, al
di là della finanziaria che votiamo oggi, poi però possiamo fare un
ulteriore approfondimento, non certo questa sera, ho la sensazione
che si possano trovare altre soluzioni in un confronto che può
avvenire magari in ambito di commissione...
Presidente
- La parola all'Assessore Marguerettaz.
Marguerettaz (UV)
- Provo a dare solo due informazioni.
Quello che dice il collega Viérin è parzialmente vero, nel senso
che la ripianificazione sui 20 anni è avvenuta, quasi
contemporaneamente alle situazioni anticrisi, quindi,
sostanzialmente, avevamo, da un lato, quelli che sono già partiti
con 20 anni e gli altri, che erano in corso, che hanno beneficiato
a pieno dei rinvii. È vero quindi per qualche annualità, ma nel
complesso chi ha beneficiato è soprattutto colui che aveva in
essere il mutuo con una scadenza di 15 anni.
L'altra questione: semplicemente se posso dare un'informazione
tecnica: i mutui sono dei mutui a tasso agevolato, quindi sono
portatori di un aiuto di Stato e la durata del mutuo e il tasso
agevolato sono due componenti che misurano l'intensità dell'aiuto;
non è possibile farlo in modo indiscriminato, allora allungare di
cinque anni un mutuo ad un tasso agevolato vuol dire aiutare
l'intensità di aiuto. Messo in questi termini, allora può darsi che
ci siano dei mutui che sono fuori da questo parametro. Ecco perché
il collega Baccega dice:
"fatto in questi termini noi andiamo ad
introdurre una norma che potrebbe in fase applicativa portarti
fuori dall'intensità di aiuto concessa"
.
Presidente
- Ci sono altri? Vuole leggere il testo anche
del primo e del secondo, tutti e due emendati? Prima ha chiesto la
parola il collega Gerandin.
Gerandin (UVP)
- Grazie Presidente.
Se il problema è l'intensità dell'aiuto, si potrebbe far salvo
questo limite, se c'è la volontà politica di provare. Io dico: è
tanto semplice, siamo d'accordo, ci si trova d'accordo anche sul
principio, dicendo che il limite è quel limite di cui lei,
Assessore Marguerettaz, ha parlato, nel senso di dire: "è chiaro,
se ci sono delle regole, vanno rispettate".
Una
precisazione ancora: abbiamo parlato di sei anni di
sospensione. Beh, prorogando adesso, tenuto conto che una
semestralità si paga, sarebbero tre anni, una semestralità si
paga...
(interruzione di un Consigliere, fuori microfono)
...sì, quattro più due...
(nuova interruzione di un Consigliere, fuori
microfono)
...è chiaro, se sono quattro, sono due, è chiaro, su questo non
c'è dubbio, però io dico che se c'è la volontà politica, si può,
come sono stati modificati gli altri due emendamenti, fissare il
limite dell'aiuto di Stato, come diceva, dell'aiuto economico per
non superare questo limite; allora veramente si potrebbe capire se
è un problema legato alle risorse finanziarie o se c'è veramente
magari la chiusura dal punto di vista della volontà politica.
Presidente
- La parola al collega Donzel.
Donzel (PD-SIN.VDA)
- Grazie.
Prendo atto di questa chiusura che viene motivata soprattutto da
una ragione tecnica. L'importante è capire esattamente qual è la
proposta però che noi andavamo a proporre. Si tratta di evidenziare
anche su queste forme che hanno già una maggiore agevolazione...di
capire...quale sia l'intensità della crisi l'abbiamo detto in
questi giorni: è altissima...capire quindi tutti gli spazi di
intervento che abbiamo per agire e contrastare questa crisi, allora
se effettivamente...però non l'ho sentito dire con una nettezza,
proprio con una chiarezza... Certo, si è detto: "potrebbe
esserci...", c'è o non c'è un vincolo assoluto che ci impedisce?
Perché non vorrei che ci trovassimo qui con degli approfondimenti
fra 15-20 giorni a scoprire che effettivamente con una modifica
quest'articolo poteva essere accolto. Allora se assolutamente voi
avete contezza che in nessun modo può essere modificato perché c'è
un vincolo europeo...è chiaro che non possiamo stare qui a violare
norme europee, non è questo il nostro intento, ma laddove ci siano
dei margini per riuscire ad intervenire anche su queste
situazioni...noi vogliamo sfruttare ogni margine possibile, trovare
ogni soluzione possibile perché...laddove ci sia la possibilità di
dare agio, di uscire da questo meccanismo che blocca la ripresa
economica nella nostra regione...bisogna trovare tutte le soluzioni
possibili. Questa è una delle opzioni in campo, se poi ci garantite
assolutamente che non è possibile migliorare quest'emendamento, ne
prendiamo atto, ecco. Non vorrei però trovarmi qui fra 15 giorni
con una proposta in commissione, magari della minoranza, che è
andata a verificare e ha scoperto che in realtà i margini ci
sono.
Président
- La parole au collègue Fabbri.
Fabbri (UVP)
- Grazie.
Chiaramente se c'è un limite di legge va rispettato, però,
secondo me, appunto, è un bene andare a vedere se, proprio con quel
principio di lotta alla burocrazia che ci siamo detti in questi
giorni, è possibile in qualche modo esprimere la volontà di poter
superare il resto...con una volontà politica, logico.
Presidente
- Altri? Collega Certan, magari ci legge i due
articoli emendati...
Certan (ALPE)
- Emendamento n. 1:
"dopo il comma 4
dell'articolo 1 è aggiunto il seguente: "limitatamente ai mutui
agevolati a valere sulla legge regionale 8/1998 e sulla legge
regionale 46/1985, la sospensione si applica esclusivamente nel
caso in cui gli utili di ciascuno degli ultimi tre esercizi
approvati siano inferiori all'importo delle rate di mutuo da
corrispondere per l'anno di riferimento""
.
Presidente
- Vuole leggere anche l'altro?
Certan (ALPE)
- Emendamento n. 2:
"dopo il comma 4 bis
dell'articolo 1 è aggiunto il seguente: "limitatamente ai mutui
agevolati a valere sulla legge regionale 19/2001 e sulla legge
regionale 33/1973, la sospensione si applica esclusivamente nel
caso in cui gli utili di ciascuno degli ultimi tre esercizi
approvati siano inferiori al doppio delle rate di mutuo da
corrispondere per l'anno di riferimento"".
Presidente
- Grazie collega Certan. Se siete d'accordo,
passiamo alla votazione dell'emendamento n. 1. Ha chiesto la parola
il collega Donzel.
Donzel (PD-SIN.VDA)
- Noi ringraziamo l'attenzione che la
maggioranza ha voluto prestare a questi emendamenti. Come la
maggioranza, anche la minoranza si è confrontata con le categorie
interessate per valutare queste proposte. È evidente che
apparentemente, ad una prima lettura, sembra che andiamo a limitare
l'accesso alla possibilità di rinviare il pagamento della rata, ma
si è chiarito bene nel dibattito che si vogliono liberare delle
risorse per andare ad intervenire su chi è più in difficoltà ed è
per questo che votiamo convintamente quest'emendamento.
Presidente
- Grazie. La parola al collega Chatrian.
Chatrian (ALPE)
- Accettiamo con soddisfazione il fatto
che comunque questa maggioranza abbia accettato le due proposte,
che, a nostro avviso, vanno nella direzione comunque di distinguere
quello che è l'aiuto così...uguale, senza distinzione, non
parametrato, non virtuoso, quindi io direi sul primo e il
secondo...comunque accettiamo con favore quest'apertura. Peccato
per l'emendamento n. 3, perché, dato che c'era anche la possibilità
di modificarlo, l'Assessore Marguerettaz ce l'ha ben spiegato, ben
dettagliato...e forse con uno sforzo in più si poteva emendare
anche il n. 3 e andare nella direzione da noi auspicata.
Grazie.
Presidente
- Grazie. Non ci sono altri, possiamo mettere
in votazione l'emendamento n. 1, la votazione è aperta. Votate.
Possiamo chiudere la votazione.
Presenti: 35
Votanti: 35
Favorevoli: 35
Il Consiglio quindi approva l'emendamento n. 1
all'unanimità.
Possiamo dare lo stesso risultato sull'emendamento n. 2? Stesso
risultato.
È aperta la votazione sull'emendamento n. 3. La votazione è
chiusa.
Presenti: 35
Votanti: 35
Favorevoli: 17
Contrari 18
Il Consiglio non approva.
Passiamo ora all'analisi dell'articolo n. 1. La parola al
collega Viérin.
Viérin L. (UVP)
- Per dichiarazione di voto, Presidente.
Intanto il controcanto delle opposizioni inizia bene, nel senso che
qualche proposta interessante, non geniale, Assessore Marguerettaz,
per stare nel suo gergo...ma, insomma, intelligente forse viene
accettata, lo dico come battuta, perché effettivamente noi non
voteremo quest'articolo, ci asterremo semplicemente per il fatto di
non aver ottenuto la completezza dei tre emendamenti nella loro
accettazione, perché il fatto dell'allungamento delle rate era per
noi importante. Ne approfitto per qualche considerazione, visto che
poc'anzi l'Assessore ha fatto qualche considerazione politica sul
tema del turismo. Beh, se siamo qui a parlare di sospensione da
qualche anno delle rate, se siamo qui a parlare anche a seguito
delle audizioni di turismo...è vero, forse, come diceva lei,
Assessore, tutto va bene anche nel campo del turismo...però noi
crediamo che ci sia tanta sofferenza anche in quel campo. Vede,
Assessore, non esiste solo Cervinia e Courmayeur, sono due punti di
eccellenza, sono due gioielli della nostra politica turistica, ma
ci sono anche le valli, ci sono anche le piccole stazioni e lei lo
sa meglio di noi e anche a seguito delle audizioni questo è emerso,
soffrono e tanta gente e tanti albergatori soffrono. Pochi Consigli
fa la collega Morelli aveva evocato una località che l'aveva fatta
irritare perché dice: "mah, in quella Valle perché non prende un
altro paese? In quella Valle prendiamo Valsavarenche", ecco, quelle
sono piccole realtà che soffrono. Gli albergatori che conosciamo
sono in difficoltà, come in tante piccole località. Sicuramente il
turismo e la crisi del turismo non esiste...sicuramente è merito
delle sue "ciambelle" se le cose vanno bene...e sicuramente è
merito suo che oggi da ciambellano ha iniziato a distribuire
patenti su altri argomenti che non c'entravano nulla... Dico questo
perché lei ieri ha evocato nel suo irruente intervento certi fatti,
io semplicemente ho voluto sottolineare...perché lei ha evocato la
questione del Teatro romano. Dico questo perché, se oggi il turismo
va a gonfie vele come dice lei, sicuramente è grazie al fatto che
abbiamo tagliato completamente la promozione: non siamo più
presenti alla BIT, o forse è merito della famosa promozione "Pimp
my Valley"? Una delle altre "ciambelle" di cui forse lei oggi non
si ricorda più, ma di cui ci ricordiamo. Si ricorda le famose
donnine che erano state presentate a Milano e poi, grazie
all'intervento di qualcuno, sono sparite subito perché non erano
opportune, o altri argomenti, come
Saveurs en musique
, di
cui purtroppo lei è stato vittima... Allora dico c'è o non c'è
questa crisi? Sicuramente, se c'è la crisi, sarà colpa di Mogol.
Ecco, noi crediamo che l'inno di Mogol sia quello che probabilmente
ha creato una parte di crisi qui in Valle d'Aosta, o forse i
libri...i libri nei magazzini, quelli che lei sicuramente non ha
mai letto... Io dico solo che sono stato lusingato oggi nella sua
ricerca delle cose che non sono andate bene in sette anni dell'aver
semplicemente ritrovato questi due argomenti nelle critiche che lei
ha voluto anche in basso modo evocare. Sono quindi lusingato dai
suoi apprezzamenti, dico questo perché noi siamo invece preoccupati
per la crisi del turismo e crediamo che oggi un segnale vada dato
al di là della sospensione delle rate, al di là dell'aiuto al
settore, ma di rimodulare gli aiuti e ne abbiamo discusso in
commissione...sapendo che è un momento difficile per tutti, ma il
settore trainante rimane il turismo, chiaramente collegato
all'agricoltura, chiaramente collegato alla cultura e a quei
settori che sono trainanti, ma noi, attraverso quest'articolo che
ci dà lo spunto per fare qualche considerazione, crediamo sia
effettivamente un momento difficile. Accanto a questo le chiediamo
di non dimenticarsi anche dell'altro settore di cui si occupa,
soprattutto dei trasporti, visto il momento che stanno
attraversando. Grazie.
Presidente
- Altri sull'articolo 1? La parola alla
collega Morelli.
Morelli (ALPE)
- Grazie Presidente.
Per dire che anche noi ci rammarichiamo di non poter votare
quest'articolo, con tre emendamenti che ci sembravano tutti
significativi e che andavano nel senso di favorire e...come dire?
andare a sostenere un settore che è in difficoltà. L'Assessore
Marguerettaz, riferendosi al mercatino, all'apertura del mercatino,
ieri sera in un impeto di ottimismo ci ha detto che la città è
viva, la città è piena, è vero in certi giorni della settimana:
due, tre giorni durante la settimana, questo non basta e lo
sappiamo tutti. Credo quindi che dobbiamo mettere in atto tutte le
strategie possibili per sostenere veramente questo settore, che può
essere e deve diventare il motore della nostra economia. Il nostro
sarà un voto di astensione.
Presidente
- La parola al collega Donzel.
Donzel (PD-SIN.VDA)
- Sappiamo quanto sia importante - lo
dico guardando i colleghi esperti della maggioranza - il primo
articolo di una legge così importante come la legge finanziaria. Si
poteva aprire con un clima...anche la votazione profondamente
diversa, perché si era vista - l'avete detto voi stessi, abbiamo
condiviso... - la serietà con cui sono stati costruiti questi
emendamenti. Si poteva davvero aprire un percorso di tipo diverso,
il non accoglimento invece dell'emendamento n. 3 della minoranza ci
obbliga anche noi ad un'astensione su questo tema, che conferma, da
una parte, con l'accoglimento comunque dei due emendamenti delle
forze di opposizione una modifica sostanziale di questo primo
articolo e quindi dimostra la capacità di incidere su questa legge
finanziaria da parte delle forze di opposizione, lo diciamo con
orgoglio perché questa legge su un settore così importante come il
turismo avrà anche la nostra firma, ne siamo contenti perché
vogliamo contribuire alla ripresa in questa Regione, ma certamente
su quest'articolo nel complesso, che non vede accolte tutte le
nostre proposte, non ci può essere che un'astensione.
Presidente
- Mettiamo in votazione? C'è ancora qualcuno?
La parola al collega Ferrero.
Ferrero (M5S)
- Grazie Presidente.
Non senza un po' di timore reverenziale dopo aver sentito
parlare...ho scoperto qui l'Einstein della cultura e il Rocco
Siffredi del turismo. Posso affermare che noi ci asterremo perché
questa boccata d'ossigeno non viene data al turismo e quindi il
nostro voto sarà di astensione.
Presidente
- Possiamo mettere in votazione l'articolo 1.
La votazione è aperta. Colleghi, votate. Colleghi, la votazione è
chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Passiamo all'articolo 2. Ci sono richieste di intervento?
Possiamo mettere in votazione? La votazione è aperta. Colleghi,
votate. La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Articolo 3. Dobbiamo analizzare prima l'emendamento n. 4,
presentato dalle forze di minoranza, che sostituisce gli articoli
3, 4 e 5. Per l'illustrazione, la parola al collega Bertschy.
Bertschy (UVP)
- Grazie.
Quest'emendamento va nella direzione di dare un segnale chiaro
di sostegno alle famiglie, un sostegno che vogliamo rendere più
semplice semplificando una serie di procedure. I tre articoli che
comprendiamo con quest'emendamento comprendono tre leggi che
nell'esercizio e nella burocrazia che creano e nella complessità
anche un po'...che hanno dato nei primi anni di sostegno, hanno
creato tutta una serie di complicazioni per cose che possono essere
fatte anche in maniera più semplice. La nostra volontà quindi è di
rendere semplice quest'aiuto verso le famiglie, di renderlo
dignitoso togliendo ad uno di questi articoli la parola
"meno
abbiente"
, che in una situazione già di crisi e di difficoltà
non fa che peggiorare se non altro l'umore delle persone e
soprattutto dà la possibilità di andare a ricalibrare, attraverso
una delibera di Giunta da deliberare entro i 60 giorni, la
situazione e i criteri per andare a dare questo contributo appunto
di sostegno alle famiglie. Situazione che può essere ripensata
rispetto all'altitudine, per esempio, alla situazione particolare
di certe località in certi momenti, la situazione di residenza,
l'applicazione della nuova ISEE, come ci è stato anche ricordato
questa mattina. Un'idea quindi di semplificazione e allo stesso
tempo di aiuto che va accompagnata alla lettura dell'articolo 29
bis, un'idea di aiuto di sostegno e di sviluppo. Sviluppo inteso
come la possibilità di andare a creare un fondo nuovo particolare,
fondo che abbiamo chiamato: "Fondo straordinario per l'occupazione
e lo sviluppo", che intende dare la possibilità alle famiglie di
trovare in questo fondo degli aiuti per i giovani: il lavoro
sull'imprenditoria, il lavoro sul sostegno e risparmio energetico,
per rimanere nel filone di questi tre articoli. Soprattutto l'idea
che verso le famiglie non ci si debba rivolgere semplicemente con
un aiuto, ma anche con la possibilità di trovare un aiuto che va
verso il lavoro, verso un recupero di fiscalità che andrà ad
alimentare questi contributi, perché bisogna ricordare che questa
misura scende bruscamente di almeno la metà delle sue disponibilità
rispetto all'anno scorso: erano solo sull'articolo 3 circa 17
milioni di euro, oggi sono 8. Per mantenere quindi in futuro queste
possibilità, andiamo a cercare un fondo che andrà a dare del
lavoro, aumentare la fiscalità e recuperare magari in un futuro
fondi per continuare a sostenerlo ed implementarlo. Grazie.
Presidente
- Grazie. La parola all'Assessore Marquis.
Marquis (SA)
- Grazie Presidente.
Ho ascoltato con attenzione la proposta di emendamento che è
stata illustrata; in realtà questa proposta viene a toccare
sostanzialmente tre leggi di settore, che sono consolidate a
livello di efficacia e che toccano quasi tutte le famiglie della
Valle d'Aosta. In particolare la legge 43 del 2009 che dispone
delle provvidenze economiche per il riscaldamento, che sono delle
misure compensative per i costi che bisogna sostenere per il vivere
in montagna. È una misura che tocca circa 48.000 famiglie e ci sono
dei parametri di limitazione di reddito che sono stati disposti nel
tempo. Tali parametri sono all'attenzione degli uffici, al fine di
una rimodulazione, per renderli maggiormente aderenti alle
difficoltà economiche del momento. Già in passato erano state fatte
delle valutazioni di modifiche che tenessero anche in
considerazione altri parametri come l'altitudine, però in realtà
queste non erano delle misure semplificative, ma delle misure che
davano della grossa complessità gestionale agli uffici e che
quindi, sostanzialmente, sono state accantonate a livello di
idea.
Per quanto riguarda invece lo sconto energia, che è di
tutt'altra natura, relativo agli aiuti dei consumi che devono
sostenere le famiglie valdostane, questo è uno sconto che interessa
tutti i valdostani. Per quanto concerne invece il ragionamento
dell'altro fondo, del bonus energia, quest'ultimo ha più prevalenza
di carattere sociale, ed è gestito dall'Assessorato della sanità e
politiche sociali. Questo aiuto viene incontro alle famiglie che
presentano più difficoltà sul territorio, ad oggi ne beneficiano
circa 5.500 nuclei familiari. Questa è la panoramica. Noi crediamo
che queste leggi siano consolidate, sulle quali gli uffici ormai
hanno anche consolidato un'esperienza di organizzazione, perché
comporta delle grosse difficoltà gestionali ripartire e ripensare
la gestione di iniziative di questo genere e pertanto che vanno
mantenute. Oggi ci sono tutti i dati, tenete conto che non è facile
organizzarsi, perché anche andare a modificare i parametri
dell'IRPEF non è semplice, perché qui si parla di redditi del
nucleo familiare e quindi che non sono disponibili dall'Agenzia
delle entrate. Quindi è stata un'esperienza fatta sul campo e
crediamo che questa sia la direzione giusta.
Per quanto riguarda poi la finalità dei fondi per lo sviluppo
del mondo del lavoro, crediamo che questa sia un'iniziativa
intelligente, ma è un'iniziativa che abbiamo considerato e alla
quale abbiamo cercato di dare risposta nell'ambito del bilancio.
Per questa ragione quindi non possiamo accogliere
l'emendamento.
Presidente
- La parola al collega Chatrian.
Chatrian (ALPE)
- Sì, grazie Presidente.
Ho ascoltato molto attentamente le riflessioni che l'Assessore
Marquis ci ha fornito, ma la filosofia ci ha portato a proporre
questo quarto emendamento...sinceramente, Assessore Marquis, noi
non ci siamo soffermati sulla difficoltà dei dati e delle
applicazioni: 128.540 sono gli abitanti in Valle d'Aosta, 60.000
sono i nuclei familiari. Pensavamo che 21 dipartimenti
dell'Amministrazione regionale...struttura di impatto violento
organizzativo all'interno dell'Amministrazione regionale...non
fosse questo il vincolo per eventualmente provare a mettere sul
tavolo una proposta alternativa. Non pensavamo fosse un problema di
natura tecnica...dato che si è sempre fatto così in questi ultimi
anni e quindi continuiamo a far così...come altri colleghi in
quest'aula utilizzano...abbiamo provato ad alzare un po'
l'asticella e la classifica forse, senza fare i primi della classe,
cercando di mettere sul tavolo una controproposta di nuovo. Ci
aspettavamo però dal nuovo Assessore Marquis, facente parte di un
gruppo, la Stella Alpina, che nella scorsa legislatura io ho
sentito più volte attento al sostegno alle famiglie, attento a
quelle classi sociali che hanno più bisogno, più in difficoltà e
attento ad intercettare proprio gli aiuti mirati che andassero in
una direzione ben precisa...mi spiace che la risposta
politica...perché dovessimo chiedere una risposta tecnica,
l'avremmo chiesta al Dottor Bieller. Mi sembra che invece
l'emendamento n. 4 abbia avuto parere positivo, coralità...a più
mani scritto e io dico anche...il coraggio da parte delle forze di
minoranza di presentare comunque un emendamento, che prova senza
bacchetta magica ad andare a mirare...un po' come gli altri primi
tre emendamenti che abbiamo fatto, su un altro settore, ma mirare
in questo caso un fondo straordinario, lo dice bene la parola, per
sostenere le famiglie che hanno più bisogno, che sono più in
difficoltà...come dire? forse alziamo ulteriormente l'asticella,
forse è arrivato il momento di non più aiutare in maniera omogenea
tutti i nuclei familiari, ma andiamo invece...cerchiamo un
modus
operandi
, cerchiamo di andare a sostenere proprio chi in questo
momento ha bisogno. Prima l'Assessore Marquis ci ha illustrato, ci
ha informato...il sostegno andava a garantire l'aiuto a 48.000
famiglie. Sì, fino a quest'anno, 2013, quando le risorse allocate
erano di 17 milioni e 500, vicino ai 18 milioni di euro, ma stiamo
parlando di una nuova finanziaria! Quello era il pregresso, quello
era il vecchio pregresso...quindi gradiremmo avere dal Governo
regionale delle risposte più politiche, partendo dal principio che
è una proposta...sappiamo...io dico forte, ma anche ardita, perché
va proprio in una direzione nuova che non quella dell'aiuto
tout
court
a tutti, ma di un aiuto ben mirato. È una
nuova filosofia, è una nuova visione a nostro avviso, ecco, dato
che per noi è una nuova filosofia, una nuova visione, che non
sia...come posso dire? non discussa mettendoci davanti contezza di
difficoltà di dati e di difficoltà di modulare quelli che sono - e
termino Presidente - le difficoltà organizzative. Io penso che un
bilancio regionale che passa da 1.700 milioni di euro a 1.077 forse
quanto meno...parliamo di macchina amministrativa efficace ed
efficiente...sia in grado quanto meno di dare delle risposte e
riuscire a modulare comunque una modifica in finanziaria per
intercettare e sostenere quella che è la filosofia del nostro
emendamento n. 4.
Presidente
- La parola al collega Donzel.
Donzel (PD-SIN.VDA)
- Interveniamo con determinazione
sulla discussione di quest'emendamento, perché ci ricordiamo di
quello che è successo negli anni passati rispetto alla discussione,
per esempio, del
bon chauffage
, quando proprio questa
maggioranza lo erogò a pioggia così per calmare gli animi. Siccome
erano spariti i buoni benzina, allora si gettò così...il
bon
chauffage
per tutti, no? Soldi che sono andati via, in fumo,
abbiamo dato
bon chauffage
a medici, avvocati, a persone che
prendevano 100.000 euro all'anno di guadagno,
bon chauffage
per tutti...ce n'è! L'ha erogato questa maggioranza...ha fatto
questo provvedimento. Abbiamo dovuto fare delle durissime battaglie
qui in quest'aula, ci fischiavano le orecchie:
"ma voi volete
togliere il bon chauffage ai valdostani?"
,
dicevamo:
no
,
questo lo fate scrivere voi ai giornalisti! Il bon
chauffage lo vogliamo dare a quelli che sono in difficoltà, a
quelli che sono più deboli, possiamo rimodulare questa cosa"
.
Ci sono volute due modifiche per arrivare ad una situazione...per
arrivare ad oggi, dove si dice:
"eh, mica volete toccare queste
leggi!"
,
cioè queste leggi, per fortuna, che le abbiamo
fatte modificare con dure battaglie dentro quest'aula, tanto per
cominciare!
Secondo punto: sono leggi che stanno funzionando? Beh, provate a
telefonare ad una famiglia in difficoltà:
"hai ricevuto il bon
chauffage?"
Dov'è finito il
bon chauffage
? C'è nella
legge, ma dov'è? Ci sono delle famiglie che stanno comprando due
sacche di pellet alla settimana aspettando che arrivi questo
benedetto
bon chauffage
e dire: "beh, facciamo un giro in
cui ci possiamo prendere qualche sacco in più", questa è la realtà
e adesso che mi viene in mente...quanto abbiamo dovuto combattere
perché il
bon chauffage
andasse anche a quello che faceva la
fattura della legna! Sembrava tutto complicato..."ma ce n'è uno che
frega! Uno che si taglia la legna per conto suo e noi gli diamo il
bon chauffage
!",
delle cose assurde, sembrava tutto
impossibile. Figuratevi poi se, Assessore Marquis, invece di avere
120.000 abitanti, la Valle d'Aosta ne avesse 8 milioni come la
Lombardia...saremmo nel panico, come facciamo? Troppo difficile!
Tra un po' ci conosciamo tutti qua in Valle d'Aosta, non so se
questo forse è un problema...forse è questo il problema: che ci
conosciamo tutti e bisogna fare un regalo a tutti.
Questo per iniziare il dibattito sul
bon chauffage
su cui
noi sentiamo di poter intervenire e dire che una distribuzione più
equa...a noi non ci spaventa dirlo in quest'aula, avete dei
problemi a dire in quest'aula che una distribuzione più equa è una
cosa da fare? Non vi rendete conto che ci sono veramente delle
famiglie in povertà nella Valle d'Aosta? Dove questo problema dello
smarcamento fra quello che sta bene e quello che è povero sta
diventando sempre più pesante? Allora, ecco l'idea che, in un
momento di crisi, non ritorniamo al Medioevo: "e devo fare la
domandina per avere il
bon chauffage
, e devo fare la
domandina per avere il bonus energia...per favore, datemi qualche
euro che devo pagare"
,
non vogliamo questo, non vogliamo
ridurre in questa condizione i valdostani! Per questo un fondo per
il sostegno alle famiglie, anche la dignità dei nomi ha un valore:
non un bonus dato di tanto in tanto, ma un fondo...che ragiona...e
si possono individuare le famiglie, ma parlatevi in Giunta! Abbiamo
sentito il predicozzo dell'Assessore Fosson, che ci ha detto:
"ci sarà l'ISEE e adesso determineremo esattamente come si
accederà, la famiglia che ha diritto o no alla prestazione
sanitaria"
. Glielo spieghi all'Assessore, Assessore Fosson!
Glielo spieghi all'Assessore Marquis come funziona per la sanità e
lo facciamo...
(interruzione dell'Assessore Fosson, fuori microfono)
...la sto rispettando...ma intervenga! Intervenga se si trova a
disagio, Assessore Fosson, le sto dicendo: quando fa la riunione di
Giunta, invece di spiegarmelo a me, lo spieghi all'Assessore
Marquis come si fa! Così invece di risponderci:
"non si può fare
il fondo famiglie per problemi tecnici"...
(nuova interruzione dell'Assessore Fosson, fuori
microfono)
...sa che c'è lo strumento dell'ISEE e si possono trovare le
soluzioni a tutti questi problemi. Noi vogliamo dare, in un momento
di difficoltà per le famiglie valdostane, un sistema che sia
dignitoso per sostenerle.
Presidente
- La parola al collega Cognetta.
Cognetta (M5S)
- Grazie Presidente.
Quando abbiamo cominciato ad analizzare la finanziaria, noi del
Movimento Cinque Stelle, ci siamo fatti una serie di domande.
Alcune considerazioni le abbiamo fatte anche in quest'aula,
riferite appunto al problema che abbiamo ormai, a cui accennava il
collega Donzel, rispetto ai mille rivoli nei quali vanno a finire i
nostri aiuti, i nostri fondi perduti e tutto quello che abbiamo
messo in piedi in questi anni. Abbiamo già detto, l'ho detto io in
particolare, che forse dovremmo riformare il sistema, che forse il
sistema andrebbe ottimizzato per tutta una serie di motivi, perché?
Ottimizzando il sistema - è proprio una questione di fisica -, si
riesce, diciamo così, a renderlo più performante, cioè ad avere
maggiori prestazioni da questo sistema, adesso invece questo non
succede. Per farvi un esempio, noi prendiamo dalle accise sul
carburante, 70 milioni di euro...è la tabella che ci avete dato
voi; il bonus energia, che toccava 48.000 famiglie, era di 18
milioni, quest'anno verrà passato a 8, cioè il prossimo anno, nella
finanziaria...a 8. Alla fine, di fatto, stiamo dando delle
briciole, cioè alla fine noi diamo un contentino per far vedere che
siamo bravi...in realtà, lo state facendo voi, non noi. Lo stesso
vale, per esempio, per lo sconto energia: sulla bolletta non si
accorge nessuno che c'è, anzi spesso e volentieri arrivano delle
offerte in casa dove, guarda caso, se uno acquista Sorgenia, o
altre compagnie nazionali, risparmia. Allora, scusatemi, ha
veramente senso tutto questo? Facciamoci cioè una domanda molto
semplice. Noi abbiamo detto: ottimizziamo, facciamo sì che queste
risorse, anche se sono poche, perché alla fine sono
poche
...
possano diventare il motore per lo sviluppo e su
questo abbiamo incentrato l'articolo 3. È chiaro che poi i
giornali, se volete fare il gioco politico - perché noi siamo
l'antipolitica, no? -: "eh, ce l'avete con il
bon
chauffage
", noi ce l'abbiamo con il
bon chauffage
? Noi
ce l'abbiamo con il fatto che non serve a nulla! È questa la
questione, è molto semplice e se voi aveste...come dire? lucidità
politica e proiezione verso il futuro, ci dareste ragione. Tutto
qua, non vi stiamo chiedendo niente di strano, invece diventerà la
vostra demagogia...a dire che noi vogliamo affamare i valdostani e
voi siete quelli bravi, senza far capire fuori una cosa molto
semplice: che questo tipo di soluzione è un primo passo verso un
miglioramento economico che noi vogliamo fare in abbinata con
l'altro articolo di cui parleremo più avanti, tutto qua, oppure il
nostro suicidio politico è farvi dire: "non vogliamo il
bon
chauffage
"? Forse dovreste fare un piccolo passo avanti, un
piccolo sforzo per vedere cosa succederebbe se riuscissimo a
mettere in piedi questa cosa: questo è il ragionamento! Io non
capisco davvero a volte perché dobbiamo stare qui a discutere su
certe cose, sono talmente lapalissiane! Grazie.
Presidente
- Grazie. Altri? La parola al collega
Gerandin.
Gerandin (UVP)
- Merci Madame la Présidente.
Solo una breve riflessione a seguito di quello che l'Assessore
ci ha detto. Forse in questo momento, al di là del grido d'allarme
che tutti hanno lanciato: Assessori, tutti quelli che sono
intervenuti, sicuramente anche noi di minoranza... Il grido
d'allarme era legato ad una finanziaria difficile, una finanziaria
che abbiamo tutti detto
di sacrifici, per non dire di
peggio, ecco, e allora forse noi abbiamo provato a dire nei nostri
interventi che era necessario cambiare un po' sistema, cambiare
registro, dare un minimo di fiducia ai valdostani. L'abbiamo detto
più volte: la politica dei contributi a pioggia...perché tutti i
valdostani devono essere grati, tutti i valdostani sappiano che
qualcuno è stato unifico, ha pensato a loro...beh, probabilmente è
una politica che in questo momento non dà quella fiducia, nel senso
che...è vero, Assessore, lei ha detto che avete aiutato 48.000
famiglie, sicuramente sono stati aiuti importanti, ma probabilmente
al giorno d'oggi a chi ha a casa un giovane disoccupato quelle
goccioline che avete distribuito non gli cambiano la vita. Noi
allora abbiamo provato a fare una proposta diversa e ci teniamo
prima di tutto a dare dei dati che siano corretti, perché lei ha
detto che ha aiutato 48.000 famiglie, ma con 17 milioni...con 8
milioni o distribuirà briciole, o non aiuterà 48.000 famiglie. Lei
ha parlato, per quello che riguarda il discorso dell'addizionale
energia elettrica...tutti i valdostani...beh, ricordate ai
valdostani che dovete ancora liquidare il 2012 di queste risorse e
meno male che il sistema era organizzato: ecco perché, se il
sistema non era organizzato, chissà quando avremmo distribuito
questo bonus energia!
Il
bon
chauffage
...qualcuno l'ha già detto prima,
mi ha anticipato, nel senso che le famiglie lo stanno aspettando da
tanto. Se andrà bene, verrà portato nel prossimo Consiglio
regionale, verrà liquidato forse entro fine anno, ma probabilmente
verrà liquidato l'anno prossimo e allora non è meglio un sistema
magari leggermente nuovo, ma che fissi alcuni criteri? Sicuramente
quello che aveva detto prima l'Assessore Fosson sull'ISEE, sulla
composizione del nucleo familiare, magari introducendo un minimo di
residenza e questo sistema...aiutare chi veramente è in difficoltà,
ma allo stesso tempo avere un minimo di risorse per dare un po' di
prospettiva, prospettiva per quella occupazione giovanile, perché
lei poi ha detto: "beh, noi per i giovani ci penseremo nei limiti
delle risorse", perché forse non osava dire quant'erano, perché, se
ricordo bene, ha parlato di 750.000 euro...le risorse che mettete
in campo...
(interruzione di un Consigliere, fuori microfono)
...ah, 7 milioni, sono aumentate, vabbè...comunque. Al di là di
questo, noi pensiamo che non ci siano solo i giovani, ma ci sia
anche la piccola impresa: quella che viene chiamata comunemente
start-up
, quelli che devono comunque creare un minimo di
prospettiva e di confronto. Lei, Presidente, ha detto che noi siamo
anni luce indietro al Trentino; se continuiamo con questo passo,
probabilmente saremo secoli indietro.
Volevo solo ancora ricordare che poi quel milione che veniva
tolto, o comunque veniva ricollocato all'articolo 5...beh, noi
pensavamo di collocarlo per andare a mitigare quell'impatto che noi
riteniamo importante legato al trasporto, perché avete tolto
comunque nelle prospettive... Nessuno viene sbattuto giù dai
pullman, come ha detto lei, Assessore Marguerettaz, però qualcuno
ne risentirà, perché se il limite, se la gratuità di oltre 65 anni
verrà tolta o comunque verrà solo più lasciata a qualcuno,
indubbiamente ci saranno delle conseguenze. L'altro pensavamo di
metterlo al comma 8 dell'articolo 15 per l'inclusione sociale visto
che noi al sociale ci crediamo ancora; per cui politiche diverse,
metodi diversi, provare a dare un minimo di speranza ai
valdostani.
Presidente
- La parola alla collega Certan.
Certan (ALPE)
- Sì, grazie Presidente.
Mi permetto di condividere alcune considerazioni che abbiamo
anche fatto in commissione col Presidente Rollandin. Sono livelli
diversi, però credo che questa sia una scelta che la minoranza
tutta insieme ha voluto fare, così come...se si ricorda,
Presidente, in commissione avevamo detto: forse la scelta del fondo
perso, di dare sempre il massimo era stata una scelta poi forse
troppo...diciamo che abbondava, forse doveva essere fatta allora
già una scelta, allora...negli anni precedenti doveva essere fatta
una scelta diversa e non dare il massimo del fondo perso...forse si
sarebbe riusciti ad avere altre risorse. Ecco, nello stesso modo
noi abbiamo visto, chiaramente su piani diversi, quest'aiuto, che
deve servire a chi ha realmente necessità e poi non ripeto quello
che hanno detto i colleghi però...sì, nel 2013 sono stati dati a
48.000 famiglie, però per adesso non c'è ancora un dato che precisi
quanto sarà per il 2014, sicuramente molto meno. Assessore Marquis,
la prego di una cosa, spero veramente di aver capito male io: di
non limitare la riposta ad una questione di organizzazione degli
uffici, ormai gli uffici sono organizzati; non voglio banalizzare,
ma spero davvero di aver capito male, perché, se la motivazione per
la quale si continua su questa linea, anzi la maggioranza continua
su questa linea, è perché ormai gli uffici hanno tutti i dati e
sono organizzati...beh, mi scusi, ma mi viene il latte ai
gomiti.
Président
- Merci. La parole au collègue Ferrero.
Ferrero (M5S)
- Grazie.
Intanto bisogna precisare che il
bon de chauffage
a cui
ci si riferisce è quello del 2014, quello del 2013, lo sappiamo
tutti, non è ancora stato corrisposto. Si era iniziato a parlare di
gennaio, adesso qualcuno ha scritto che arriverà nell'uovo di
Pasqua, non sappiamo quando arriverà. Di fatto, dei 70 milioni di
euro delle accise della benzina, che sostanzialmente erano i vecchi
buoni benzina, grosso modo 8 milioni di euro vengono restituiti poi
ai valdostani, gli altri 62 dove finiscono? Beh, finiranno...non
so, anzi possiamo anche saperlo: finiscono nelle tasche di certi
imprenditori a cui vengono pagati i parcheggi il doppio, ecco. A
parte le battute che aveva fatto sul ripristino dei buoni benzina e
che avevano riempito qualche pagina di giornale, comunque,
Presidente della Regione, qui bisogna capirci. Fino ad adesso è
stata fatta solo della propaganda, queste cose che ci proponete
sono della semplice propaganda, vedremo i giornali come le
riporteranno. Capiamo che siete molto abili in questo sistema,
vendere fumo è un'attività in cui effettivamente esprimete il
meglio, però poi alla fine di arrosto non ne è rimasto molto per i
valdostani, quindi niente, anche in questo caso notiamo che
l'andazzo è sempre lo stesso, non c'è nessun segnale di
cambiamento. Siete ingessati su posizioni che ormai sono ammuffite
e la solita questione dell'insegnare a pescare al valdostano,
piuttosto che fornirgli il pesce...probabilmente questo concetto
non passa. Certo, bisogna dare il contributo, il piccolo
contentino, tenere sempre la persona al guinzaglio. Le persone
autonome ed indipendenti non vi fanno comodo, l'abbiamo anche
capito, perché diversamente non sareste seduti lì dove siete.
Presidente
- Altri? La parola al Presidente
Rollandin.
Rollandin (UV)
- Grazie.
La discussione che è stata presentata oggi...con la proposta che
viene vista come un cambiamento, come una semplificazione...è
quella di fare un fondo perso da cui poi...non si sa come verrà
gestito, fondo perso per la famiglia, così abbiamo risolto il
problema, invece di dire: "cosa ne facciamo? Andiamo a vedere come,
con che..."
Fondo perso per la famiglia, ognuno con la canna
da pesca...va lì e pesca, è così. Tutto semplificato, ognuno si
serve:
self service
, andiamo a questi livelli. Abbiamo poi
sentito che dobbiamo seguire l'altimetria, la questione
dell'altitudine, le scelte. Noi allora vorremmo dire chiaramente
che le leggi che qui sono richiamate, insieme a tante altre, sono a
sostegno vero della famiglia. Nel sostegno della famiglia c'è il
pagamento degli affitti, ci sono gli interventi sui mutui, ci sono
gli sconti che noi abbiamo dato e ci sono anche queste leggi del
bon de chauffage
e fa un po' specie oggi sentire chi due
anni fa, tre anni fa diceva: "ma come?
Voi non date...",
perché questo all'inizio era stato visto come l'alternativa ai
buoni benzina: non ci sono più i buoni benzina, diamo il
bon de
chauffage
. Noi abbiamo detto che il buono benzina aveva una sua
filosofia, il
bon de chauffage
ne ha un'altra: è legato ad
un discorso che meglio si collega con una reale e obiettiva
difficoltà del nostro territorio. All'inizio avevamo provato anche
a fare in modo che fra i parametri ci fosse un discorso della
differenza tra un Comune e l'altro: oltre i 1.000 metri, sopra i
1.000 metri, queste distinzioni. Quelli che hanno analizzato questo
sistema poi hanno visto che costava più analizzare le singole
distinzioni della differenza che ne veniva da tutto il meccanismo
così elaborato, per cui si è andati su un discorso di reddito. Sul
discorso del reddito che noi, come ha accennato già in mattinata
l'Assessore Fosson...oggi stiamo parlando e fra un po' spero che
venga definito, perché il decreto c'è, bisogna vedere se verrà
approvato...comunque il decreto della nuova ISEE, dove c'è un
discorso del reddito. Noi abbiamo messo in...
(interruzione di alcuni Consiglieri, fuori microfono)
...no, ma io a Marquis non ho detto...
(nuova interruzione di alcuni Consiglieri, fuori
microfono)
...Marquis sa benissimo, l'ha detto anche lui, ne abbiamo
parlato... Non c'è problema tra di noi, per fortuna, non c'è
problema. Adesso poi i nomi si possono anche fiorire, però il
discorso di fondo è che si va su un discorso ISEE nuovo con un
reddito...dai commenti potrebbe essere un elemento da valutare. Io
non so come verrà fuori alla fine, so solo che nel discorso di
poter avere un parametro...per dire chi è sopra vediamo in che
termini può essere corretto, chi è sotto ha diritto...
(nuova interruzione di alcuni Consiglieri, fuori
microfono)
...e misurano anche la povertà, certo! Se noi allora andiamo a
vedere gli aiuti alla famiglia, cominciamo da quelle più bisognose
e questo lo facciamo non solo per il discorso della famiglia, lo
facciamo per altri settori e questo lo abbiamo anticipato. Se
abbiamo messo una cifra ridotta, quindi è perché chiaramente
immaginiamo che una serie di famiglie che superano questo reddito,
come si veniva a dire, non li prendano più, cosa che ci sta: al di
sotto di questo parametro invece può essere preso. Ora, questa
modalità noi crediamo che sia, sia per il
bon de chauffage
,
sia per il buono energia. Sono degli aiuti alle famiglie concreti,
che vanno nella direzione...come dico, mettendo questi
parametri...ad intervenire a sostegno delle famiglie meno
abbienti...Questo criterio, poi possiamo anche trovare altri
criteri, ma nella vostra proposta voi andate a dire che bisogna
comunque trovare dei criteri, perché non è che posso dire: metto un
fondo, poi come gestisco il fondo? Quali sono le regole? Sulla base
di che cosa? Dobbiamo di nuovo andare a decidere, non è che
togliamo via quella che è la metodica di controllo, la metodica con
cui dico: bene, tu hai diritto e tu non hai diritto. Questo è
comunque obbligatorio, qualsiasi scelta si faccia, noi ce
l'abbiamo, è sperimentata. Pensiamo di cambiare alcune regole,
questo sì, non sarà più automatico, ma andiamo verso dei parametri
oggettivi: che cominci su quelle famiglie meno abbienti e a quelle
continuiamo a dare sia il
bon de chauffage
che il buono
energia, che gli altri sostegni alla famiglia che abbiamo... Solo
un mezzo secondo per dire che su questo tema noi crediamo di avere
oggettivamente...non vogliamo dire che voi siete contro gli aiuti
alla famiglia dicendo che volete questo fondo, vogliamo solo dirvi
che quello che noi crediamo, di avere la possibilità di mantenere,
va nella logica già sperimentata ed apprezzata di intervenire per
le famiglie che ne hanno effettivamente bisogno. Questa è la
modifica, questa è l'integrazione che comunque verrà presentata per
integrare un parametro che va nella logica di avere un dato
oggettivo su cui basarsi. Per cui noi riteniamo che questa proposta
che voi fate non sia comunque accettabile, non perché noi non
vogliamo intervenire per la famiglia, ma perché lo stiamo già
facendo. I fondi che voi togliete per dire: rimoduliamo...lo stiamo
già facendo e quindi come nel precedente...voglio ricordare...negli
emendamenti che voi avete fatto in precedenza, se voi andate a
leggere i verbali dell'intervento che abbiamo fatto in commissione,
io l'avevo già detto...l'avevamo detto noi che una delle
prerogative era quella di...chi può pagare il mutuo lo paghi!
Tant'è che alcune leggi non le abbiamo messe nell'elenco, perché
quelli che potevano già...non abbiamo messo alcune leggi dove
veniva evidente questo fatto, qui è la stessa cosa, le famiglie che
possono devono poter avere un ristorno con queste norme. Noi quindi
riteniamo che il metodo che voi proponete ad oggi non risolva il
problema che invece noi abbiamo già...e, fra l'altro, è stato per
anni visto e collegato pur modificando i criteri. Noi su questo
siamo disponibili a discutere, ma il problema è che va nella logica
già di sostegno reale alla famiglia.
Presidente
- Grazie. La parola al collega Bertschy.
Bertschy (UVP)
- Grazie Presidente.
Con i suoi due minuti di sforamento mi ha consentito di non
rientrare a mezzanotte come Cenerentola...mi è andata bene, perché
sennò tutte le sere va a finire così. Presidente, io apprezzo
sempre il suo
aplomb
in situazioni molto più difficili,
questa volta, secondo me, ha iniziato in maniera non corretta verso
il lavoro serioso invece che le minoranze hanno fatto. Lei sa
benissimo, avendo letto l'emendamento, che all'articolo 3, comma 3,
noi non abbiamo parlato di pesca sportiva per rilanciare il
turismo, ma abbiamo parlato di una delibera da fare entro 60
giorni, i criteri quindi addirittura...stiamo facendo una battuta,
sennò qui diventiamo troppo pesanti tutti quanti...allora, il
lavoro l'abbiamo fatto seriamente. Io sono convinto che l'avete
analizzato seriamente e noi non vogliamo risolvere il problema
oggi, ma rilanciamo per domani, perché da 17 milioni siamo passati
a 8 e probabilmente se non cerchiamo tutti quanti... Io sono
contento...l'Assessore Marquis ha precisato, ma l'aveva già
precisato ieri sera nel suo intervento che ci sono fondi per lo
sviluppo, fondi per il lavoro. Questi avrebbero creato, con questo
tipo di proposta un'ulteriore misura che poteva essere utile, che
voi non ritenete utile in questo momento. La preoccupazione che noi
ci facciamo è quella che se
d'emblée
, da un anno all'altro,
passiamo da 17 a 8 milioni, siamo in un periodo di recessione e la
fiscalità... Abbiamo parlato oggi delle entrate e abbiamo visto che
cos'è successo sulle nostre entrate, no? Può darsi ecco, per
carità...il fatto che lei ci aveva anche rassicurato rispetto
all'interpellanza della collega Fontana sui buoni benzina, ci ha
anche lasciato affacciare con serenità a questo tema, perché siamo
sicuri che qualcosa faremo ancora. L'idea quindi era quella di
provare a costruire uno strumento nuovo, la risposta politica
sarebbe...
(interruzione di un Consigliere, fuori microfono)
...no, però, mi permetta, io avrei gradito un "no, ma
ragioniamoci", perché questo modello lo sapete anche voi che non
tiene sul lungo periodo.
Tra l'altro, io fino a luglio, anzi fino a maggio ho fatto il
Sindaco e vi posso garantire che c'è molta confusione nella
comunità rispetto a questi strumenti, perché io mi sono trovato
molte volte, passando il mio tempo in ufficio, a trovar la gente
che non sapeva cos'era il bonus energia, piuttosto che il
bon
chauffage
, piuttosto che un'altra cosa e veniva su:
"questo
me lo pagate un giorno, questo me lo pagate l'altro", "questo qui
lo paga la Regione", "questo qui non lo paga il Comune"
e via,
quindi che ci sia...non diciamo che il metodo è perfetto: ci sono
dei ritardi, ci sono delle situazioni che non funzionano,
soprattutto non diciamo che questo è lo strumento per i prossimi 10
anni, lo sappiamo tutti. Noi abbiamo voluto anticipare, portare una
proposta e mettervela in discussione; non sicuramente dirci chi è
più bravo rispetto alla famiglia, chi è meno bravo. Qui c'è un po'
di sostegno e un po' di sviluppo. Se voi ritenete che in questo
momento la misura che tiene è quella che passa da 17 a 8 milioni, è
chiaro che un po' di responsabilità ve la dovete assumere per
quello che succederà il prossimo anno, perché se il prossimo anno
saranno solo più 5, da 48.000 che prendevano...dai 350 ai 400 euro
e questi 48.000 quest'anno saranno sicuramente gli stessi, ma ne
prenderanno molti di meno, nel senso che se manterrete gli stessi
parametri...
(interruzione di un Consigliere, fuori microfono)
...se cambierete i parametri...
(nuova interruzione di un Consigliere, fuori
microfono)
...io sono rimasto all'intervento dell'Assessore. Ci ha detto
48.000...
(nuova interruzione di un Consigliere, fuori
microfono)
...ha parlato al presente, avesse parlato al passato, eravamo a
posto...noi paghiamo 48.000, ecco, ma comunque non è su questo che
io voglio far polemica, ripeto. La misura è la metà dell'anno
scorso ed aiuteremo le persone che hanno più bisogno, perché ci
sono meno soldi, così...però in futuro avremo meno soldi, per
quello che...e quell'azione di sviluppo che noi vorremo creare qui
non la ritroviamo, quindi è per questo che abbiamo provato a farvi
ragionare su questo tema, sicuramente ci saranno altre occasioni
per ragionarci. Non ci strappiamo le vesti rispetto all'articolato,
invece, rispetto all'impostazione che vogliamo dare al bilancio,
sì, perché se continuiamo ad essere passivi nella misura di
intervento, a non semplificare le nostre procedure e soprattutto a
non razionalizzare gli interventi, saremo perdenti sul lungo
periodo, perché non abbiamo cambiato da 17 a 16 milioni e mezzo,
abbiamo cambiato da 17 milioni a 8 milioni. Eh, beh, è tanto,
Presidente...
(interruzione del Presidente della Regione, fuori
microfono)
...no, questa volta mi scusi lei, perché, secondo me, non ci
capiamo...io l'ascolto anche quando parlo, però, rispetto a questo,
noi abbiamo detto una cosa diversa, non abbiamo detto che voi non
siete bravi, perché non aiutate la famiglia, noi vi vogliamo
accompagnare a fare un percorso diverso, finito, non è che
dobbiamo...su queste cose è bello confrontarsi, ecco, non sul piano
personale.
Secondo noi, questo modello, già da quest'anno è perdente,
perché perde 11 milioni e non sappiamo come verranno sostenuti il
prossimo anno e le famiglie si troveranno magari nell'avere questi
200-300 euro in tasca, 400 e magari un figlio a casa che non lavora
neanche per tre mesi all'anno. Con quei 7 milioni di euro quindi
avremmo dato qualche soldo in più a lei, Assessore Marquis, per
inventarci qualche cosa per i giovani e per le imprese, quindi mi
sembra che offrivamo anche su un piatto d'argento un'occasione per
rilanciare tutti insieme.
Presidente
- La parola al collega Chatrian.
Chatrian (ALPE)
- Sì, grazie.
Il collega Assessore Marguerettaz ieri e anche negli ultimi
Consigli più volte è intervenuto in quest'aula informandoci e
dichiarando che qui non ci sono i bravi e i cattivi, o i buoni e i
cattivi, o i primi della classe e gli ultimi della classe... Mi è
veramente spiaciuto sentire come il Presidente è intervenuto su
quest'emendamento, un emendamento che ha avuto il parere positivo
dal punto di vista contabile, un emendamento che comunque noi
abbiamo strutturato, un emendamento che noi, 17 Consiglieri,
abbiamo cercato di argomentare in quest'aula, senza bacchetta
magica, senza essere primi della classe, cercando solo di portare
un nostro contributo per dire: "forse ristrutturiamo il sostegno
alle famiglie". Mi è veramente spiaciuto perché quell'atteggiamento
spocchione...dicendo: "ma dai! ma voi! ma la canna da pesca! ma il
self service
! Venite qua! Ci dite, prendete...". Mi è
spiaciuto veramente, stiamo parlando di un fondo straordinario per
il sostegno alla famiglia...ma anche nei rispetti nostri, di chi ha
lavorato su questa controproposta. Noi, Presidente Rollandin, per
fare questa controproposta...umile, semplice, non sarà alla sua
altezza, non sarà all'altezza della sua lunga e splendida carriera
politica che dura da 38 anni, ci mancherebbe...ma con la nostra
piccola semplicità presentiamo una controproposta, ecco, chiediamo
rispetto: chiediamo solo rispetto. Penso che la nostra proposta
valga quanto la vostra e 17 Consiglieri per un mese si sono
confrontati per mettere nero su bianco una semplice controproposta.
Chiedo solo veramente un po' di rispetto, mi è spiaciuto sentire:
"il
self service
", "la canna da pesca"...siamo seri, siamo
seri!
Dato che un po' di memoria storica ormai ce l'abbiamo anche noi
di questi confronti, di questi dibattiti ne abbiamo fatti qualche
anno fa, quando l'allora "Governo Rollandin uno"
,
2008-2013,
decise di mettere in campo un
bonus chauffage
...il
bon
chauffage
, premiando tutti in maniera lineare senza criteri,
senza parametri, senza distinzioni e noi, pochi Consiglieri,
abbiamo cercato di portare il nostro contributo all'epoca dicendo:
forse non sarebbe il caso di inserire magari il numero di quante
persone fanno parte del nucleo familiare? Noi pochi rimasti,
montanari che vivono non il sabato e la domenica, ma tutta la
settimana nelle vallate laterali...magari mettiamo una differenza
per riscaldare forse nel fondo valle un appartamento...se è un
bon de chauffage...
è
completamente diverso rispetto a
magari riscaldare gli stessi metri quadri a La Thuile, a
Valsavarenche o a Valgrisenche; quindi i contributi che avevamo
portato andavano in quella direzione. Noi oggi non abbiamo parlato
di altimetrie, altitudini o che cosa, noi oggi umilmente
avevamo...abbiamo proposto un fondo per noi importante che va in
una direzione ben precisa: il sostegno alla famiglia, a chi in
questo momento ha grandi difficoltà e l'obiettivo era quello di
intercettarle.
"Ecco, ma cosa ci presenta questa minoranza? Un
nuovo fondo perso!"
: questo è stato l'annuncio del Presidente
della Regione autonoma Valle d'Aosta su questo nostro emendamento.
Ripeto: non abbiamo sicuramente la bacchetta magica, ma il nostro
voleva essere un buon punto di partenza, un contributo per aprire
un dibattito sano, perché forse anche il
bon chauffage,
a
nostro avviso, deve essere non rimodulato, ma completamente
modificato.
Si dà atto
che dalle ore 00,15 presiede il
Vicepresidente André Lanièce.
Lanièce (Presidente)
- Grazie. Ha chiesto la parola il
Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Io sono un po' rammaricato perché ho perso una scommessa che ho
fatto con degli amici, avevo detto: quando parleremo di questo
tema, sarò immediatamente smontato dal Presidente Rollandin, perché
mi dirà: "Donzel, il
bon chauffage
lo paghiamo, il 20
dicembre tutte le famiglie ce l'avranno"...vecchio stile, sto
parlando..."bonus energia:in tale data...entro il 15 gennaio, tutte
le famiglie ce l'avranno". Un sacco di fumo: non una data, non una
certezza alle famiglie che aspettano il
bon chauffage
, di
cui noi stiamo parlando, ma che non esiste al momento attuale. Dove
l'avete messo questo
bon chauffage
? Tiratelo fuori, allora
cominceremo a parlare delle canne da pesca e di tutto il resto. Per
adesso per le famiglie è una legge scritta, una promessa, sempre:
"è lì, è lì, è lì" e non arriva mai. Io allora intanto ringrazio
per la pazienza che hanno avuto gli uffici...l'Ufficio legislativo
del Consiglio regionale, i suoi componenti, che davvero hanno dato
un contributo alla stesura di questi emendamenti. Non sono farina
del nostro sacco, farina del nostro sacco è l'impegno, l'ascolto
con le famiglie, con le forze sociali che ce li hanno suggeriti e
poi, dal punto di vista tecnico, sono stati stesi dagli esperti
giuristi dell'ufficio, i quali scrivono...altro che supermarket
dove vai a pescare! Peschi proprio niente...scrivono:
"entro due
mesi dall'entrata in vigore della presente legge
- che
istituisce il fondo straordinario per il sostegno alle famiglie
- la Giunta regionale
- cioè voi -
previo parere della
commissione consiliare competente
-
questo ce lo
mettiamo sempre perché qualcosa vogliamo continuare a contare e a
far contare anche voi, colleghi di maggioranza, tanto che sappiate
qualcosa anche voi di cosa fa la Giunta -
stabilisce i criteri e
le modalità per la fruizione del fondo di cui al comma 2".
Certo, noi ci mettiamo una data precisa: entro due mesi bisogna
stabilire i criteri. Basta con questa rimodulazione! È veramente il
tormentone! Non c'è un articolo che non sia una rimodulazione...ma
cos'è la rimodulazione? Io non ho capito! Cioè non c'è un
provvedimento di legge che voi non diciate: "lo rimoduliamo",
perché poi arriveremo ai trasporti e alla storia delle vecchiette
che buttate giù, perché ci dovete dire qual è la vostra soglia,
qual è il limite, ogni cosa che voi evocate è vaga, è surreale. Le
famiglie:
"ci saranno meno risorse perché non aiuteremo più
quelle famiglie che hanno un po' di più"
, ma quali sono? Una
Giunta regionale ha dei parametri, viene in aula con dei numeri. Ci
sono le famiglie da 40.000 euro, ci sono le famiglie che hanno due
stipendi da dipendente regionale livello B, cioè questi sono i
parametri con cui viene una Giunta in un Consiglio regionale a
confrontarsi con 17 spauriti Consiglieri di minoranza? È
esattamente il contrario, se qualche numero c'è, qualche dato c'è,
ce l'abbiamo noi. Direte: "vedremo, rimoduleremo, andremo a vedere
cosa c'è ancora lì, cercheremo in un cassetto se sono avanzati un
po' di fondi e vedremo di spartirli così con una delibera", non
vogliamo più quelle delibere, Presidente! Vogliamo che questi
provvedimenti vadano in commissione, che in commissione si decidano
quali sono questi parametri, che questo Consiglio regionale torni a
dire la sua e a far sentire la voce della popolazione su tali
provvedimenti. Questo è un provvedimento estremamente serio, voi
poi dovevate rispondere...ma a questo punto mi rendo conto che non
eravate in grado di farlo...che i vostri provvedimenti, cioè tre
diversi provvedimenti con tre diversi criteri, che non si sa bene
come li rimodulerete, dovrebbero rispondere alle esigenze delle
famiglie che oggi sono in difficoltà. Io invece ero convinto...per
esempio, guardo anche il collega, Capogruppo della Stella
Alpina...sempre sappiamo in quest'aula vi siete battuti per la
logica delle famiglie e che l'occasione di mettere insieme un
ragionamento più unitario sul concetto di famiglia avrebbe trovato
un certo consenso, si poteva poi dire: "magari non lo facciamo da
subito, vediamo", ma l'idea di mettere ordine, di andare a fare
chiarezza su queste cose...invece di risponderci questa cosa:
rimodulazione, io veramente non ne posso più, è diventato
l'
hashtag
vincente della prossima campagna elettorale,
rimoduliamo qualunque cosa!
Presidente
- Grazie. Ha chiesto la parola il collega
Cognetta, ne ha la facoltà.
Cognetta (M5S)
- Grazie Presidente.
Presidente Rollandin, mi ha fatto piacere che lei sia
intervenuto in maniera spiritosa, perché in genere lo faccio io, ma
questa volta invece lei mi ha preceduto e sono contento di questo
suo passaggio, perché mi permette a questo punto di farne uno anche
a me: lei, chiaramente, ha inventato il fondo perso come politico,
quindi lei ha il
copyright
sul fondo perso e capisco che
sinceramente, avendo le
royalty
come inventore, un po' le
dia fastidio se adesso facciamo un discorso di fondo perso, anche
se in realtà non è il fondo perso che noi vogliamo fare, questo mi
sembra che ormai lo abbiano chiarito i miei colleghi Bertschy,
Donzel e Chatrian. Il punto è che, quando noi facciamo questa
proposta, la facciamo principalmente, per quanto ci riguarda, oltre
che per la questione economica, per la questione che abbiamo detto
relativa all'ottimizzazione delle risorse, anche per dare maggior
valore a questo Consiglio. È questo che sinceramente non capisco:
come fanno i miei colleghi di maggioranza, ma Consiglieri, a non
capire questo passaggio. Abbiamo già fatto una riunione noi in
commissione - mi rivolgo al collega Perron e al collega Borrello -
abbiamo fatto, dicevo, una discussione in commissione nella quale
ci poniamo come obiettivo di ridare forza e vitalità ai Consiglieri
e questo va anche in questo senso: io pensavo che voi lo avreste
accettato subito, perché, se non lo facciamo su queste cose, su
quali cose dobbiamo farlo? Mi chiedo allora: siamo veramente noi
l'antipolitica? Perché alla fine ritorniamo sempre allo stesso
discorso, alla fine siamo sempre lì a girare sullo stesso punto:
loro fanno il loro giusto mestiere, meno fanno e meglio stanno,
così non si fanno problemi, l'importante è che vendano quello che
fanno ciclicamente, quindi, come spacciatori, vendono il fumo.
Stanno a posto ed il loro lavoro lo hanno fatto, i voti li portano
a casa, gestiscono i soldi come credono e quale problema c'è? Voi
insomma però voi dovreste farlo un passaggio, no? Altrimenti quando
poi diciamo che prendiamo troppi soldi...qui potremmo operare e non
lo facciamo, lì potremmo operare e non lo facciamo, potremmo
intervenire tecnicamente ed economicamente sulla legge più
importante che c'è all'interno di una regione, però tutto tace,
allora il ragionamento da antipolitica viene spontaneo, Signori,
poi non lamentiamoci se noi facciamo la parte dei cittadini
infuriati! Infatti siamo anche noi infuriati, perché non cogliete
nulla, lo fate apposta, non vi interessa! Sono solo discorsi di
facciata e, come al solito, quindi riducete tutto quanto al buon
pastore, che ha il
copyright
e riesce a gestire ancora una
volta tutto il discorso, spostando l'attenzione, accusandoci questa
volta di essere noi quelli che vogliamo fare il fondo perso. Io non
so...riesce veramente a girare le carte come...probabilmente ha
anche lavorato al casinò parecchio, immagino, perché io li ho visti
quelli che danno le carte, i
dealer
, quelli sono bravi
davvero, quindi, lei, effettivamente, è davvero molto bravo.
Per concludere, così magari poi andiamo a dormire tutti quanti,
il punto è che sinceramente, se voi non fate quest'apertura, allora
il discorso di condividere, di cercare di migliorare, di cercare di
fare dei passaggi ulteriori, di cercare di fare qualcosa, allora,
veramente, voi volete semplicemente il muro contro muro, lo dite
con le chiacchiere e non lo fate mai, questa è la realtà!
Presidente
- C'è un'altra richiesta di intervento? Ha
chiesto la parola il collega Gerandin, ne ha la facoltà.
Gerandin (UVP)
- Grazie Presidente.
Non mi ripeterò su quanto ha detto e motivato chi mi ha
preceduto. Volevo solo fare due brevi considerazioni: una è legata
al fatto che, al di là dei 5 milioni che noi prevedevamo su questo
fondo per il sostegno alle famiglie, c'era un dato che noi
ritenevamo molto importante e derivava anche da quelle tre ore
molto noiose che abbiamo fatto patire a chi ci ascoltava, magari in
diretta...legato all'acquisizione dei dati. Assessore Baccega, lei,
quando ci ha risposto su quelle che erano le effettive entrate
disponibili per quello che riguarda la Regione - e qua non è colpa
dello Stato, perché questo è legato alla nostra fiscalità, alle
nostre entrate, che derivano da IVA, Irpef e quant'altro -, ebbene,
è emerso che le risorse scendono per quello che riguarda le entrate
proprie di 27.300.000; questo significa che la Valle d'Aosta è in
recessione forte - e ci tengo a ricordarlo -, perché noi ci
finanziamo con queste risorse. Ora, una recessione come quella che
stiamo vivendo necessita per forza di lasciare da parte il
clientelismo e di prendersi responsabilità forti. Noi, se vogliamo
aumentare queste entrate, Assessore, e non potrà darmi torto,
dobbiamo fare crescere il lavoro, dobbiamo fare lavorare le
imprese, fare pagare l'IVA in Valle e creare nuove attività. Bene,
noi, oltre ai 5 milioni - e ci tengo a sottolinearlo -, avevamo
questo fondo, fondo per i giovani, per le politiche, per le
start-up
, per i nuovi insediamenti, mirato a creare
quell'aumento di entrate che possono dare un minimo di futuro alla
Valle d'Aosta, perché questo sistema è destinato a morire per il
semplice fatto che qualcuno chiede ancora quanto siano le entrate
per quello che riguarda il gettito dell'accisa sui prodotti
energetici, bene, per la Valle d'Aosta sono pari a 70 milioni. Si è
iniziato con il
bon chauffage
dicendo che si sarebbe attinto
ad una quota...non sostituisce i buoni benzina, ma si attinge al
tesoretto. Dico bene? È giusto. Bene, questo tesoretto è man mano
sceso, nel senso che le disponibilità per attingere da una buona
fetta di quella che era l'accisa, all'inizio del discorso del
bon chauffage
si distribuiva in Valle senza limite di
reddito e andava bene. Man mano poi la coperta si è ristretta, per
cui l'anno scorso c'erano 17 milioni, quest'anno 8, l'anno prossimo
ho la vaga impressione che ci sentiremo dire che le entrate non ci
permetteranno più di mettere nulla a disposizione. Ora, prendetevi
la responsabilità di cambiare rotta, di cambiare sistema. Create
impresa e noi i 7 milioni che mettevamo li destinavamo per questo e
mi dispiace che qualcuno abbia banalizzato dicendo che era una
distribuzione a pioggia. Noi abbiamo pure avuto fiducia nella
Giunta, magari crediamo poco nel metodo, ma noi rispettiamo
l'Esecutivo e dicendo che eravate voi a decidere il come
distribuirlo, abbiamo dato qualche indicazione, solo qualche
indicazione, che non voglio ripetere perché l'ho già detto prima,
però la parte più importante era legata a fare ripartire questo
sistema Valle d'Aosta, se c'è un euro a disposizione nel bilancio,
va messo per fare ripartire l'impresa, il lavoro e non le spese
correnti, e non i contributi a pioggia, perché i contributi a
pioggia sono quelli che avete messo agli articoli 3, 4 e 5,
confondendo la gente, perché è questo l'artificio, nel senso che
più domande faccio più volte devo ringraziare. Ora, è un sistema
che non regge. Noi chiedevamo di metterne uno che sostenesse
veramente le famiglie in difficoltà, mettendo dei requisiti che
andavano condivisi, senza creare quei rivoli che non siete in grado
di mantenere. Le scadenze - è drammatico, ma è così - non le
mantenete, non avete mantenuto il
bon chauffage
, ve l'ho già
detto prima: siete fermi al 2012 sul bonus energia. È inutile
allora creare tanti rivoli se non siete capaci e in grado di
mantenere il sistema e l'organizzazione, è meglio uno solo cui la
gente possa fare riferimento e sappia che chi è in difficoltà può
avere un aiuto e con il resto facciamo ripartire la Valle d'Aosta!
La Valle d'Aosta è morta, non c'è lavoro, chiudono imprese sane e
ne apre nessuna, allora voltiamo pagina, mettetevi il cuore in pace
una buona volta! Lasciamo perdere questo sistema vecchio e
sorpassato!
Si dà atto che dalle ore 00,26 riassume la presidenza il
Presidente Emily Rini.
Rini (Presidente)
- La parola all'Assessore Viérin.
Viérin M. (SA)
- Grazie Presidente.
Sono un po' sorpreso perché abbiamo iniziato a parlare degli
emendamenti dell'opposizione, ho detto: forse è cambiato il
clima...cerchiamo di fare dei ragionamenti che possano anche essere
incrociati, ma per dare qualcosa, diciamo, migliorato rispetto a
quello che abbiamo proposto, per carità, ci sta, va bene, più teste
sbagliano di meno, non c'è problema, però quando mi sento dire
delle battute come Cognetta: "ma meno male per loro, meno fanno
meglio stanno". Credo che Cognetta non viva altrove, viva in Valle
d'Aosta, sa perfettamente che i suoi colleghi, come quelli della
Giunta, perlomeno rispetto ad altre Regioni, sono presenti,
lavorano, che poi possano produrre poco o tanto, ma ci sono. Ci
sono i giorni di festa, come la sera e come il mattino presto e
quindi il "meno fanno" mi sembra che sia peggio della canna da
pesca, ecco, come terminologia. Dall'altra parte il ragionamento è
che tutte le proposte sono serie, quindi io condivido anche la
vostra proposta dal punto di vista di lavoro e quant'altro, ma
chiaramente tra proposte serie bisogna fare anche un ragionamento
di quello che è l'attuale momento e la futura prospettiva. È stato
detto in maniera molto chiara che noi siamo oggi ad un punto di non
poter più tardare certe impostazioni che sono già costruite, su
quest'eventuale ragionamento mi sembra che il Presidente abbia
detto: "si può fare un discorso nel prossimo futuro un po' diverso
e guardare anche in commissione se si può arrivare a questo". È
stato anche detto che si è già ragionato, è stato detto in
commissione che si metteranno e si sta lavorando per mettere dei
limiti a far sì che questi dodici milioni circa attuali che vanno
alle famiglie vadano alle famiglie più bisognose, questo è stato
detto. Questa proposta che voi fate è 5 milioni alle famiglie più
bisognose, che la gente capisca bene.
Gerandin poi ha detto: "la differenza va verso il discorso dello
sviluppo, per i giovani, per le imprese, quant'altro". Voglio
ricordare che, guardando la finanziaria e la legge di bilancio,
noi, rispetto ai 5 milioni dell'anno scorso, abbiamo messo
7.700.000 su quelle misure...
(interruzione di un Consigliere, fuori microfono)
...non basta...perfetto, abbiamo messo 2.700.000 in più, quasi
il 50 per cento in più. Non basta, vedremo di metterne altri, però,
ecco, sentire dei ragionamenti, aver discusso due ore su un
ragionamento che è pregnante, ha i suoi, diciamo, benefici per
quella che può essere la discussione? Di fronte ad una situazione
che oggi prevede 12 milioni da distribuire alle famiglie, che
verranno individuate in quelle più bisognose, rispetto ai 5 che
proponete, eh beh, vediamo di rinviare questa discussione in un
momento che possiamo affrontare in maniera più corretta e più
seria...anche sulla tempistica, perché, se guardiamo i ritardi,
sappiamo tutti perché, per esempio, sul rimborso dell'energia
elettrica abbiamo ritardi. Quando avevamo trovato il sistema
perfetto...che andava in bolletta, lo Stato si è inventato che era
illegittimo, quindi abbiamo dovuto fare tutto un certo percorso per
poi rimborsarli...
(nuova interruzione di un Consigliere, fuori
microfono)
...no, ma un anno ci avete messo, però mi scuso questo...forse
anche tu eri un po' nelle prime linee o no? Ecco, tanto per essere
chiaro. Allora, io voglio solo dire che noi dovremmo cercare di
ragionare tutti insieme per l'obiettivo comune. L'obiettivo comune
che ho oggi, diciamo, visto in tutti, e questo mi da
soddisfazione...è che abbiamo tutti un concetto molto chiaro:
aiutare le famiglie più bisognose e cercare di trovare delle
metodologie che ci facciano ragionare alla stessa maniera. Oggi il
ragionamento non è visto alla stessa maniera, però l'obiettivo
principale è aiutare le famiglie, e questi soldi ci sono.
Presidente
- Possiamo mettere in votazione l'emendamento
n. 4? La parola al collega Ferrero.
Ferrero (M5S)
- Grazie.
Solo due battute che sono indispensabili: non è una questione di
presenza, noi, di certo, non diamo le pagelle ai componenti della
Giunta, le pagelle le hanno date gli elettori, anzi le avrebbero
potute dare correttamente gli elettori se avessero avuto il quadro
completo della situazione e non un quadro di promesse elettorali
come infatti si sono poi dimostrate,
bon de chauffage
e
tutto il resto sono ancora lì che aspettano. Apprendo adesso
dall'Assessore Viérin che il ritardo del bonus energia è dovuto a
questioni imputabili allo Stato; tuttavia, è strano che ad un mio
"116" gli uffici abbiano risposto una cosa diversa, andrò ad
approfondire, perché allora qui siamo al solito sistema per cui voi
dite una cosa, gli uffici ne dicono un'altra e da qualche altra
parte magari poi viene fuori una terza versione; questo non è di
certo un sintomo di serietà.
Per quanto riguarda la presenza, come vi abbiamo detto, per noi
non è questione di presenza, ci possono essere persone che sono
presenti, ma che non svolgono il loro lavoro, i vostri manager
delle partecipate ne sono un esempio, quindi non è una questione di
presenza. Il problema è che qui si continua a parlare di futuro:
"vedremo, faremo e ne discuteremo". La gente i problemi li ha oggi,
il portafoglio vuoto c'è oggi. Il vostro futuro a noi, come
cittadini, sinceramente non interessa. Futuro, futuro, futuro..."in
futuro ridurremo i costi della politica, in futuro ridurremo gli
sprechi", ma qui c'è una legge di bilancio a cui si poteva mettere
mano decisamente e direttamente. Sostanzialmente non è stato fatto
nulla o è stato fatto poco, sinceramente da persone professioniste
della politica - il più giovane degli Assessori è da una decina di
anni in politica, il più vecchio da 38 anni - non ci aspettavamo
una cosa del genere! Probabilmente le lunghe permanenze sulle
poltrone alla fine creano delle incrostazioni come il calcare nei
tubi e alla fine l'acqua passa con più difficoltà.
Presidente
- Possiamo mettere in votazione? Non ho altri
iscritti per parlare. Apriamo la votazione... Colleghi, giusto per
organizzare anche i lavori, se vi prenotate, si ha già la
situazione di chi intende prendere la parola.
La parola al collega Chatrian.
Chatrian (ALPE)
- Mi scuso Presidente, l'ora è tarda,
però gli argomenti sono di rilievo e quindi non vogliamo
sottovalutare, ma soprattutto vorremmo essere utili al fine di
modificare l'impianto che questa maggioranza ha proposto. Nel
dibattito su questa proposta, su quest'emendamento n. 4, ben
esplicitato dai colleghi e da tutti gli interventi fatti,
l'obiettivo, la visione che noi avevamo previsto andava a mettere
in campo due leve: quella del fondo straordinario, nuovo, per il
sostegno alle famiglie, unico, con in parte meno risorse, ma con un
obiettivo forte, che era quello di andare a sostenere ed
intercettare realmente e concretamente i nuclei più in difficoltà;
parallelamente abbiamo proposto un grosso emendamento, creando le
condizioni per un fondo straordinario per l'occupazione e lo
sviluppo. La doppia filosofia, il doppio intervento quindi sta nel
sostenere, come dicevo prima, da una parte, le famiglie e,
dall'altra, invece dare un impulso violento alla criticità forse
maggiore di questo momento, che è quella dell'occupazione, allora
un valdostano su quattro sotto i 25 anni non ha un posto di lavoro.
Dopo parleremo di società pubbliche e società partecipate, senza
avere la bacchetta magica, convintamente diciamo che dobbiamo
riscrivere le regole e le pari opportunità, riteniamo che
l'articolo 29 bis e l'emendamento 28 avessero questa filosofia:
quella di creare condizioni per sviluppo e occupazione, un fondo
pesante di più di 7 milioni di euro e, inserito in quest'articolo,
avevamo dettato l'agenda dal punto di vista amministrativo:
"entro tre mesi dall'entrata in vigore della presente legge, la
commissione consiliare competente presenta al Consiglio una
proposta di legge contenente i criteri e le modalità relativi alla
fruizione del fondo di cui al comma 1"
.
Una nuova filosofia quindi che abbiamo provato e che abbiamo
scritto nero su bianco, ci sono le coperture finanziarie.
Indubbiamente i due emendamenti sono legatissimi, perché vanno a
modificare il vostro impianto. L'Assessore Viérin ha cercato di
attenuare forse il colpo dicendo che ci avrebbero ragionato, noi
abbiamo provato a ragionarci, abbiamo provato a scriverlo, dicendo
che forse gli aiuti così con criteri...forse con l'asticella troppo
alta e con un obiettivo forse più mirato per quanto riguarda il
nostro emendamento n. 4, legato alle famiglie più bisognose e in
maniera pesante invece l'intervento sull'occupazione e sullo
sviluppo, quindi questo fondo straordinario di 7 milioni di
euro...a nostro avviso, darebbero più vivacità, più forza, più
concretezza: ecco, questa è la filosofia. Nel momento in cui però,
da come capiamo, la posizione...a meno che qualche collega di
maggioranza si esprima in maniera diversa, capiamo che non c'è
intenzione da parte della maggioranza di sostenere questa doppia
filosofia...noi non potremo votare gli articoli 3, 4 e 5, perché la
nostra filosofia è alternativa, è diversa, non sarà la bacchetta
magica per trovare il nuovo, ma, a nostro avviso, è una filosofia
alternativa più ardita, più difficile, più difficile anche da
mettere in campo, ma che dà sicuramente delle chance in più a
quella non occupazione, a quella disoccupazione, a quella non pari
opportunità che in questo momento c'è nelle società partecipate e
controllate e soprattutto mette in campo risorse per creare nuovi
posti di lavoro in un momento di grandissima difficoltà all'interno
del nostro modello, del modello Valle d'Aosta. Grazie.
Presidente
- Bene. Colleghi, possiamo mettere in
votazione? La parola al collega Donzel.
Donzel (PD-SIN.VDA)
- Grazie Presidente.
Semplicemente per confermare e chiarire che sono ancora di più
le risorse che noi mettiamo disposizione con questi due fondi: il
fondo straordinario per il sostegno alle famiglie ed il fondo
straordinario per l'occupazione e lo sviluppo che voi volete
affossare. Allora è diversa la filosofia che noi abbiamo, un conto
è dire: "diamo il pane a tutti", e noi lo diciamo con il fondo di
aiuto per le famiglie, noi vogliamo dare il pane all'emergenza di
quella famiglia in grave difficoltà, ma poi vogliamo insegnare a
coltivare la terra, a vivere e a camminare con le proprie gambe
alle famiglie, per questo c'è il fondo per l'occupazione e lo
sviluppo, voi questo non lo prendete neanche in considerazione, vi
limitate sempre nella vostra logica nel dire: "noi mettiamo qualche
soldino in più lì sul sostegno alle famiglie". Beh, noi ne mettiamo
molto di più e nello spirito - guardo dalla parte degli
imprenditori - di dire: "mettiamoli in condizione di costruirsi da
soli il futuro, di guadagnarselo da soli il pane, soprattutto
guardando ai giovani", ma come si fa a non riconoscerci almeno
quest'atteggiamento, poi voi direte: "in questo momento non ce la
sentiamo, andiamo avanti con il vecchio andare, le nostre leggi ci
sono e c'è qualche cosa per l'occupazione", ma proprio dirci che
abbiamo messo su un impianto che non sta né in cielo, né in terra
no! Mettiamo più risorse e con una filosofia che è diversa: aiutare
veramente e soltanto...non fare assistenza generica, soldi a
pioggia, ma aiutare le famiglie più in difficoltà e fare camminare
le altre, portarle fuori dalla povertà. Non ho esitazione a dire
che questi sono gli emendamenti che vota il PD-Sinistra VDA e non
voteremo il vostro modo di fare assistenzialismo.
Presidente
- La parola al collega Guichardaz.
Guichardaz (PD-SIN.VDA)
- Io volevo semplicemente leggere
il programma elettorale...so che richiamarvi ai vostri programmi
elettorali può crearvi un certo imbarazzo...ed è il programma
elettorale della Stella Alpina. Siccome l'Assessore Viérin ha fatto
la sua uscita dicendo: "ma noi mettiamo un sacco di soldi e voi li
volete dimezzare", cosa che vi abbiamo dimostrato non essere vera,
perché li abbiamo distribuiti sempre a beneficio delle famiglie e
dei cittadini della nostra regione...nel vostro programma sotto la
voce "famiglia", a parte la riforma dell'IRSEE, dove voi fate tutta
una serie di ragionamenti sulla numerosità dei componenti, sulla
situazione di disagio sociale, sugli elementi reddituali e
patrimoniali...
"con un sistema capillare e molto variegato di
aiuti e contributi, è indispensabile predisporre e utilizzare un
indicatore di reddito unico attraverso il quale..."
eccetera...quindi ce l'avete, voglio dire: avete già evidenziato la
necessità di quest'indicatore, quindi avete un indicatore per
individuare un disagio sociale ed il bisogno delle famiglie, poi
avete fatto una serie di proposte che potrebbero essere accolte.
Siccome il nostro emendamento demanda alla Giunta l'elaborazione di
criteri e di proposte, voi avete individuato:
"gli assegni di
sussistenza: concessione di crediti di modesta entità
(massimo 1.500 euro annui), a tasso zero, per acquisti di prima
necessità (alimenti, farmaci, eccetera)
a sostegno di
famiglie che si trovano in particolari difficoltà economiche;
strumenti di sostegno a favore dei genitori separati in presenza di
minori, garantendo un'abitazione per il genitore non
collocatario/affidatario dei figli, modificando i criteri di
accesso all'edilizia popolare affinché si tenga conto...
-
eccetera
-
l'istituzione di una Consulta regionale
per le problematiche legate alla separazione; il monitoraggio
sistematico dei servizi sociali..."
.
Avete già un programma di sostegno alle famiglie che può essere
integrato con ulteriori idee nel tempo che quest'emendamento
concede alla Giunta, perché non vogliamo invadere le vostre
competenze. Questa è l'occasione, secondo me, anche per mettere in
applicazione alcune delle indicazioni che voi avete scritto sul
vostro programma, di cui, peraltro, non si trova nessuna traccia in
finanziaria, perché, quando parliamo di specifici interventi per la
famiglia, non intendiamo solo la creazione magari di centri di
aggregazione e di punti di incontro per la famiglia, ma intendiamo
la creazione di ammortizzatori nei casi di situazioni di vera
difficoltà, che considerino la famiglia non solo come un'entità
alla quale distribuire una piccola cifra, senza che ci siano
particolari requisiti che rendano necessario un ragionamento su
questa distribuzione.
L'invito quindi è di ripensare anche magari tenendo conto di
quelle che sono le promesse, di quelle che sono le garanzie che voi
avete fatto ed avete dato nel corso della vostra campagna
elettorale e di mettere finalmente in cantiere alcune delle
proposte che avete scritto sul vostro programma.
Presidente
- La parola al collega Borrello.
Borrello (SA)
- Grazie Presidente.
Sarò molto veloce, ma intervengo solo perché vorrei riconoscere
all'opposizione il giusto tributo in merito al lavoro che hanno
fatto, perché è un lavoro che si può effettivamente definire un
lavoro serio, perché hanno fatto un ragionamento complessivo,
andando anche a riallocare quelle che sono le finanze rispetto a
delle ipotesi che sono incardinate al loro pensiero. Prendiamo
quindi atto e lo riconosco con molta serenità che c'è un lavoro ed
è un lavoro - tra virgolette - "anche propositivo", però
nell'ottica del rispetto reciproco, così come noi rispettiamo la
vostra proposta...e ha detto una cosa corretta il collega Chatrian,
è una proposta, una filosofia differente da quella che noi
proponiamo in questo momento e che è molto semplice. C'è
un'analisi, un pensiero che sta alla base di questo tipo di
ragionamento: in questo momento di crisi, in questo momento
particolare noi riteniamo opportuno andare a sostenere, con una
somma pari a 12 milioni di euro quelle che sono le persone in
difficoltà, questo è il nostro modo di vedere in questo momento.
Capisco che è differente rispetto al vostro, ma riconosco che,
arrivati ad un certo punto, bisogna fare una riga, trarre delle
conclusioni e fare delle scelte, la nostra scelta è di mantenere
questo tipo di articolato e quindi, pur apprezzando il vostro
sforzo, non voteremo i vostri emendamenti. Abbiamo capito che c'è
un ragionamento e c'è un'alternativa, una filosofia diversa
rispetto a quella che noi abbiamo prodotto ed è per questo che la
dichiarazione di voto in merito agli emendamenti sarà negativa e
voteremo a favore dell'articolato così come è stato proposto a
livello di maggioranza. Grazie.
Presidente
- La parola al collega Bertschy.
Bertschy (UVP)
- Grazie collega Borrello.
Ci fa piacere l'apprezzamento per il lavoro pervenuto da parte
del gruppo della Stella Alpina, quanto meno dai banchi dei
Consiglieri di maggioranza...ecco, i Consiglieri dell'Union non li
abbiamo sentiti, ma immaginiamo che siano allineati alle posizioni
dell'Esecutivo...e procediamo prendendo anche spunto da un
tweet
che ci dà una riserva di energia:
"dà un pesce ad
un uomo e lo sfamerai un giorno; insegnali a pescare e lo sfamerai
per tutta la vita"
. Dietro a questa filosofia vi è il tentativo
di cominciare a fare dei ragionamenti che sostengano la comunità e
provino a creare dei percorsi nuovi, perché le persone che si
stanno avviando in una situazione difficile, con gli stipendi che
non aumentano e la crisi che avvolge, con i costi dei servizi che
aumentano...e ci metteremo anche noi con il nostro bilancio con
alcune scelte a complicare la vita alle persone...accompagnare le
difficoltà che i redditi di un certo tipo stanno avendo, con dei
percorsi nuovi che avviano al lavoro e che mettano in disponibilità
nuove risorse ci sembra il ragionamento da fare.
Ad ogni buon conto, dopo questo lungo ed articolato intervento,
devo dire che abbiamo quanto meno colto delle aperture che
inizialmente non c'erano. Mi ha fatto piacere l'intervento
dell'Assessore Marco Viérin, che ad un certo punto ci ha detto:
"oggi sosteniamo questo, ma siamo disponibili a confrontarci in
futuro"
. Speriamo che ci sia questa disponibilità, perché il
bilancio che andate ad approvare non premierà al mese di gennaio
con queste risorse la comunità valdostana. Il mese di gennaio, se
riusciremo a fare un intervento dell'ultima ora sulla legge con il
prossimo Consiglio, andremo a pagare il
bon de chauffage
2013. La volontà da parte nostra quindi è quella di sostenere
questa proposta, di provare su ragionamenti come questi a fare e ad
avviare dei percorsi nuovi che ci mettano in condizione di
confrontarci su un modello differente di sviluppo della comunità.
Ci fa strano che questa, che dovrebbe essere la parte più
sinistroide, assistenzialista del Consiglio regionale, debba
sollecitare la parte più liberale ed imprenditoriale e tutto quanto
a dei ragionamenti che non siano solo più di semplice
assistenzialismo della comunità. Sembra strano che dobbiamo essere
proprio noi a fare questi passaggi, però, probabilmente, ci si è un
po' addormentati tutti quanti in questa comunità valdostana.
Sono sicuro che l'ex imprenditore, Assessore Baccega, saprà dire
qualche cosa al suo gruppo in questo senso e speriamo che si possa
riprendere quest'argomento come altri argomenti, perché la politica
dei contributi - lo avete detto voi per tutta la discussione sul
bilancio - è finita e qui siamo a ripresentare una politica tale e
quale. Attenzione, non andiamo ad aggiungere tante risorse alle
famiglie povere, perché c'è solo una parte di questi tre articoli
che parla di famiglie meno abbienti e noi non vogliamo più parlare
di questa cosa qui...1 milione di euro, ma tutto il resto lo si
spalma su tutte le famiglie in maniera generica, questo milioncino
si accompagna lì. L'Assessore Fosson sa che ci sono altri strumenti
e ci sono altre leggi, in bilancio, che comunque sostengono gli
alloggi, piuttosto che altre cose, quindi non è su questo che
bisogna puntare politicamente in assoluto. Va bene, prendiamo atto
e speriamo che quest'apertura almeno di uno dei due gruppi della
maggioranza ci sia e ci sia fino in fondo, in modo che si possa
finalmente discutere, una volta approvato questo bilancio, su un
sistema diverso di vedere la gestione delle risorse pubbliche.
Presidente
- Grazie. Altri? La parola alla collega
Morelli.
Morelli (ALPE)
- Grazie Presidente.
La
ratio
di questa nostra proposta mi pare che sia già
stata ben spiegata, ma vorrei riassumerla in modo molto sintetico:
noi abbiamo attualmente questi tre articoli che vanno ad istituire
tre tipi di sostegno, la nostra idea qual è? È di accorparli,
andando a semplificare, peraltro. Ricordo bene, ricordiamo tutti
bene come il Presidente Rollandin abbia sottolineato la volontà di
questa maggioranza di sburocratizzare e semplificare. Noi andiamo
in questa direzione e proponiamo questi due filoni. Riprendendo
quanto ha detto il collega Bertschy, noi vogliamo dare il pesce
alle famiglie bisognose e nello stesso tempo la canna da pesca per
poi poter pescare questo pesce. Credo che la filosofia sia lì e
questi nostri due articoli, questi nostri due emendamenti, uno che
istituisce il fondo straordinario per il sostegno alle famiglie...è
un articolo sufficientemente generico da permetterci una
discussione ed un approfondimento congiunto per far sì che la
Giunta possa poi, attraverso una delibera applicativa, fissare i
criteri. Vi è quindi il margine per confrontarsi e per arrivare ad
una soluzione di sintesi, così come avviene per l'articolo 29 bis,
con cui noi vorremmo istituire questo fondo straordinario per
l'occupazione e lo sviluppo. Mi sembra veramente incomprensibile
questa reazione - non parlo della reazione piccata del Presidente
Rollandin, che veramente mi ha lasciata abbastanza esterrefatta -,
ma neanche capisco la reazione così critica, così poco ricettiva
degli altri componenti della maggioranza che sono intervenuti. Io
credo veramente di voler fare un appello in questo senso:
pensiamoci, è un'opportunità importante. Grazie.
Presidente
- La parola al collega Viérin.
Viérin L. (UVP)
- Grazie Presidente.
A margine di quanto è già stato detto e in modo completo dai
colleghi, propongo una riflessione che è stata sollevata a margine
di questa discussione, ovvero sulla filosofia che dovrà animare per
il futuro la nostra comunità. Abbiamo colto nell'intervento del
Presidente in modo piccato, come è stato sottolineato, questa
questione del fondo perso. Noi abbiamo appreso nelle scorse
settimane che la questione del mondo che era finito era quella del
fondo perso per tutta una serie di settori, tranne che alcuni
settori che poi sono giustamente stati sottolineati anche in
commissione. Se la riflessione va aperta in modo congiunto e se
tutti assieme dobbiamo ridisegnare una prospettiva, allora non
capiamo perché oggi ci sia questa reazione al fondo perso, ma
soprattutto ci chiediamo che origine abbia il fondo perso. In
effetti, se questa riflessione fosse nata da qualcun altro, noi lo
capiremmo, ma qui siamo come nel gioco dell'oca: si torna sempre
alla casella di partenza e tantissime cose che vengono rimesse in
discussione, se si va a vedere il periodo, se si va a vedere
l'anno, stranamente si risale sempre allo stesso sistema ed alla
stessa mentalità che ancora oggi...allora quello che ci fa
sorridere è questo: che ci sia oggi una "aggressione verbale" nei
confronti di una proposta dell'opposizione, dicendo: "troppo
facile...fondo perso...si va e si pesca", ma chi lo ha inventato il
fondo perso? Chi lo ha inventato? Qui spesso si parla di rimettere
in discussione le cose, ma allora solo qualcuno ha la facoltà di
cambiare idea. Gli altri, quelli che pensano al trenino Cogne e poi
lo chiudono, pensano alle grandi opere come Saint-Martin, e poi
oggi siamo ancora qui a discutere, e poi chi ha il
fardeau
di portarselo avanti è poi quello che ha la responsabilità
odierna.
Andiamo a vedere quando sono nate queste cose. Noi quindi
crediamo che il fondo perso nel tempo avesse avuto una logica, noi
immaginiamo che da un giorno all'altro non si possa far finire una
mentalità
tout court
, soprattutto addossandola a chi invece
oggi fa proposte che andavano proprio nella direzione contraria,
ovvero di andare a limitare un bonus che è importante, ma che in
modo scriteriato qualcuno lo ha detto...chi vive in
montagna...invece, accanto a questa possibilità, propone una
questione diversa, andando nei temi che sono stati proposti da voi,
cioè il lavoro e l'occupazione, che sono i temi prioritari. Questo
per dire che cosa? Per dire che noi, timidamente, ma anche in modo
dignitoso abbiamo cercato di esprimere...perché questo è poi anche
uno degli articoli cardine delle nostre proposte, perché, quando
diciamo che le risorse sono ridotte ed abbiamo dovuto andare nelle
risorse che erano rimaste ad utilizzare dei fondi per avere le
possibilità di elaborare, attraverso le idee che noi crediamo
interessanti, un margine che possa anche immettere risorse... Oggi
quindi capiamo che ci sia anche un po' di stanchezza e magari un
po' di tensione per questi giorni di bilancio, però noi
rivendichiamo, al di là poi delle considerazioni politiche o delle
battute che ci stanno, la bontà di questa proposta e noi ci
chiediamo veramente se tutti abbiano colto...ed è per questo che
abbiamo voluto spendere i nostri interventi: per essere certi che
tutti abbiano colto la bontà, o comunque i contenuti di questa
proposta.
La questione del fondo perso non sappiamo da dove sia uscita.
Forse bisognerebbe andare a leggersi bene questi articoli per
capire...qui non c'entra niente, c'entra anzi solo
parzialmente...ma questo va proprio a ribaltare una logica che del
fondo perso fa l'origine di quella disposizione che oggi,
effettivamente, era partita con un'entità di una ventina o di 30
milioni di euro ed oggi, veramente...sì, è vero, doveva sostituire
i buoni benzina...è come il miele che deve fare sentire meno amara
la pillola, piano piano è stata ridotta nel tempo e oggi veramente
è qualcosa che non sappiamo quanto aiuti le famiglie...e
soprattutto, come è stato sottolineato, quando questi aiuti nemmeno
arrivano rispetto ad un anno antecedente. Noi non andavamo ad
abolire questa cosa, perché rimaneva in parte, andava nella logica
di premiare chi ne aveva effettivamente bisogno, ma andava ad
utilizzare una parte di quest'entità delle risorse cospicua per
immetterle nelle priorità, che sono anche le vostre priorità a
parole, ma che evidentemente non lo sono nei fatti.
Presidente
- Colleghi, possiamo mettere in votazione? La
votazione è aperta sull'emendamento n. 4 presentato dalle forze di
minoranza. Votate, colleghi. Possiamo chiudere la votazione. La
votazione è chiusa.
Presenti: 35
Votanti: 35
Favorevoli: 17
Contrari: 18
Il Consiglio non approva.
Articolo 3. Possiamo aprire la votazione. Apriamo la votazione.
Chiudiamo la votazione.
Presenti: 35
Votanti: 35
Favorevoli: 18
Contrari: 17
Il Consiglio approva.
Colleghi, possiamo passare all'articolo 4? Io proporrei di
andare avanti ancora un po', ci siamo un po' dilungati anche
rispetto alla previsione che avevamo fatto oggi in seno alla
Conferenza dei Capigruppo, almeno terminiamo il capo...proviamo ad
andare avanti ancora qualche punto.
La parola al collega Bertschy.
Bertschy (UVP)
- Chiudiamo le votazioni sugli articoli 3,
4 e 5, che riguardano l'emendamento e poi possiamo sospendere, sono
le una...
Presidente
- Continuiamo queste votazioni e vediamo un
po'...io andrei avanti un pochettino...se vogliamo anche che sia
l'aula a decidere...sentiamo degli interventi...
(interruzione di alcuni Consiglieri, fuori microfono)
...avevamo preso l'impegno di terminare una discussione alle
18,00, siamo andati un po' più lunghi e abbiamo terminato alle
20,00, io credo che possiamo andare avanti almeno ancora un
punto.
La parola al collega Viérin.
Viérin L. (UVP)
- Io credo che nessuno abbia problemi ad
andare avanti, il problema, Presidente, è che non credo che sia lei
a decidere l'ordine dei lavori, è una questione di principio,
quindi, al di là dell'aula, credo che la Conferenza dei Capigruppo
che, giustamente, ricordava adesso il collega Bertschy, a microfono
parzialmente acceso, doveva riunirsi a mezzanotte, probabilmente
non si è riunita. Volete farla alle 2 o alle 3 del mattino, la
facciamo, ecco, però fatela, perché, Presidente, lei non è che
decide dell'ordine dei lavori, perché se ieri si era deciso di
sospendere all'una andava bene, oggi non va bene, per carità,
andiamo avanti, andremo avanti anche domani, noi credo che fino a
domani notte siamo qui e quindi non c'è nessun problema, solo per
capire in che modo ci si deve organizzare, poi noi non abbiamo
nessun problema...
Presidente
- Scusi collega Viérin, io sono d'accordo a
riunire la Capigruppo, non ho detto che decidevo io, addirittura ho
detto che demandavo la decisione all'aula, che credo sia
l'organismo ancora più completo rispetto...
(interruzione del Consigliere Laurent Viérin, fuori
microfono)
...no, scusi, gli orari li decide la convocazione... è convocata
in notturna, quindi può andare ad oltranza, poi...se volete, ci
riuniamo un attimo come Capigruppo...
(interruzione di un Consigliere, fuori microfono)
...no, non è all'una, il Regolamento non dice all'una.
La parola al collega Bertschy.
Bertschy (UVP)
- L'opposizione, unita come sempre, ha
voglia di andare avanti. Andiamo avanti ancora un momento, saltiamo
anche la Capigruppo e poi ci chiederete poi voi una
convocazione.
Presidente
- Se vogliamo...la mia era una proposta e vi
ho anche chiesto: facciamo una riunione dei Capigruppo?
(interruzione di un Consigliere, fuori microfono)
...scusi, ho anche detto: votiamo come aula, poi se
vogliamo...scusate! Ho fatto una proposta e ho detto: la rimettiamo
alla volontà dell'aula. Volete fare una sospensione di cinque
minuti per una riunione dei Capigruppo?
(interruzione di alcuni Consiglieri, fuori microfono)
...andiamo avanti. Vediamo gli articoli 4 e 5, non credo che ci
sia difficoltà a farli...benissimo, andiamo avanti. Articolo 4.
Possiamo dare lo stesso risultato?
(nuova interruzione di alcuni Consiglieri, fuori
microfono)
...scusate, però, colleghi, un po' di ordine in aula! Non si
capisce niente, un po' di silenzio!
La parola al collega Donzel.
Donzel (PD-SIN.VDA)
- Dichiarazione di voto che adesso
non mancherà su nessun articolo, può starne certa. Mi prendo tutto
il mio tempo per parlare. Visto che vogliamo andare avanti ad
oltranza, andremo avanti ad oltranza.
Dobbiamo allora votare l'articolo 4. Ho chiesto più volte a
quest'aula che venissero fornite esattamente le date con cui
erogate questi bonus di cui avete detto che avete così ben
organizzato. Dovreste venire qui con le tabelle e spiegarci bene a
quali famiglie avete dato queste risorse. Qui in questo caso
l'articolo 4 è un articolo in cui si chiede di erogare i costi
dell'energia elettrica (la legge regionale 15 febbraio 2010, n.
4)...prevede al punto 1:
"per l'anno 2014
- come già per
l'anno 2013, nel quale non avete assolutamente deciso di dirci in
quali forme e in quali modi volete erogare questi finanziamenti...
-
l'onere complessivo derivante dall'applicazione della legge
regionale 15 febbraio 2010, n. 4 (Interventi regionali a sostegno
dei costi dell'energia elettrica per le utenze domestiche.
Modificazione alla legge regionale 18 gennaio 2010, n. 2), è
determinato in euro 2.900.000"
, e qui vorrei sapere
dall'Assessore Marquis quanto avete erogato per il 2013. Quante
famiglie valdostane in questo momento possono accedere a questo
contributo che voi dite voler erogare per l'anno 2014.
Al punto 2
"gli oneri di cui al comma 1 sono finanziati con
le disponibilità a valere sul fondo di dotazione della gestione
speciale presso Finaosta S.p.A. di cui all'articolo 6 della legge
regionale 7/2006"
, noi riteniamo che questa forma di erogazione
di contributo, fatto a pezzettini in questo modo, che non va invece
nell'ottica che avevamo detto noi di rivedere l'impianto di
erogazione in una parte a sostegno ed una parte invece a promozione
del lavoro e dell'occupazione, rendendo finalmente autonome ed
indipendenti molte famiglie, non possa assolutamente essere
accettata da noi come principio, per cui voteremo contro
quest'articolo.
Presidente
- Grazie collega. La parola al collega
Chatrian.
Chatrian (ALPE)
- Grazie Presidente.
Qualche riflessione e qualche considerazione sull'articolo 4.
Innanzitutto questa sera abbiamo parlato diverse volte di
semplificazione, di sburocratizzazione. L'aiuto del 2012 non è
ancora stato liquidato; per il 2013 i tempi non solo non sono
certi, ma saranno molto lunghi, quindi alla faccia delle
dichiarazioni che sono state fatte in questi giorni sulla
semplificazione e sburocratizzazione e celerità di
quest'Amministrazione regionale.
Seconda riflessione: la seconda è di merito, nel senso che
quest'aiuto, questo sostegno viene liquidato indistintamente dalla
situazione reddituale e patrimoniale, dalla situazione del numero
di componenti e dalla situazione di necessità. Me ne rammarico
ancora, mi spiace che quest'aula non abbia accolto, a mio avviso,
indubbiamente...a nostro avviso, l'impianto che avevamo proposto
proprio perché sugli articoli 3, 4 e 5 la filosofia che noi avevamo
messo in campo era proprio quella di distinguere gli aiuti, di
andare ad intercettare, come dicevo prima, il sostegno, la
famiglia, il nucleo che necessitava di un
agrément
, una
chance in più, un sostegno in più. Così come rimane, come è stato
nuovamente confezionato quest'articolo 4, non solo non dà
soddisfazione, ma non dà contezza, non dà tempi certi e, peggio
ancora, non va ad incidere, a mirare quelli che sono i suoi
obiettivi, cioè sostenere ed aiutare chi in questo momento ha meno
chance, meno possibilità. Grazie.
Presidente
- Grazie collega. La parola al collega
Cognetta.
Cognetta (M5S)
- Grazie Presidente.
Rispetto a quest'articolo, anche noi siamo ovviamente contrari,
siamo fortemente critici rispetto a quest'impostazione. È
un'impostazione che non condividiamo nella maniera più assoluta in
quanto, di fatto, tutto ciò che noi dovremmo fare rispetto ad un
riparto energia - il riparto energia è nostro, no? - spesso ci
fermavano per strada e ci chiedevano: "ma come mai noi continuiamo
a pagare l'energia elettrica, però, di fatto, non ci sono sconti?".
Bene, il motivo lo abbiamo capito entrando qui dentro, perché poi
c'è una questione che va tra la gestione, diciamo così, economica
che c'è sul bilancio e quello che qui viene chiamato "Fondo di
gestione speciale presso Finaosta". Che cosa vuol dire "Fondo di
gestione speciale presso Finaosta"? In effetti, uno che non è
dentro questo meccanismo potrebbe chiedersi che cosa sia. È stato
richiamato, durante la discussione generale, durante questi due
giorni questo fantasma, di fatto che cos'è? Quando noi, come Valle
d'Aosta e come azionisti di riferimento, riusciamo a mettere via
circa 70 milioni di euro all'anno, se non sbaglio è questa la
cifra...poi questi soldi finiscono...come dire? in un calderone
gestito da Finaosta. Questo calderone gestito da Finaosta che come
ha detto l'Assessore:
"facciamo questo per evitare poi anche il
famoso patto di stabilità"
...questo calderone, come dicevo, in
cui finisce tutto questo ben di Dio, viene poi gestito direttamente
dalla Giunta, che dà un po' qua ed un po' là a seconda delle leggi
che le servono da finanziare. A questo punto vengono fuori...come
dire? dei "regali" fatti alla popolazione, che però non cambiano
nulla e l'articolo 4 è proprio questo, cioè noi...voi date la
possibilità di gestire dei soldi che però, di fatto, non aiutano
per nulla.
L'altro punto che poi ci viene in mente è che, quando noi
togliamo risorse da CVA e da tutto quanto quello che è il comparto
energia, facciamo poi anche un'operazione che, di fatto, mette in
difficoltà la stessa società. Noi abbiamo a cuore la società del
comparto energia, ma, al tempo stesso quando le portiamo via
risorse...
Presidente
- Sì, scusate, ma non si riesce a sentire il
collega.
Cognetta (M5S)
- ...sì, scusatemi se vi disturbo mentre
parlate. Dicevo, se noi togliamo troppe risorse al riparto energia,
chiaramente questo può mettere in difficoltà l'unica cosa che in
questo momento porta soldi, anche qui, quindi, noi diamo un
contentino e poi non sappiamo effettivamente quali risultati avrà e
tutta quanta questa finanziaria è fatta in questo modo.
Quest'articolo non serve assolutamente a nulla, perché permette,
ancora una volta, di gestire questo contentino. Penso sia un'altra
di quelle idee che vengono gestite dal responsabile delle
royalty
valdostane e alla fine gestisce 2.900.000 euro, che,
insomma, rispetto ad un bilancio di 1.074.000.000, è assolutamente
nulla...
Infine, vorrei farvi presente una cosa piuttosto importante e
cioè che, se qui parlassimo di un bilancio di una qualunque altra
azienda, quindi, diciamo così, se la Regione fosse gestita come una
qualunque altra azienda, sicuramente non avremmo contezza di
determinati argomenti, perché non staremmo qui a discutere di cose
di questo tipo, ma cercheremmo di risolvere i problemi, cosa che
invece tendiamo a non affrontare nella maniera più assoluta; di
conseguenza, alla fine quello che si riesce a gestire
effettivamente, quello su cui si riesce ad incidere rispetto alla
popolazione, rispetto a chi ci ascolta, rispetto a tutto quanto il
resto della cittadinanza, è molto poco. Con questa marea di
articoli poi, esattamente...un attimo che glielo dico...sì, ho
ancora un minuto, non vorrei sforare...scusate, si tratta di 39
articoli, gestiti tutti in questo modo, giusto per farvi capire
come siano e per capire anche la difficoltà che ha un cittadino
quando entra all'interno delle istituzioni, questo è scritto così:
"per l'anno 2014, l'onere complessivo derivante
dall'applicazione della legge regionale 15 febbraio 2010, n. 4
(Interventi regionali a sostegno dei costi dell'energia elettrica
per le utenze domestiche. Modificazione alla legge regionale 18
gennaio 2010, n. 2), è determinato in euro 2.900.0000"
. Una
persona normale guarda e dice: "sarà!", allora, noi, come poveri
cittadini, ci siamo messi qui per cercare di capire tutta questa
roba ed abbiamo tirato fuori delle proposte che poi vengono
vilipese e distrutte dal lavoro fatto normalmente dalla Giunta,
anche questo fa abbastanza riflettere rispetto a quella che è la
situazione.
Ancora un minuto e finisco... Dicevo quindi che questa
situazione, di fatto, non comporta nessun tipo di possibilità di
azione rispetto a ciò che dovrebbe essere il benessere dei
valdostani, quindi, di conseguenza, l'articolo 4 è un altro di
quegli articoli che noi non voteremo.
Si dà atto che dalle ore 1,15 presiede il Vicepresidente
Lanièce.
Lanièce (Presidente)
- Ha chiesto la parola il
Consigliere Ferrero, ne ha la facoltà.
Ferrero (M5S)
- Grazie Presidente...
Presidente -
Un po' di silenzio, grazie! Lasciate parlare
il collega Ferrero, per cortesia!
Ferrero (M5S) -
...direi che nella linea del bilancio,
quello che potrebbe essere definito il "bilancio del puffo
cattivo", anche qui, parliamo di promesse, ma poi alla fine sono
quattro soldi, l'ennesima presa in giro per la popolazione
valdostana. È vero che sono piccole somme, ma la cosa grave è
creare una serie di aspettative anche per questi pochi soldi. Era
di pochi giorni fa una telefonata di un ex collega, che chiedeva:
"ma il
bon chauffage
che fine ha fatto? Quando ce li
daranno?". Io capisco, sono cose che, a Palazzo, per gente che
prende 5.600-5.700 euro al mese, minimo, sono cose di poca
importanza, ma anche in quest'occasione si è perso veramente il
collegamento tra il Palazzo e ciò che succede poi effettivamente
nella strada. Se andiamo a vedere poi che cosa è stata la gestione
effettiva dell'energia in Valle d'Aosta, ci accorgiamo che questa
semplicemente è l'ennesima specie di pezza malconcia che viene
messa al sistema, un sistema che ha visto la Regione partecipare,
parliamo di Deval, Vallenergie, abbiamo visto casini dappertutto,
file di gente incavolata che andava a chiedere conto di bollette
pazze, pratiche che non arrivavano, collegamenti che non c'erano,
quindi, effettivamente, tutto quello che è stato toccato dalla
Regione è diventato un qualcosa di ingestibile e di non
utilizzabile, purtroppo anche in questo caso quindi riscontriamo
semplicemente il fallimento di una politica che è basata
sostanzialmente sul nulla. Non sappiamo...ma sinceramente perdere
ancora tempo su questi aspetti, su questa specie di piccoli
rattoppi che vengono messi ci sembra quasi esagerato. Si parla di
fondi di rotazione, ma, guardate, la gente, i valdostani di fondi
di rotazione ne capiscono poco. L'unico fondo che state facendo è
il fondo ai cittadini valdostani...e la rotazione è una rotazione
delle scatole dei poveri cittadini che vengono vessati
continuamente e a cui vengono fatte delle promesse, ma fate
attenzione, perché il giochetto sta finendo e prima o poi ne
pagherete le conseguenze.
Presidente
- Grazie. Ha chiesto la parola il collega
Gerandin, ne ha la facoltà.
Gerandin (UVP)
- Grazie Presidente.
Abbiamo oggi la grande opportunità, parlando dell'articolo 4, di
fare un po' di chiarezza sul meccanismo perfetto che l'Assessore
Marquis ci ha illustrato prima, vale a dire quell'esperienza
organizzativa degli uffici che permette di dare risposte in tempi
brevi ai cittadini...ed anche di quel meccanismo perfetto di cui
parlava l'Assessore Viérin quando diceva che, purtroppo, non è per
colpa loro, ma è per qualcun altro che ha messo in discussione un
meccanismo perfetto. Approfondiamo un po' come funziona questo
meccanismo perfetto, perché il vero dato di tutto questo è che i
cittadini chiedono, fanno le richieste, gli uffici rispondono loro
che devono ancora ultimare l'esame di tutte le pratiche, che
risponderanno quando avranno esaminato la totalità delle pratiche,
che devono verificare la banca dati. Nel frattempo i cittadini
scrivono alla Federconsumatori chiedendo come mai non si paga, per
cui il risvolto di quest'organismo perfetto è purtroppo legato ad
un meccanismo che ha delle grandi lacune, ad un meccanismo che non
permette ai cittadini di avere quel contributo che voi avete detto
non essere riferito ad un discorso reddituale, ma a tutti i
cittadini residenti, quindi da un meccanismo perfetto ci troviamo
oggi ad esaminare quest'articolo 4, che prevede di continuare ad
erogare questi contributi senza avere nessun tipo di risposta certa
per i cittadini che aspettano quanto loro dovuto. Ora, è per questo
che noi siamo molto scettici su queste continue allocazioni, su
queste continue promesse, sul fatto che, comunque, nessuno abbia
più delle certezze. Abbiamo creato un mondo nel quale il rispetto
delle regole è un
optional
,
senza parlare del
rispetto dei tempi ed il rispetto delle persone è una cosa di cui,
a volte, si può fare a meno e la politica, per non mettere la
faccia su questo fallimento organizzativo, a volte coinvolge anche
i dipendenti. Bisogna essere onesti fino in fondo: ci sono
dipendenti che si occupano di queste contribuzioni e che con mille
imbarazzi non sanno che cosa rispondere, ma non è colpa loro, non è
colpa dei dipendenti: è colpa della politica che ha messo in piedi
un sistema obsoleto, un sistema che non è stato in grado di dare
quelle risposte che ci si aspettava e che lascia senza risposte
l'anello debole, l'ultimo anello, ovvero i cittadini, le famiglie,
i residenti, perché questo, ricordiamolo, è un contributo che
spetta ai residenti, perciò noi non vogliamo essere complici di
questo sistema fallimentare. Noi credevamo e crediamo ancora che ci
sia la possibilità di fare meglio, crediamo che, se si promette ai
cittadini, si debba mantenere, che si debbano mantenere non solo
gli importi, ma anche i tempi entro cui vanno erogati questi
contributi e noi lo denunceremo, continueremo a denunciarlo un
sistema che non ha rispetto per i cittadini, perché non rispetta i
tempi. Torno a dire che la politica una volta tanto si prenda le
proprie responsabilità e che queste, una volta tanto, non siano
scaricate sui dipendenti, che, probabilmente, sono anche loro
vittime di scelte, scelte improvvisate, scelte che non danno
nessuna certezza. Dispiace quindi che in quest'aula due Assessori
abbiano preso parola per difendere un sistema che non ha
funzionato, che ha creato solo attese e non ha dato nessuna
risposta.
Presidente
- Grazie. Ha chiesto la parola il Consigliere
Bertschy, ne ha la facoltà.
Bertschy (UVP)
- Questi 2.900.000, che sembrano
indispensabili per continuare a sostenere i grandi problemi della
comunità valdostana, l'anno scorso sono stati oggetto di numerose
critiche. Vi leggo un articolo:
"la Regione risponde alla
Federconsumatori sullo sconto del 30 percento delle bollette
energetiche. Il ricorso all'istituto del contributo regionale, con
relativa richiesta, è risultato indispensabile per individuare i
potenziali beneficiari senza coinvolgere le imprese di vendita.
Tutte le richieste verso la Pubblica Amministrazione sono soggette
ad imposta di bollo. Le modalità applicative della legge regionale
15 febbraio 2010, n. 4 (Interventi regionali a sostegno dei costi
dell'energia elettrica per le utenze domestiche), che prevedevano
l'applicazione degli sconti in bolletta applicati dalle imprese di
vendita dell'energia elettrica, sono state messe in discussione
dall'Autorità garante della concorrenza e del mercato in occasione
del procedimento di acquisizione del controllo delle società Deval
e Vallenergie. Le eccezioni sollevate hanno riguardato la
metodologia utilizzata per l'erogazione del beneficio, basata sul
coinvolgimento delle imprese di vendita e conseguentemente
sull'utilizzo dell'automatica riduzione in bolletta. Questa
metodologia avrebbe pertanto causato, secondo la stessa Autorità,
degli effetti distorsivi della concorrenza, a scapito delle imprese
di vendita operanti fuori del territorio regionale. Si è quindi
dimostrato inevitabile perseguire il medesimo obiettivo
dell'applicazione dello sconto attraverso una metodologia basata
sull'intervento delle "imprese di distribuzione"
,
che
dispongono delle reti di trasporto e che non operano in regime di
concorrenza sul mercato elettrico, bensì in ragione di concessioni
statali. Pertanto, il ricorso all'istituto del contributo
regionale, con relativa richiesta, è risultato indispensabile per
individuare i potenziali beneficiari senza il coinvolgimento delle
imprese di vendita dell'energia, stante la neutralità delle
"imprese di distribuzione" nei confronti degli utenti (con i quali
le stesse imprese non hanno alcun rapporto contrattuale). Ogni
istanza rivolta alla pubblica amministrazione è, purtroppo,
soggetta all'imposta di bollo, come stabilito dalla specifica
normativa nazionale. Lo sconto può essere applicato solo sulla
"componente energia", perché questa discende direttamente dalla
disciplina del cosiddetto "mercato libero"
- io non vorrei che
fosse poi forviato il dibattito senza una guida alla presidenza
dell'aula...
(interruzione di un Consigliere, fuori microfono)
...grazie collega... -
mentre sulle altre componenti, che si
riferiscono agli oneri di sistema, non è possibile intervenire
poiché fanno parte del "mercato regolamentato"".
Allora chi ha provato ad avere questo sconto del 30 percento sa
che questo 30 percento incide per una parte residuale della
bolletta ed è una cosa talmente importante che ci corrono tutti
dietro e qualcuno sta già anche scappando, perché è talmente
difficile, come ha raccontato il collega Gerandin, arrivarci che a
volte si fa più fatica a cercare la marca da bollo che a fare tutto
quello che... Quando si parla di certe cose, bisognerebbe poi anche
avere cognizione di causa sugli effetti che poi certe possibilità
che diamo di grande sostegno danno veramente alle famiglie. Il
prossimo intervento vi leggerò un altro articolo.
Presidente
- Grazie. Ha chiesto la parola il Consigliere
Grosjean, ne ha facoltà.
Grosjean (UVP)
- Grazie Presidente.
Non so se sia l'Assessore Marquis o l'Assessore Viérin
competente per quest'articolo, ma io vorrei capire un po' meglio
ciò di cui stiamo parlando. Avrete già capito che non sono tanto
addentro a queste cose, però mi piacerebbe poter approfondire. Ho
visto questa cifra che sembra una cosa impressionante: 2.900.000.
Vorrei sapere dove vanno a finire, quante famiglie e con quale
cifra avete aiutato la Valle d'Aosta con questi 2.900.000 euro. A
me sembra invece che si tratti di tante piccole leggine. Noi
volevamo fare un articolo 1 e mettere un gruzzolo un po' più
importante in modo da avere una certa disponibilità, invece
manteniamo tanti capitoli diversi. Mi viene un dubbio: forse solo
qualcuno, i più svegli, riusciranno ad avere questi aiuti, oppure
sarebbe meglio che scrivessimo delle regole, perché non so come si
faccia ad arrivare a questi aiuti. In Valle d'Aosta ci sono 130.000
abitanti. 2.900.000 euro diviso...hanno diritto tutti? Solo i
valdostani di origine? Solo i residenti? Vorrei avere qualche
informazione in più visto che oggi l'abbiamo presa per le lunghe ed
abbiamo il tempo di...quindi vorrei avere qualche informazione in
più. Scusate la mia ignoranza. Non tutti sono nati "imparati" e io
sono uno di quelli e, quindi, chiedo lumi a chi ne sa più di
me.
Presidente
- La parola al collega Nogara.
Nogara (UVP)
- Merci Présidente.
Innanzitutto la situazione che c'è in questo momento in questa
sala non è certo edificante, perché stiamo discutendo di una legge
finanziaria molto importante per la nostra Regione e la stiamo un
po' svilendo tra il brusìo che c'è, tutti che parlano e nessuno che
è interessato, ma bisogna andare avanti e allora andiamo avanti. Mi
aspettavo almeno questo, cioè che lei riuscisse a tenere un po' di
ordine in aula, ma se non riusciamo neanche ad ottenere
questo...andiamo comunque avanti. Io farei una similitudine fra
quello che succede in questo momento in quest'aula, questa notte e
gli articoli che stiamo trattando. Una confusione assoluta, una
mancanza di progettazione e soprattutto di buon senso. Qui si
elargiscono...prima il Presidente Rollandin quasi prendeva in giro
gli sforzi che noi abbiamo fatto questo mese per portare un
prodotto di un certo peso e di un certo valore alla vostra
attenzione, ma qui mi sembra proprio...ecco, quello che ha detto
prima il Consigliere Bertschy, cioè che è molto più importante,
invece di dare un pesce per sfamarsi un giorno, insegnare alla
gente a pescare per sfamarsi per tutta la vita...questo, secondo
me, è un esempio calzante per quello che avete presentato voi qua
oggi come legge finanziaria. Noi ci eravamo sforzati di dare
un'occasione alla nostra Regione per poter uscire da una situazione
di stallo. Giustamente quello di cui abbiamo bisogno in questo
momento nella nostra regione è di persone che rischino qualcosa per
mettersi in gioco. Tuttavia, in questo momento devono chiaramente
essere aiutati dall'Amministrazione e noi quest'aiuto lo potevamo
dare loro. Lo potevamo dare loro mettendo loro a disposizione una
cifra importante per poter rischiare, per potersi mettere in gioco.
In questo modo nel giro di poco tempo, una volta distribuiti tutti
i soldi che avete messo sul piatto, nel giro di pochissimo tempo
questi verranno bruciati da queste persone che
probabilmente...adesso io non so quali saranno tutti i criteri, ne
abbiamo sentiti un po' di tutti i colori, per distribuire queste
ricchezze. Si è parlato di ISEE, si è parlato di residenza, si è
parlato di non so che cosa e non so come vogliate arrivare a questi
calcoli. La nostra idea era completamente diversa, era un'idea
nuova, ma probabilmente qui in quest'aula le idee nuove non
piacciono. Ci siamo accorti che qui si va avanti con una politica
degli anni '80 fatta di contributi e non di idee innovative. È un
peccato perché forse ci eravamo illusi che un'iniziativa come la
nostra potesse essere accettata e condivisa con la maggioranza.
Molto probabilmente ci siamo sbagliati e di questo ci dispiace
molto. Grazie.
Presidente -
La parola alla collega Certan.
Certan (ALPE)
- Grazie Presidente.
Prima non siamo entrati nel dettaglio perché avevamo fatto una
discussione riguardo agli articoli 3, 4 e 5 tutti insieme. Eravamo
quindi rimasti nel generale, dovendo però approfondire i vari
articoli e siccome lo abbiamo comunque fatto per poter arrivare ad
un articolo unico, ad una proposta di emendamento unico, è chiaro
che siamo andati a vedere nel dettaglio tutti i vari articoli e le
leggi, perché mi pare che questo sia uno di quegli impegni che
vanno in gestione speciale e forse è per quello che il collega
Grosjean prima chiedeva proprio di sapere quali fossero tutti i
vari fruitori, quale fosse il numero...il sostegno che prendono,
eccetera, proprio perché è una di quelle leggi che va in gestione
speciale presso Finaosta e di cui noi non sappiamo poco o niente.
Noi riteniamo che, se sono dei sostegni, questi debbano essere
graduati con dei criteri e quindi non deve essere sicuramente usata
la canna da pesca, come ha immaginato prima il Presidente, e non
possono essere a pioggia, a caso, a tutti, anzi per noi dovevano
essere proprio graduati. Inoltre - lo ha ricordato bene il collega
Bertschy - ci pare che tra il mese di giugno, luglio ed agosto
l'erogazione di questi sostegni non abbia funzionato come invece ha
funzionato bene il
bon chauffage
. Ci pare che non abbiano
funzionato bene gli uffici, o forse gli uffici hanno fatto il loro
lavoro, ma c'è stata qualche discrasia nel passaggio di
informazioni fra i vari uffici, perché sappiamo che ci sono stati
non pochi problemi. Il collega Bertschy ha già promesso di leggere
il secondo articolo, quindi aspettiamo di capire quali sono stati
gli altri effetti negativi. Segnalo inoltre che al comma 1 noi
avevamo valutato di cambiare anche il titolo al nostro emendamento
e di metterne uno generale per tutti e tre proprio perché c'è,
terza riga:
"Interventi
- che poi riprende il titolo -
regionali a sostegno dei costi dell'energia elettrica"
. Il
titolo messo in questo modo - e non è solo una questione
linguistica, magari uno a quest'ora ha voglia di disquisire
riguardo a delle preposizioni articolate o semplici - però
interventi regionali a sostegno dei costi pari quasi ai costi, cioè
più uno spende nell'energia e più uno ha un sostegno. Mi chiedo
quindi se sia proprio questa la filosofia con cui si autorizzava
una spesa che doveva andare a sostenere, ad aiutare. Se bisogna
sostenere ed aiutare, vuol dire che c'è un problema, una necessità,
quindi non bisogna sostenere dei costi, ma forse bisogna aiutare e
sostenere ad ottimizzare questi consumi per evitare i costi, perciò
credo proprio che, analizzando bene quest'articolo, risulti proprio
chiaro il perché noi avevamo proposto una semplificazione: era
sicuramente molto più chiaro. È vero, Assessore Marquis, lei lo ha
sottolineato, il fatto che, divisi in tre articoli, erano
sicuramente dettagliati molto meglio, perché riguardavano comunque
tre leggi, come ha detto lei, importanti e storiche quasi, però è
anche vero che potevamo cercare di semplificare e di andare verso
questa sburocratizzazione. Grazie.
Presidente
- La parola al collega Laurent Viérin.
Viérin L. (UVP)
- Merci Présidente.
Le due questioni del
bon chauffage
e dello sconto energia
sono collegate. Farò un po' di storia, perché ho vissuto, assieme
ad altri, la questione energetica valdostana. Era il lontano 2009
quando nasceva questo
bon chauffage
e i nostri emendamenti,
qualcuno lo ha detto, andavano a ricomprendere le due parti. I
buoni benzina erano sfumati, quest'opportunità valdostana tanto
criticata anche negli anni dagli arpitani - domenica abbiamo
assistito ad un bellissimo concerto di
"Patoué eun Mezeucca"
(traduzione letterale dal patois: "Patois in Musica") e Louis de
Jyaryot ci ha ricantato: "Trente ans d'autonomie" - e già all'epoca
la questione dei buoni benzina era già stata messa in discussione
da una parte come vendita della dignità. Arpitano era anche Ennio
Pastoret all'epoca, che stranamente, come poi vuole la storia, si
ritrovò ad inventare il
bon chauffage
. Questi sono i corsi e
ricorsi della storia che poi oggi nei nostri movimenti e partiti
politici della Valle d'Aosta in modo simpatico si accavallano e
tornano alla ribalta delle cronache.
Questo
bon chauffage
era nato con un criterio ed
un'entità che poi è lentamente diminuita nel tempo. Assessore La
Torre, si ricorda come questo che era a fondo perso elargito a
tutti i valdostani per il primo anno - o, meglio, a quasi tutti i
valdostani - diventò un'entità ingestibile, ma a risorse ridotte
non ci fu nessun problema, perché qualcuno promise di rimettere i
buoni benzina. Quest'anno noi alla vigilia delle elezioni politiche
- e lo dico anche agli altri candidati che all'epoca hanno
affrontato quest'interessante avventura -, anzi alla vigilia della
votazione, abbiamo saputo dal nostro Presidente, un po' come gli
spot
da vigilia delle elezioni di Berlusconi, che i buoni
sarebbero ricomparsi. I buoni ahimè - ed un'iniziativa della
collega Fontana è andata in quella direzione - non sono tornati. Il
bon chauffage
si è ridotto, anzi è praticamente inesistente
nell'entità, ma inesistente anche nella liquidazione delle
pratiche.
Dell'energia che cosa diciamo? Dell'energia diciamo che la
grande battaglia della Stella Alpina in questi anni, lo sappiamo -
il collega Lanièce forse ha presentato una trentina di
interpellanze sulla questione dell'autostrada e sulla questione
dell'energia -, era qualche cosa che poi piano piano si è
materializzato fino ad arrivare a questa disposizione legislativa.
Questa disposizione legislativa allora è una disposizione
legislativa che è sicuramente interessante, ma che oggi è ancora
poco nei confronti di una politica energetica che è valdostana.
Vorrei ricordare due aspetti: non solo Emile Chanoux che ricordava
che la Valle d'Aosta è
"fille de ses eaux"
, ma che siamo
proprietari non solo delle centrali e quindi della produzione, ma
anche della distribuzione, grazie ad una grande operazione che era
frutto politicamente di un accordo con il PDL, che ha portato uno
dei massimi esponenti a dirigere oggi la Deval. Diciamo questo
perché le aziende e le società partecipate che oggi hanno in capo
questa gestione, sempre quel mondo parallelo, hanno una
responsabilità anche in questo. Vedete, noi oggi non abbiamo solo
il dovere di andare ad intervenire sullo sconto per l'energia alle
famiglie, ma anche e soprattutto delle aziende. La collega Bertolin
Péaquin lo ha ricordato: il mondo industriale o, meglio, delle
imprese aspetta questo messaggio. Oggi, per attivare un contatore,
si spendono 5.000 euro, 5.000 euro! Altro che la Valle d'Aosta è
"fille de ses eaux"
! Dobbiamo mantenere tutto un indotto di
quel mondo parallelo che chiaramente costa, perché, ogni volta che
c'è un aumento dei costi anche ai vertici, e poi parleremo anche di
queste cose, ci sono dei costi. Oggi noi allora ci chiediamo di chi
siamo figli...siamo figli o siamo vittime di una politica
energetica che non sappiamo governare in senso ed in termini di
ricadute anche economiche sul territorio? Ci sono circa 25.000
partite IVA e circa 100 grandi imprenditori. Il motore propulsivo,
il cuore pulsante della Valle d'Aosta sono le piccole e medie
imprese. Aiutiamo queste aziende e non creiamo illusioni con una
cifra che oggi viene inserita in un articolato, in un disegno di
legge finanziario che poi non ha ricadute effettive, se non con
criteri, qualcuno lo ha detto, che noi non conosciamo. Ci
riserviamo quindi di intervenire su questo a seguito delle vostre
repliche. Grazie.
Presidente
- Grazie. La parola al collega Roscio.
Roscio (ALPE)
- Grazie.
Vorrei fare una considerazione anche se l'ora oramai è tarda
sull'articolo 4 della legge finanziaria, perché la legge richiama
la legge originaria, la legge regionale del 15 febbraio 2010 n. 4.
Andando a scorrere l'articolato, mi è saltato agli occhi in
particolar modo l'articolo 3, comma 3, che lascia un po' perplessi
per le modalità con cui viene erogato questo contributo. In
effetti, l'articolo recita in questo modo:
"il contributo è
direttamente erogato ai beneficiari
- eccetera -
in base al
consumo delle famiglie"
. Allora, se il contributo è calcolato
in base al consumo, viene spontaneo chiedersi: "ma come? Il
contributo non era erogato per cercare di dare un sostegno alle
famiglie che si trovano in stato di bisogno?". Quest'associazione
tra le famiglie che si trovano in stato di bisogno ed il consumo
allora è una cosa che non sta molto bene insieme, perché si
immagina che le famiglie povere, non sapendo che cosa fare, si
attacchino alla corrente consumando a go-go, cosa che mi sembra
invece non ragionevole, piuttosto si potevano introdurre dei
criteri anche legati magari all'efficienza dei sistemi
utilizzati.
In più c'è un'altra questione, che è già stata ribadita più di
una volta: se io sono una famiglia che si trova in stato di
necessità, forse la cosa prioritaria che vorrei avere è,
innanzitutto, uno: la certezza del contributo ed avere con
precisione la data alla quale mi verrà erogato il contributo;
queste sono le due cose fondamentali che, se mi trovassi in stato
di necessità, vorrei chiedere. Ecco, allora, qui io sarei proprio a
chiedere con le repliche di precisare queste tre questioni: la
questione se il contributo viene rilasciato esclusivamente in base
ai consumi, o se vi sono altri criteri magari riguardanti non solo
il consumo dell'energia elettrica che mi sembra poco sostenibile;
se ad oggi siete in grado di dare dei dati precisi sulla certezza
del contributo; se siete in grado di indicare la data precisa con
cui questi contributi saranno erogati, perché solo così si può
affermare in maniera chiara che quest'articolo di legge va
veramente a dare delle risposte alle famiglie che si trovano in una
situazione di disagio.
Io terminerei qui. Aspetto la risposta per poi fare il secondo
intervento. Grazie.
Presidente
- La parola al collega Guichardaz.
Guichardaz (PD-SIN.VDA) -
Bene grazie, Presidentessa. La
chiamo Presidentessa per aderire al richiamo che ci ha fatto la
Presidentessa Boldrini durante l'incontro che ha fatto qui in aula,
perché è giusto anche riconoscere i ruoli e riconoscere il genere,
quindi grazie Presidentessa, è importante lavorare anche di
notte...tra l'altro, teniamo da conto le notti che facciamo,
perché, se ne facciamo più di ottanta, diventiamo lavoratori
notturni e non è escluso che si possa anche anticipare di qualche
mese la pensione. Se prendiamo l'abitudine, Presidentessa, di
prorogare, diciamo, le nostre sedute oltre una certa ora, quindi
assumiamo lo
status
di lavoratori notturni e quindi questa
cosa, stante il logoramento, ci può davvero servire poi per quando
ci avvicineremo al periodo della pensione. Lei, Signora
Presidentessa, guadagna quasi 9 mila euro al mese netti, più
collaboratori e benefit vari e quindi vuol far vedere alla
cittadinanza che questi soldi che lei guadagna e gli stipendi non
da fame che guadagniamo anche noi siano ben spesi, compresi anche
quei 250 mila euro che lei si ricorderà, Presidentessa, che non ci
fece tagliare dal bilancio del Consiglio regionale. Quei 250 mila
euro...che adesso poi nel prosieguo e magari anche nella
replica...avrebbero potuto essere magari utilizzati per realizzare
alcuni di quegli impegni che la Stella Alpina ha indicato nel suo
programma.
Tornando al programma della Stella Alpina, sono contento che
stiate lavorando per definire uno strumento più equo per i
cittadini, questa riforma dell'IRSEE è una riforma che
effettivamente, così come ci è stato anticipato dall'Assessore
Viérin, troverà la luce credo a breve, quindi noi siamo in attesa
che la Giunta realizzi questa, diciamo, promessa elettorale e la
renda finalmente esigibile a tutti i lavoratori e anche alle
famiglie. Amici della Stella Alpina inanellate successi in termini
di realizzazione di programmi, oltre che poltrone, e quindi
dovreste essere veramente contenti, diciamo, di come sta andando
avanti questa legislatura, ma aspetto di sapere con cosa
finanzierete gli assegni di sussistenza, collega Borrello, perché
io penso che questi assegni di sussistenza - e io metto una firma e
condivido in pieno, perché il vostro programma è un programma che
mi è sempre più simpatico e che davvero in molti punti faccio anche
mio...- potrebbero essere tranquillamente finanziati con i 250 mila
euro che la Presidenza del Consiglio, probabilmente, a seguito di
questo mio intervento, metterà a disposizione di sua sponte. Il
Consigliere Lanièce potrebbe con questi 250 mila euro, ad esempio,
realizzare anche gli strumenti di sostegno a favore dei genitori
separati insieme al sostegno alle iniziative degli Alpini, io credo
che potrebbe davvero diventare così un modo anche per farsi
conoscere in un ambito diverso che non sia quello
des
rencontres
e dei grandi incontri degli Alpini. Non ho capito,
scusi...
(interruzione di un Consigliere, fuori microfono)
...no, ma io adesso sto dando dei suggerimenti, poi durante la
replica vi preannuncio che, siccome ci siamo dimenticati di leggere
in maniera approfondita, punto per punto, il nostro emendamento
raffrontandolo con l'articolato della vostra legge, vi annoierò un
po' in modo tale che si sappia esattamente il contenuto del nostro
emendamento, almeno sarete a conoscenza, perché mi sembra
che...magari vi leggo poi anche l'articolo 29 bis così faremo un
combinato disposto.
Presidente -
La parola al collega Fabbri.
Fabbri (UVP) -
Merci Madame.
Credevo di essere l'ultimo, invece vedo che se ne sono aggiunti
tanti altri. Io allora volevo prima di tutto ringraziare i miei
colleghi che mi hanno preceduto, che mi hanno illuminato su
quest'articolo, così discusso e mi rifacevo semplicemente ad uno
dei leitmotiv, che sono stati citati oggi e ieri e cioè sulla
burocrazia. Mi è sembrato che tutto questo fosse veramente un
monumento alla burocrazia, perché si entra in un clima veramente
kafkiano, un clima kafkiano che si ribalta poi su quelle che sono
le aspettative, su quelle che sono le aspettative degli utenti di
quest'articolato. Avevamo proposto, mi sembra, di raggruppare tutti
questi contributi e di offrire così la possibilità di agire
sburocratizzando finalmente degli atti che...come possiamo dire?
diventano sempre più oppressivi per quelli che sono i nostri
concittadini. Poteva essere il momento veramente di affrontare le
cose con un occhio di riguardo a quello che è il cittadino più
bisognoso, mentre invece di nuovo con tutti questi articolati così
complessi dal punto di vista burocratico non facciamo altro che
aggravarlo di altre incombenze, purtroppo questa cosa è stata
disattesa, mi dispiace c'era veramente la possibilità di dare un
segnale di cambiamento e non siamo riusciti a coglierlo.
Grazie.
Presidente
- Grazie collega Fabbri. La parola al collega
Ferrero.
Ferrero (M5S) -
Grazie Presidente.
Questo spazio, diciamo, mi dà l'opportunità di fare un
approfondimento che io spero si rivelerà poi utile, al di là della
discussione che stiamo facendo, perché qui stiamo discutendo alla
fine di quest'articolo 4...di miseri 2 milioni 900 mila euro. Il
problema è che se noi guardiamo a quello che è stato lo
sfruttamento dell'idroelettrico in Valle d'Aosta, le centinaia di
centraline che sono state realizzate e quello che è successo
invece, ad esempio, nel Trentino-Alto Adige, dove i Comuni sono
diventati i titolari e gestori delle centraline e in alcuni casi
Comuni particolarmente virtuosi sono riusciti addirittura a dare
l'energia elettrica ai loro cittadini quasi gratis e a realizzare
poi un utile da mettere nelle casse. Pensiamo adesso noi, senza
guardare la CVA, quindi le centrali di grandi dimensioni, ma
pensiamo alle centrali che sono state regalate ai "Luigi Berger",
Sindaco di Champdepraz dell'Union Valdôtaine, ai "Giulio
Grosjacques", Sindaco sempre della vallata di Brusson, pensiamo a
tutte le centraline i cui introiti finiscono nelle società
lussemburghesi, nelle tasche della banca Italo-Svizzera di Lugano,
ecco pensiamo che se queste centinaia di milioni di euro, perché
una centralina è una specie di slot machine...se fosse diventata di
proprietà del Comune con una politica semplicemente un minimo
lungimirante da parte dell'Amministrazione, cosa sarebbe potuto
succedere adesso, stiamo a discutere veramente delle briciole,
quando avremmo avuto una specie, diciamo, di autonomia quasi
completa riguardo al consumo di energia elettrica nei comuni. Ecco
che anche questo bilancio, anche in questi articoli si dimostra
figlio di una politica clientelare, ma di una politica che
veramente è stata una politica di avvoltoi. Avete demolito e
rapinato il territorio, non siete neanche riusciti...sì una parte
ve la siete tenuta, diciamo, degli introiti, perché sappiamo che
queste centraline milioni di euro, spese di manutenzione quasi
zero, le tariffe che vengono corrisposte vengono corrisposte dal
gestore dei servizi elettrici nazionali, quindi è una comodità, si
va e si riscuote o in certificati verdi, o in tariffa
omnicomprensiva. Pensiamo quindi che, se i corsi d'acqua, ma anche
addirittura gli acquedotti dei comuni, che potrebbero produrre
energia elettrica, fossero stati messi in operatività come è
successo altrove...ecco, purtroppo, ci troviamo anche in questo
caso a prendere, diciamo, semplicemente visione di uno stato delle
cose che è uno stato veramente deprecabile. Anche in questo caso
avete perso un'occasione, sicuramente qualcuno si è ingrassato, lo
sappiamo perché queste concessioni sono trentennali, abbiamo
stabilito e avevamo fatto anche due anni fa un dossier, che ci ha
creato anche dei problemi di querele, ovviamente qualche amico
degli amici è stato spinto a farci una querela, ne stiamo ancora
patendo le conseguenze adesso, ma questo non ci ha fermati. Ecco,
ancora in quest'occasione quindi per rilevare come si stiano a
guardare le pagliuzze, mentre le travi dolosamente sono state fatte
passare per anni, continuano ad essere...a passarci davanti, mentre
voi fate finta di niente.
Presidente
- La parola al collega Laurent Viérin.
Viérin L. (UVP) -
Merci Présidente.
La politique énergétique depuis toujours a été l'emblème, la
priorité des aspirations du peuple valdôtain. Déjà dans
l'après-guerre, et surtout au moment de l'autonomie octroyée en
1948, cette autonomie qui dans son application n'a pas vu la zone
franche, qui est un sujet dont on devrait de nouveau essayer de
parler...mais aussi pour ce qui est de la politique énergétique et
des droits des valdôtains, les eaux qui nous avaient été enlevées
par les fascistes et par le fascisme ont toujours été un thème
d'actualité. Bien, l'opération de la Compagnie Valdôtaine des Eaux,
d'abord complétée avec l'opération Deval, aujourd'hui devrait
théoriquement voir le peuple valdôtain se réapproprier de ce droit
fondamental de l'or blanc, de cette ressource, qui est une
ressource des valdôtains aussi économique, mais une ressource qui,
malheureusement - le collègue Ferrero l'a rappelé -, aujourd'hui
n'est pas une ressource qui est en train totalement, pour ne pas
dire partiellement, de servir les intérêts du peuple valdôtain.
Nous avons une autonomie octroyée, nous avons été à la
Conférence de paix de Paris, comme le dernier des
Pays...c'est-à-dire que nous n'avons pas obtenu...nous avions à un
certain point...dans un roman de Vincent Trèves il y a ce passage
sur la Nouvelle Zélande, qui aurait appuyé notre garantie
internationale, mais qui ne s'est pas matérialisé. Alors
aujourd'hui on peut dire: "pauvre Vallée d'Aoste, avec 2.900.000
dans un dessin de loi pour aller couvrir quelque chose qui devrait
être la propriété des valdôtains" et après justement on a notre
territoire et là aussi sont des thèmes qui étaient les thèmes des
arpitans, les thèmes des centres culturels, les thèmes qu'après un
mouvement politique, qui était l'Union Valdôtaine, a su incarner en
transformant celles qui étaient des exigences de la communauté et
en les traduisant à travers un consensus à l'intérieur de ce
Conseil régional. Bien, c'est un dommage que les batailles du
notaire Bastrenta..."les sous sont des papiers, la terre est d'or"
et les batailles idéologiques de ces années...nous avons grandi
pendant ces années, nous avons grandi avec ces thèmes du théâtre
populaire, de la musique populaire, des thèmes valdôtains qui
aujourd'hui se réduisent à cela. Bien ça a fait du mal, car nous
pourrions avoir beaucoup surtout dans un moment de crise, sont des
domaines qui aujourd'hui sont stratégiques et nous voyons
l'utilisation de 100 millions d'euro, on en parlera demain...des
sociétés participées, surtout de CVA, qui seront introduits dans le
système de financement régional.
Heureusement alors qu'aujourd'hui on a ces ressources,
heureusement et même sur des opérations dont pas tout le monde
était convaincu, on se souvient l'actuel Assesseur Marguerettaz,
qui était Président de l'Union, qui a pas mal critiqué cette
opération, on s'en souvient...aujourd'hui heureusement qu'il y a
cette prérogative, mais attention car nous ne devons pas vendre
notre terre, notre Vallée d'Aoste et la bataille sur la propriété
du territoire liée aux eaux est un thème, Assesseur Bianchi, qui
est à l'attention, aujourd'hui plus que jamais, de nos institutions
et devra l'être d'une façon réelle et non d'une façon de façade.
C'est pour cette raison donc que nous sommes sûrement d'accord pour
une politique énergétique, mais nous ne croyons pas que ce soit à
travers ces instruments qu'on arrive vraiment à faire percevoir aux
valdôtains que ce sont des droits et non pas des privilèges qui
sont mendiés avec des aides économiques, parce que la dignité d'un
peuple est surtout la capacité de comprendre et de réévaluer, ce
qu'on est en train de dire, nos prérogatives face à l'État. Bien,
quand on est trop habitués à ne pas avoir quelque chose, et c'est
comme quand on est trop habitués d'avoir quelque chose qu'on ne
voit plus...et bien ce sont les prérogatives qu'on oublie surtout
quand ces prérogatives sont dans les mains de grands industriels,
de peu de gens, qui font leur intérêt privé et pas le bien de la
communauté valdôtaine.
Président
- La parole à la collègue Fontana.
Fontana (PD-SIN.VDA) -
Grazie Presidente.
Per quanto mi riguarda, voglio fare due riflessioni su
quest'articolo. Noi voteremo contro, anche perché non condividiamo
la struttura di questa finanziaria. Voi ne andate orgogliosi, ho
sentito dire che è stata una scelta, che si toglieva la politica
assistenzialistica, che è innovativa, che era ora di finirla con i
contributi a pioggia, io non riesco a vedere niente di innovativo,
mi sembra peggio di quelli degli anni scorsi. Tra l'altro, parlate
sempre tanto di famiglia e io non so se siete diventati sordi,
tutti quelli che abbiamo ascoltato, persino i sindacati ieri vi
stanno dicendo che c'è un grido di allarme, pur recependo che i
tagli ci sono, questo siamo coscienti tutti. Vi abbiamo chiesto di
fare delle scelte ben precise, come i nostri emendamenti, che
andavano in quella direzione. Si diceva: cerchiamo di fare un
ragionamento per il 2014, puntare su due o tre pilastri e cercando
di far capire alla gente che non si può dare tutto in questo
momento, che sarebbe la famiglia, il welfare, la sanità e dare una
scossa a questo benedetto lavoro.
Ieri, sentivo l'Assessore Marquis, che mi parlava che si
aspettano i soldi europei per il microcredito per i nuovi esercizi,
ma nessuno ha parlato degli esercizi già esistenti. Ci sono
artigiani e commercianti a cui le banche non danno credito, che
sono in ginocchio. Io penso che bisogna aiutare loro, perché hanno
anche degli operai e, se chiudono questi esercizi, perdiamo ancora
posti di lavoro, ma questa finanziaria, secondo voi, salvaguardia
il lavoro? Ce lo state affossando, ma veramente...ma io non so se
veramente se non vi state rendendo conto, ma questo è l'aiuto che
volete dare ai cittadini valdostani? Ma per una volta tanto, perché
non ascoltate quello che vi dicono anche gli altri? Avete la
testardaggine di andare avanti per la vostra strada, fuori la gente
non la pensa così, cioè la gente pensa che gli è arrivata la
stangata dei rifiuti, che non sanno come fare. Più di uno mi ha
detto che chiudono l'attività, perché non ce la fanno a pagare.
Anche se capisco che bisogna rivedere anche quella tassa lì, ma non
avete considerato che hanno perso il lavoro, le fabbriche tutte
chiuse... Baccega è inutile che muova la testa, lei può dire quello
che vuole...quando era al Comune di Aosta, anche lei diceva che era
attento alle famiglie, attento alle famiglie per la casa popolare,
ci sono ancora tante persone che arrivano ancora adesso che
aspettano la casa...e hanno tempo di aspettarla! Sono d'accordo con
il collega Guichardaz: avete fatto tante di quelle promesse in
campagna elettorale...ma io non so come fate a non vergognarvi ad
andare davanti alla gente per la strada, non avete mantenuto niente
e adesso prendete ancora in giro! Anche lei, Borrello, ha fatto un
intervento questa sera che, se io fossi in lei, mi vergognerei,
perché ha sempre detto: "le do ragione Fontana per i disabili, per
la gente debole...". Qui non ho visto nessuno che ha alzato un dito
per dire...abbiamo tagliato sulle barriere architettoniche, ma come
in una città civile che dappertutto ci sono...noi qui non abbiamo
un centesimo da mettere per fare le barriere architettoniche! La
famiglia, parliamo tanto di famiglia, ma dov'è questa famiglia che
dite voi? Gente separata, gente che ha i bambini, che ha perso il
lavoro, ma qual è l'aiuto che gli state dando con questa
finanziaria? È questo secondo voi? Ne andate orgogliosi? Io vi
auguro buona fortuna, perché, quando camminerete per la strada, ve
ne accorgerete, la gente vi dirà: "bravi" per l'aiuto che gli avete
dato, perché adesso non se ne renderanno conto, ma da gennaio in
avanti questi 400 milioni si vedranno in meno...almeno abbiate il
coraggio di dirlo, cercate di fare le cose come si deve! Io non ne
andrei tanto orgoglioso, caro Baccega, veramente avrei avuto
l'umiltà di ascoltare tutti e cercare di lavorare insieme, proprio
in un momento così difficile ci voleva...una certa concertazione,
perché noi ve lo abbiamo detto cento volte, non ci avete voluto
dare ascolto. Prendetevi la responsabilità di quello che avete
fatto!
Presidente
- La parola al collega Baccega per fatto
personale.
Baccega (SA) -
Sono tirato in ballo per la terza volta
dalla Consigliera Fontana con un tono aggressivo ed assolutamente
inconcepibile su cose per le quali francamente non ho mai ribadito,
non ho mai risposto, perché, come le ho detto in corridoio,
Consigliera Fontana...
(interruzione di alcuni Consiglieri, fuori microfono)
...l'episodio è avvenuto in quest'aula più di una volta, la
terza volta quest'oggi...
(nuova interruzione di alcuni Consiglieri, fuori
microfono)
...il fatto è che sono stato citato nell'intervento della
Consigliera Fontana in modo non consono all'argomento che stava
trattando, perché stava saltando di palo in frasca, come si dice in
certi termini, citando il sottoscritto per la terza volta e per la
terza volta ho cercato di non intervenire, interferire, ma adesso
probabilmente l'ora tarda...
(interruzione del Consigliere Donzel, fuori
microfono)
...è il suo avvocato?
Presidente
- Lo sta esplicitando collega Donzel, vada
avanti Assessore.
Baccega (SA)
- ...Consigliere Donzel, lei non ha capito
perché è troppo agitato, io non ho parlato...
(nuova interruzione del Consigliere Donzel, fuori
microfono)
...le spiego, io non ho parlato di un fatto che è avvenuto
fuori, io stavo parlando di fatti che sono avvenuti
all'interno...
(nuova interruzione del Consigliere Donzel, fuori
microfono)
...l'ho detto, l'ho spiegato, non ha capito? L'ho detto, stia
tranquillo che l'ho detto e stavo commentando i fatti...per
questioni di
fair-play
non sono intervenuto in passato,
sollecitato più volte dalla Consigliera Fontana, ma adesso
intervengo. Posso farlo? Ne ho diritto?
(nuova interruzione del Consigliere Donzel, fuori
microfono)
...visto che lei è intervenuto da avvocato difensore...
Presidente
- Concluda. Vada avanti, credo che il fatto
personale sia stato il fatto di essere stato chiamato in causa
durante il Consiglio con dei modi che non ha ritenuto congrui,
facciamolo finire e poi, se vuole, chiede la parola.
Baccega (SA)
- ...Consigliera Fontana, lei non si può
arrogare a paladina dei poveri, dei sofferenti, di tutti coloro che
in qualche modo devono essere difesi, perché ognuno di noi in
questa città, in questa Valle ha una sua storia e si sa bene qual è
la storia, se dobbiamo continuare qua a fare il teatrino come
stiamo facendo questa sera...va beh, continuiamo a farlo, però la
prego di moderare i suoi toni, di moderare i suoi termini e di dire
delle cose concrete. La TARES non è che l'ha applicata Baccega
perché se l'è inventata, la TARES lo sa benissimo da cosa viene,
l'ha votata tutto il Consiglio comunale e drammaticamente in una
delibera applicativa si poteva intervenire in un certo modo, ma il
problema della TARES, e adesso lo dico ufficialmente, non è tanto
l'imposta, che comunque è pesante, è il costo del servizio che è
drammatico, caro Consigliere Roscio, bisognerà intervenire anche in
quella direzione. Il costo del servizio è pesantissimo: 5.800.000
euro per 37.000 persone...per 17.000 famiglie è un costo esagerato
e va a generare quello che ha generato in quelle bollette in questo
momento...cara Consigliera Fontana, questo è il motivo.
Presidente
- La parola al collega Donzel per fatto
personale, lo espliciti come il collega.
Donzel (PD SIN.VDA) -
Illustro il fatto personale. Il
collega Assessore Baccega mi ha detto che mi stavo inopportunamente
agitando in quest'aula...
(interruzione di un Consigliere, fuori microfono)
...posso intervenire a mia discolpa? Mi agitavo allora per
richiamare l'attenzione del Presidente al rispetto del Regolamento,
non è che gli Assessori si possono alzare in un'aula di Consiglio
regionale e raccontare fatti privati avvenuti in corridoi e cose
che hanno nessuna attinenza col dibattito in aula. Stiamo
conducendo un dibattito su un articolo dell'energia ed è normale
che possa essere chiamato in causa un Assessore rispetto a fatti
che riguardano la gestione dei poveri. Tra l'altro, a citare il
Comune di Aosta, caro Assessore Baccega, quello che lo cita più
spesso ultimamente è l'Assessore Marguerettaz, che ci ricorda
quanto è popolata e viva questa città, probabilmente qua fuori si
sta facendo festa, c'è animazione, c'è turismo, noi siamo qui in
quest'aula a quest'ora di notte, perché normalmente questa è una
città che vive le notti a fondo. È normale quindi che, siccome gli
Assessori, la Giunta, che spesso fa riferimento al Comune di Aosta,
compreso l'Assessore Baccega...è normale che qualche volta anche la
minoranza faccia riferimento a questo Comune. Ecco, la ragione per
cui mi agitavo è quella che il rispetto del Regolamento è
fondamentale, non si può parlare di avvenimenti che si sono svolti
fuori dall'aula e richiamandosi a chissà quali
avvenimenti...nessuno di noi è a conoscenza di queste cose...non è
- lo ripeto - opportuno, visto che spesso si dice a noi della
minoranza di essere corretti, di essere dei
gentlemen
, penso
che richiamare fatti che non hanno nessuna attinenza con l'aula non
sia poi un indice di correttezza e di serietà.
Presidente
- Per fatto personale, la collega Fontana.
Fontana (PD-SIN.VDA) -
Voglio chiarire all'Assessore
Baccega che io non mi sono permessa di dire quello che abbiamo
detto in corridoio, assolutamente e non vado di palo in frasca come
ha detto lei. Il mio ragionamento era che stiamo facendo una
finanziaria, dove in un momento così difficile, che i cittadini non
riescono a sopravvivere, che non hanno lavoro, che avevano bisogno
un po' più di aiuto da parte delle istituzioni...hanno delle
mazzate, continuano ad avere delle mazzate, una di quelle era
la...ma non ho dato la colpa a lei, era un ragionamento legato al
momento che stanno...
Presidente
- Colleghi, un po' di rispetto per chi sta
parlando!
Fontana (PD-SIN.VDA)
- ...vivendo i cittadini, era questo
il mio ragionamento. Io poi non sono paladina di nessuno, forse
sono una di quelle che sta in mezzo alla gente, come penso tutti
voi, o fate i sordi e non sentite, ma io non credo, perché la gente
lo dice anche a voi che le cose non vanno bene, però fate finta di
non sentire...questa è la differenza, specialmente quelli della
Stella Alpina, perché sono loro che dicono sempre che sono attenti
alle famiglie e al sociale e stanno dimostrando l'incontrario,
perché hanno bocciato il nostro emendamento.
Presidente
- Collega Roscio, per fatto personale.
Roscio (ALPE) -
Sì, vorrei rispondere visto che sono
stato chiamato in causa su una questione che, tra l'altro, esula
dal dibattito, perché in questo momento non stiamo parlando di
rifiuti, ma solo perché è stato citato dall'Assessore. Oggi durante
un altro dibattito avevo già introdotto la questione della TARES al
cui computo concorrono diverse cose, per cui avevo ricordato anche
il servizio. Mi sembra di ricordare che, comunque, il costo del
servizio può cambiare a seconda di chi fa i contratti e, se non
ricordo male, in questo momento nel Comune di Aosta dovrebbe
esserci un esponente proprio dello stesso partito a cui appartiene
anche lei, Assessore Baccega, che, tra l'altro, mi sembra che stia
seguendo una linea politica di gestione dei rifiuti abbastanza
diversa rispetto a quella che invece lo stesso gruppo di
appartenenza sta seguendo in aula, tant'è vero che il Comune di
Aosta sta mettendo in piedi la raccolta dell'organico addirittura
arrivando ad ipotizzare il trasporto fuori Valle, quindi aumentando
i costi, quando invece il vostro gruppo consiliare in quest'aula ad
una mozione che chiedeva di fare la stabilizzazione di quella
frazione organica ha votato perfettamente contro, quindi qua c'è
una certa differenza di comportamento tra quello che avviene nel
capoluogo regionale e quello che viene portato al di fuori dal
gruppo consiliare nella regione.
Tanto per essere chiari su cosa vuol dire: i costi del trasporto
possano essere molto diversi, un servizio di porta a porta come c'è
nel comune di Aosta prevede tre volte la raccolta settimanale della
frazione indifferenziata, ovviamente con degli altissimi costi.
Poco tempo fa in un convegno tenuto nel salone qua sotto un
amministratore del trevigiano è venuto a spiegare come a casa loro
gestiscono il servizio. Ecco, lo stesso servizio viene gestito in
modo tale che, dove noi andiamo a raccogliere tre volte alla
settimana, là succede che ci sia uno svuotamento ogni due
settimane, con una frequenza sei volte inferiore rispetto alla
Valle d'Aosta e quindi ovviamente costi sei volte inferiori di
conseguenza, tant'è vero che le tariffe applicate presso quel
consorzio sono di gran lunga competitive rispetto ai costi che ci
sono qui. Quando quest'amministratore a domanda ha risposto sui
costi e sulla soddisfazione dei cittadini ha detto:
"i miei
cittadini non tornerebbero mai più indietro rispetto a questa cosa,
perché siamo così soddisfatti del servizio e anche dei costi che su
questa cosa non torneremo mai indietro"
. Ecco, allora,
Assessore, prima di sancire fatti assoluti riguardo alla TARES,
costi insostenibili...io la inviterei ad informarsi presso
l'Assessore del Comune di Aosta, che immagino conosca...
(interruzione dell'Assessore Baccega, fuori
microfono)
...quindi se è informatissimo, allora la inviterei allora ad
adeguare le politiche regionali a quella del Comune di Aosta, a
meno che lei non condivida le cose che succedono nel Comune di
Aosta.
Presidente
- La parola al collega Cognetta.
Cognetta (M5S) -
Sì, solo che prima c'era Elso Gerandin,
è stato cancellato nel momento in cui ha dato la parola per fatto
personale...
Presidente
- La parola al collega Gerandin.
Gerandin (UVP) -
Grazie Presidente.
Avremo tanto tempo per cui non era così importante, poteva anche
mettermi in coda. Detto questo, io voglio toccare un fatto legato
un po' alla coerenza. Ecco, il collega Guichardaz prima ha citato
il programma della Stella Alpina, io per cambiare citerò il
programma di coalizione. Nel programma di coalizione ci sono due
passaggi, che sono assolutamente interessanti, si dice:
"continuare a sostenere la riduzione dei consumi energetici e lo
sviluppo delle fonti energetiche alternative e rinnovabili nel
rispetto dell'ambiente, anche attraverso la razionalizzazione e la
semplificazione delle normative e delle forme di incentivazione
regionali"
. Vi è poi un passaggio in cui si dice:
"investire
nella ricerca e nei progetti innovativi, con lo scopo di perseguire
una sempre maggiore qualità delle produzioni, consolidando le
imprese locali, attraendo nuove imprese dall'esterno e mettendo a
frutto l'apporto offerto dalla possibilità di avviare forme di
collaborazione con il Politecnico di Torino a Verrès".
Leggendo
i due passaggi del programma di coalizione, mi sembra veramente di
rivedere un po' quella che era l'impostazione del nostro
emendamento, ormai però l'emendamento è stato bocciato.
Dobbiamo analizzare un po' quelli che sono i contenuti
dell'articolo 4 e, parlando di correttezza, parlando di mantenere
quelli che sono gli impegni che vengono presi, io veramente mi
sento un po' in dovere di difendere l'intervento della collega
Fontana, nel senso che parlare di petto, dire quelle cose che uno
sente, quando si sente veramente in alcuni momenti impotente di
fronte a delle scelte che non si condividono, non penso che siano
attacchi personali, anzi, secondo me, sono assunzioni di
responsabilità che forse qualcuno di voi coscientemente, o un po'
meno coscientemente ha assunto quando all'interno di quella
ripartizione...ecco, di quelli che sono...il nuovo sistema di
collaborazione, quello della condivisione...ha avuto
nell'accollarsi delle deleghe. Ora, è normale, Assessore Baccega,
che facciamo riferimento a lei, perché lei probabilmente, anzi
senz'altro non ha colpa sul pregresso, ma è quello che si è
caricato tutta la legna verde, ecco, e l'hanno caricata
veramente...e in questo momento è normale, ecco, che si senta
coinvolto in ogni intervento. È normale che...un Assessore
cosciente avrebbe dovuto battere i pugni, come ha fatto il collega
Grosjean quando si è parlato dei contributi, battere i pugni e
dire: "gestire l'Assessorato delle finanze, che non ha prospettive,
non ha possibilità di avere nuove risorse per autofinanziarsi...",
perché il vero problema è che questi contributi li darete ancora
per poco tempo, perché se non aumentate quelle che sono le risorse,
quella che è la fiscalità, quella che è l'entrata della Regione...è
un castello che sta crollando. Questa è l'amara verità, vi è stata
detta in tutte le lingue possibili ed immaginabili e torno a dire
che suona stonato che un Assessore che si è accollato tutte queste
responsabilità per scelta altrui non abbia mai fatto cenno, ecco,
alla necessità di cambiare rotta. Io penso che lei, leggendo i dati
e lavorando in questi mesi, si sia reso conto che il futuro della
Valle d'Aosta va in un'altra direzione, ne sono certo veramente,
perché penso che i dati li sappia leggere, li sappia anche
assolutamente programmare, vorremmo che avesse un po' più le mani
libere, ecco, nel poter difendere quelle scelte sul futuro della
Valle d'Aosta, che non può essere un futuro assistenziale nel quale
la vera novità è che noi siamo in recessione, una recessione che
rischia di essere una recessione perenne.
Presidente
- La parola al collega Perron.
Perron (UV) -
Presidente grazie della cortesia.
Mi permetto in punta di piedi di fare un appello e un richiamo
ad una sorta di buon senso, nel senso che ho la sensazione che la
situazione stia sfuggendo un po' di mano a tutti e vi chiederei, se
fosse possibile, facendo appello alla disponibilità dei colleghi,
di immaginare una Capigruppo urgente, tenendo conto che stiamo
discutendo di un argomento importante, che è la legge finanziaria.
Io non credo che l'argomento trattato debba essere anche in qualche
modo non dico banalizzato, ma un po' è così, in questo modo...
Mi permetto di aggiungere una considerazione: siamo qui dalle
nove del mattino, tra un po' sono le tre, c'è anche del personale
del Consiglio regionale che ha fatto il nostro stesso orario,
chiedo ai Capigruppo di fare un minimo di valutazione anche su
quest'aspetto, quindi se la direzione dell'aula e l'accordo dei
colleghi lo consente, quindi chiederei con questa mozione d'ordine
la possibilità di trovarci un attimo come Capigruppo nella sala
antistante per immaginare da qui alla fine dei lavori una
prosecuzione del calendario e della trattazione degli argomenti
all'insegna del buon senso e del rispetto di tutti. Grazie.
Presidente
- Grazie collega. Vorrei cogliere anche
l'occasione, visto che me l'ha suggerito, di tornare anche a quanto
è successo prima in quest'aula, io ci tengo in maniera molto pacata
e serena a dirvi che assolutamente non era mia intenzione creare
nessun tipo di tensione, come è stato ben ricordato anche dal
Capogruppo Perron, durante la discussione di quest'importante atto.
Vi chiedo anche scusa se mi sono male espressa nei toni, nei modi e
probabilmente anche la stanchezza, ricordava giustamente anche
l'orario, il collega Perron...però, ecco, non c'era assolutamente
nessun tipo di volontà di tirare alle lunghe quest'orario, ma
semplicemente di vedere se c'era la possibilità di continuare ad
esaminare qualche punto. Credo che la proposta di riunirci un
attimo in Capigruppo per vedere quali possono essere le soluzioni
per lo svolgimento dei lavori sia una proposta di buon senso.
Possiamo sospendere il Consiglio per qualche minuto per una
riunione dei Capigruppo? Va bene? Il collega Bertschy ha chiesto la
parola.
Bertschy (UVP)
- Sì, fa piacere sentire dire dalla
Presidente...intanto delle scuse ufficiali, mi fa piacere anche
sentire rilevare che a lavorare in quest'ora della notte, oltre a
rischiare di guadagnare gli straordinari, forse di andare in
pensione prima, si mette in condizione un po' tutti quanti di
lavorare male. Prima di provocare queste situazioni, allora
bisognerebbe avere il buon senso, l'umiltà, l'intelligenza -
l'intelligenza in senso di stanchezza che poi viene a mancare ogni
tanto... - di non provocare queste situazioni, perché, se si ha
l'impressione che tutto sia legato sempre a delle scelte di forza e
che tutto questo non produca degli effetti, allora poi le persone
si adattano e vanno avanti e lavorano come viene richiesto di fare
e quando uno dice: "noi siamo convocati fino all'una", non è un
problema andare avanti, perché la notturna va avanti, uno sta qua,
lavora e non crea...e non crede di creare dei problemi, se invece
si creano dei problemi, vuol dire che bisogna avere un po' prima
l'attenzione appunto verso il lavoro di tutti quanti. Io allora ben
volentieri vado in riunione dei Capigruppo, ci confrontiamo e
speriamo che ci sia dopo la riunione dei Capigruppo, ma soprattutto
nelle prossime riunioni del Consiglio un po' più di attenzione e
soprattutto un po' più di disponibilità ed umiltà verso il lavoro
di tutti noi, perché poi non so se la collega Péaquin scende in
bassa valle o no...tra l'altro, c'è anche qualcuno che di strada ne
deve fare e deve tornare qua domani mattina, o qualcuno che deve
andare in montagna...quindi semplicemente dire: "siamo convocati,
andiamo avanti," mi è sembrato molto molto indelicato nei confronti
di tutti noi.
Presidente
- Sospendiamo quindi il Consiglio per una
riunione veloce dei Capigruppo.
Si dà atto che la seduta è sospesa dalle ore 2,37 alle ore
3,01.
Rini (Presidente)
- Possiamo riprendere i nostri lavori.
Ha chiesto la parola la collega Morelli.
Morelli (ALPE)
- Merci Madame la Présidente.
Malgré l'heure, je dois constater que le débat reste très lucide
et qu'il a été même intéressant et donc je voudrais simplement
donner une contribution, un complément d'informations sur cette loi
4 du 2010. Une loi qui prévoit des aides régionales pour des
dépenses d'énergie domestique, une loi qui a été discutée au
Conseil pendant la précédente législature et qui nous avait vus
contraires. Nous avions voté contre cette loi, parce que cette loi
à l'article 3 dit textuellement:
"pour bénéficier de l'aide en
question, les intéressés doivent présenter à la structure régionale
compétente en matière de développement du secteur énergique,
ci-après dénommée "structure compétente", une demande ad hoc,
établie selon le modèle approuvé par délibération du Gouvernement
régional et attestant qu'ils réunissent les conditions requises par
la présente loi. Par ailleurs, ils doivent s'engager à communiquer,
par écrit et sans délai, tout changement des conditions
susdites".
J'appartiens à une génération qui à l'école primaire
étudiait la civilisation valdôtaine et sur mon livre de l'école
primaire il y avait un chapitre, je me rappelle très bien, qui
avait comme titre: "La ouille blanche", la ouille blanche est le
charbon blanc, la matière première de production d'énergie de la
Vallée d'Aoste et je crois que tout valdôtain soit conscient et
même un peu orgueilleux de cette ouille blanche, de cette énergie
propre qui est produite dans cette région. Je pense que de quelque
manière tous les valdôtains méritent d'être...comment dire?
indemnisés, compensés du fait que les eaux aient été soustraites à
la communauté valdôtaine. Nous avions donc contesté, lors de la
discussion de cette loi, le fait qu'il fallait présenter une
demande ad hoc. Les valdôtains devaient présenter une demande pour
obtenir quelque chose qui est un droit et nous avions voté contre
cette loi, parce qu'il nous paraissait absolument injuste que les
valdôtains doivent se sentir redevables envers l'Administration
régionale, envers la Junte régionale, envers le Président de la
Région pour quelque chose qui est un droit. Le débat donc était axé
sur cet aspect, qui pour nous est un aspect qui peut paraître
secondaire, mais qui est un aspect de principe très important et
notre groupe, naturellement, sera contraire même à la votation de
cet article 4 pour des raisons qui s'ajoutent à ces raisons-là.
Nous avions proposé, justement dans le sens de la simplification,
d'instituer une seule subvention à soutiens des familles
valdôtaines, on préfère, comme quelqu'un l'a déjà fait remarquer,
maintenir trois différentes subventions pour que les valdôtains
soient trois fois redevables. Vous comprenez que c'est inacceptable
ce principe pour nous. Merci.
Presidente
- Grazie collega Morelli.
Colleghi, possiamo mettere in votazione l'articolo 4? La
votazione è aperta. Votate colleghi. Bene, colleghi, possiamo
chiudere la votazione. La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Colleghi, come da accordi presi in seno alla Conferenza dei
Capigruppo, i lavori quindi vengono sospesi, ci rivediamo domani
mattina alle 9,00.
---
La seduta termina alle ore 3,08.
