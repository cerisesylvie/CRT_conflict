Classificazione
BILANCIO E CONTABILITA' REGIONALE



Oggetto del Consiglio n. 2316 del 4 dicembre 2006 - Resoconto
OGGETTO N. 2316/XII - Approvazione di risoluzione: "Tutela
delle prerogative e degli interessi della Valle d'Aosta nella
manovra finanziaria dello Stato per il 2007". (Reiezione di altra
risoluzione).
Risoluzione
Considerato che il disegno di legge Finanziaria dello Stato
per il 2007, presentato dal Governo il primo ottobre 2006 alla
Camera dei Deputati è stato approvato da tale ramo del Parlamento
lo scorso 19 novembre con numerose modificazioni apportate da un
maxiemendamento, composto di oltre 800 commi, sul quale il Governo
ha posto la fiducia;
Considerato che la Regione, facendo seguito agli incontri tra
la Giunta ed i Parlamentari Valdostani, ha trasmesso a questi
ultimi una serie di proposte emendative al disegno di legge, delle
quali alcune condivise con le Regioni a Statuto speciale e Province
autonome ed altre, da anni di interesse specifico della Valle e
strategiche per la nostra comunità, tra cui quelle relative alla
tratta ferroviaria Chivasso-Aosta, alla galleria di sicurezza del
Tunnel del Gran San Bernardo, alla Caserma Testafochi, alla
ricostruzione post-alluvione ed all'Università;
Preso atto che nessuno dei predetti emendamenti prioritari,
tranne quello relativo alla galleria di sicurezza del Tunnel del
Gran San Bernardo, è stato finora accolto;
Rilevato come, uno dei pochissimi emendamenti accolti,
presentato nel testo elaborato dalle Regioni a Statuto speciale e
dalle Province autonome, in relazione alle disposizioni sul patto
di stabilità sia stato approvato nella riformulazione proposta dal
Governo che ne depotenzia notevolmente il contenuto;
Considerato tuttavia come, per effetto della riformulazione,
ad opera del Governo, del predetto emendamento, l'adozione della
predetta normativa rischia di essere rinviata sine die;
Constatato come a fronte della profusione di ingenti e
disparati stanziamenti previsti per interventi infrastrutturali a
favore delle Regioni sia a Statuto ordinario che a Statuto
speciale, la Valle d'Aosta risulti esclusa da ogni assegnazione
finanziaria, benché di tali esigenze sia stato preso atto nel
documento del Ministero delle Infrastrutture del 16 novembre
scorso, il quale peraltro non dispone in merito all'assegnazione di
risorse né risulta essere stato ancora approvato nelle competenti
sedi;
Preso atto dell'effetto complessivamente peggiorativo
comportato dall'adozione del maxi-emendamento, con particolare
riferimento alle disposizioni in materia di beni utilizzati dalla
Difesa e di Patto di stabilità, prevedendo, rispetto ai primi, una
disciplina contrastante con quella di cui al Dlgs 282/00 (Norme di
attuazione statutaria in materia di edilizia universitaria) e,
quanto al secondo, l'estensione anche alle autonomie differenziate
di un sistema sanzionatorio ad esse inadeguato e previsto
originariamente solo per le ordinarie;
Considerata la particolare forza della normativa di
attuazione statutaria, la quale non è derogabile dalla legislazione
ordinaria, nonché l'esigenza che lo Stato dia finalmente esecuzione
a quanto previsto dal predetto Dlgs con riferimento al rilascio
della Caserma Testafochi in favore della Regione senza ulteriori
dilazioni e nel pieno ed esclusivo rispetto di quanto ivi
previsto;
Richiamati gli impegni solennemente assunti dal Governo, in
un incontro con le Regioni presieduto dal Presidente del Consiglio
dei Ministri il 12 ottobre scorso, di procedere ad un confronto con
le autonomie differenziate sulle specifiche questioni di loro
interesse e constatatone il mancato riscontro;
Ricordata la nota del Presidente della Regione al Governo,
del 30 ottobre scorso, inviata al Governo affinché il medesimo
desse seguito agli impegni assunti;
Il Consiglio regionale
Esprime
- la propria preoccupazione in merito ai contenuti ed ai
metodi che stanno caratterizzando la manovra finanziaria dello
Stato per il 2007, che non tengono in alcuna considerazione le
peculiarità delle Regioni a Statuto speciale e delle Province
autonome ed, in particolare, della Valle d'Aosta;
- l'insoddisfazione per l'effetto ulteriormente peggiorativo
rispetto al testo iniziale del disegno di legge ed a quello
approvato parzialmente dalla Commissione Bilancio della Camera, a
seguito dell'approvazione del maxi-emendamento;
Dà mandato
- al Presidente della Regione di proseguire, in
collaborazione con i Parlamentari valdostani, nell'attività sinora
svolta al fine di rappresentare e tutelare in ogni sede le
prerogative e gli interessi della Valle d'Aosta;
Invita
- i Parlamentari a sostenere e rilanciare in ogni sede di
loro competenza, ogni proposta emendativa e migliorativa con
particolare riferimento al rispetto dello speciale ordinamento
finanziario valdostano ed alle questioni strategiche per la nostra
comunità sulla manovra finanziaria dello Stato - con particolare
riferimento alle seguenti priorità:
1) adeguato finanziamento degli interventi di ammodernamento
della linea ferroviaria Aosta-Chivasso;
2) adeguato finanziamento dei restanti interventi di
ricostruzione post-alluvione;
3) previsione di termini brevi e perentori per l'esecuzione
del Dlgs 282/00, recante norme di attuazione statutaria in materia
di edilizia universitaria, con il conseguente rilascio della
Caserma Testafochi senza oneri per la Regione;
4) l'esclusione delle Università non statali dalla diretta
applicazione dei vincoli afferenti al Patto di stabilità
disciplinato nella legge finanziaria dello Stato.
F.to: Vicquéry - Lavoyer - Viérin Marco
Président
- Collègues, comme nous avions concordé dans
l'autre Conseil, à savoir nous avions voté l'inscription avec
l'engagement de la discuter immédiatement après les procès verbaux,
vous trouvez, ici, la résolution concernant la loi de finances de
l'Etat.
Je déclare ouverte la discussion générale.
La parole à la Conseillère Squarzino Secondina.
Squarzino (Arc-VA)
- Au lieu d'illustrer la résolution,
nous présentons un autre texte de résolution que je veux déposer au
Bureau de la Présidence.
Président
- Le nouveau texte qui porte la signature des
collègues Squarzino, Sandri, Fiou, Fontana Carmela, Ferraris,
Venturella et Bortot, concernant la résolution dont au point n° 4,
vous a été distribué. J'en donne lecture:
Risoluzione
Il Consiglio della Valle d'Aosta,
Valutata la situazione economica dell'Italia, caratterizzata,
secondo il Rapporto annuale Istat, dal ridotto tasso di crescita
(0,4% medio nell'ultimo quadriennio) e dall'elevata dimensione del
debito pubblico (106,4% del PIL);
Preso atto della conseguente Raccomandazione dell'ECOFIN del
luglio 2005;
Concordando sulla conseguente necessità di procedere ad una
strutturale opera di risanamento della finanza pubblica e di farlo
nel segno dell'equità, riconducendo intanto entro limiti
fisiologici l'elusione e l'evasione fiscale;
Visto il disegno di legge finanziaria dello stato 2007,
all'esame del Parlamento;
Rilevato che il provvedimento all'esame del Parlamento non
opera tagli alle risorse finanziarie della Regione Valle
d'Aosta;
Sottolineato che il documento di programmazione finanziaria
rispetta e garantisce l'autonomia finanziaria della Valle d'Aosta e
le sue cospicue risorse, anche in condizioni di difficoltà
finanziaria del paese e di sacrifici necessari;
Constatato che il Bilancio di previsione recentemente
presentato dalla Giunta regionale prevede per il 2007 entrate e
spese per 2.295.000,00 milioni di euro, con un incremento 2,5%
rispetto al Bilancio di previsione del precedente anno;
Considerate le modificazioni già introdotte nel testo della
Finanziaria nel corso della prima lettura alla Camera, in
particolare:
- il comma 314, sulla nuova formulazione del patto di
stabilità interno che recita: "Sulla base degli esiti delle
sperimentazioni di cui al comma 308, le norme di attuazione devono
altresì prevedere le disposizioni per assicurare in via permanente
il coordinamento tra le misure di finanza pubblica previste dalle
leggi costituenti la manovra finanziaria dello Stato e
l'ordinamento della finanza regionale previste da ciascuno Statuto
speciale e dalle relative norme di attuazione, nonché le modalità
per il versamento dell'imposta regionale sulle attività produttive
e dell'addizionale dell'imposta sul reddito delle persone fisiche",
aprendo con ciò la possibilità per la Regione di svolgere un nuovo
ed importante ruolo;
- il comma 584, con cui si stabilisce che nell'elenco
predisposto da ANAS delle opere infrastrutturali di nuova
realizzazione, ovvero di integrazione e manutenzione di quelle
esistenti, "assumono priorità la costruzione di tunnel di sicurezza
su galleria monotubo a carattere internazionale e la messa in
sicurezza delle vie di accesso, in ottemperanza alla direttiva
2004/54/CE del Parlamento europeo e del Consiglio, del 29 aprile
2004, relativa ai requisiti minimi di sicurezza per le gallerie
della rete stradale transeuropea", il che consentirà di avviare la
realizzazione della galleria di sicurezza del traforo del Gran San
Bernardo e della variante Etroubles/Saint-Oyen, già inserite nel
piano Infrastrutture prioritarie del Ministero delle Infrastrutture
(16 novembre 2006);
Constatato che l'emendamento 134.11 relativo
all'ammodernamento della ferrovia Aosta-Chivasso, fatto proprio,
nel testo proposto dalla Regione, dal relatore alla legge
finanziaria e poi inserito dal Governo nel maxiemendamento, è stato
ripresentato al Senato con le modificazioni conseguenti alle
osservazioni fatte dalla presidenza della Camera in sede di esame
dell'ammissibilità del maxiemendamento, recando un finanziamento di
20 milioni di euro per ciascuno degli anni 2007 e 2008, e che la
modernizzazione della tratta ferroviaria Aosta-Chivasso è parimenti
inserita nel citato piano Infrastrutture prioritarie;
Constatato altresì che la legge finanziaria, fin dalla
stesura originaria, proroga a tutto il 31 dicembre 2007 le
disposizioni in materia di accisa concernenti le agevolazioni sul
gasolio e sul GPL impiegati nelle zone montane ed incrementa il
fondo per la montagna da 20 e 25 milioni di euro;
Preso atto che nella seduta della Camera del 14 novembre il
Ministro Chiti ha comunicato la soppressione dell'art. 9 della
legge finanziaria, recante Contributo comunale di ingresso e di
soggiorno, che forti preoccupazioni aveva suscitato anche tra gli
operatori turistici della Valle d'Aosta;
Richiamate le questioni da gran tempo irrisolte nelle
relazioni Regioni/Stato, tra cui il trasferimento della Caserma
Testafochi per l'edilizia universitaria, in discussione dal
2000;
Invita
- i rappresentanti della Valle d'Aosta nel Parlamento
italiano a proseguire nell'azione tesa a migliorare la legge
finanziaria 2007;
- il Presidente e il Governo della Regione a sviluppare un
incisivo confronto con il Governo italiano, sul piano bilaterale e
nella Conferenza Stato/Regioni, per una rapida definizione delle
questioni aperte.
Nous pouvons reprendre la discussion générale.
La parole à la Conseillère Squarzino Secondina.
Squarzino (Arc-VA)
- Si stava parlando fra noi... ma noi
aspettavamo la presentazione da parte della maggioranza della
risoluzione che hanno firmato... pensavamo che ci fosse qualcuno
che raccogliesse le idee principali, l'ispirazione del testo di
questa risoluzione, anche per capire quali erano gli elementi
importanti di questa risoluzione!
Siamo rimasti stupiti, la volta scorsa, di come si sia svolta la
discussione sul tema della finanziaria, sembrava di essere in
un'assise dei partiti della maggioranza di Governo a livello
nazionale, da "Forza Italia"... scusate, di essere in un'assise
delle forze di opposizione al Governo nazionale, da "Forza Italia",
alla "Lega", ad "AN"... perché c'era proprio una "rancune" contro
il "Governo Prodi" e questo ci aveva alquanto stupito... poi
abbiamo detto: "ma cosa c'è alla base, quali sono le motivazioni
politiche"? Le motivazioni politiche le abbiamo dette l'altra
volta, le ricordo soltanto: la nostra impressione era che il
Governo regionale, avendo difficoltà a spiegare come adesso agisce,
le scelte che vuole fare per la finanziaria regionale, preferisce
occuparsi di altro, in modo che l'attenzione non sia rivolta su
quello che sta capitando qui, a livello regionale, però ci sembra
che anche le motivazioni che sono state addotte nella risoluzione
siano motivazioni che, a nostro avviso, sono chiaramente di parte,
perché non riconoscono alcuni dati fondamentali che abbiamo cercato
di mettere nella nostra risoluzione.
Primo dato fondamentale: è innegabile che il Governo precedente
ci abbia lasciato un enorme debito che andava colmato, questo è un
dato di fatto che non è stato neanche indicato nella risoluzione
firmata dai Consiglieri Vicquéry, Lavoyer e Viérin Marco, cioè qui
si dà per scontato che "tout va bien, Mme la marquise", questo
Governo che distribuisce soldi a tutti si è dimenticato della Valle
d'Aosta... cattivo Governo! Noi diciamo: attenzione, c'è un debito
enorme che il Governo precedente ha lasciato, occorreva fare una
manovra molto forte di almeno 15 miliardi di euro, proprio per
correggere il deficit pubblico. Il Governo però ha detto che non
era sufficiente correggere il debito pubblico, ma occorreva trovare
risorse per sostenere e incentivare lo sviluppo e per rimediare ad
alcune ingiustizie e disequilibri che si erano stratificati durante
i Governi precedenti, per cui la manovra è stata molto più alta,
perché si è voluto recuperare almeno oltre 20 miliardi di euro per
interventi per lo sviluppo e per l'equità: questo era il quadro
generale. In questo quadro generale è chiaro che bisogna analizzare
i vari tipi di intervento. Qui ci si è dimenticati di dire che in
questo quadro generale le risorse di bilancio della Valle d'Aosta
sono state garantite, nessuno ha toccato i 9/10, nessuno ha toccato
queste risorse...
(interruzione dell'Assessore Marguerettaz, fuori
microfono)
... ma questo riconosciamolo, neanche questo! Non riconosciamo
neanche che il provvedimento in esame al Parlamento non taglia le
risorse della Regione!
Secondo: non riconosciamo neanche che, nonostante i tagli che ci
sono in tutto il Paese, il nostro bilancio comunque ha un
incremento... credo che almeno questo dato andava individuato!
Nella risoluzione della maggioranza si dà per scontato che tutta
una serie di punti sono stati elusi, dimenticati, finora non
accolti... come se le richieste che il Governo regionale attraverso
anche i suoi Parlamentari ha fatto non fossero state per nulla
accolte! Ora, una serie di emendamenti sono stati accolti e altri
sono in via di accoglimento; qui, invece, nella risoluzione della
maggioranza si individua solo il fatto che non si tenga in alcuna
considerazione le peculiarità delle Regioni a Statuto speciale, che
non si sia intervenuti su tutti quei dossiers che da anni sono lì,
senza risposta e senza soluzione. Penso che sia proprio poco
corretto intellettualmente pretendere che i dossiers, che da oltre
10 anni sono aperti e su cui da oltre 10 anni i nostri
rappresentanti nelle Commissioni paritetiche hanno operato molto
bene - come dice sempre il nostro Presidente Caveri - mi sembra
impossibile che all'improvviso questi dossiers vengano risolti a
livello di finanziaria!
Ora, alcuni temi importanti sono stati accolti; intanto - e
vogliamo ricordarlo nella nostra risoluzione - per quanto riguarda
il "Patto di stabilità" le norme che sono state inserite sono molto
importanti e garantiscono che il coordinamento fra le misure della
finanza pubblica prevista dalle leggi e la manovra finanziaria
dello Stato, in modo che ci sia un coordinamento fra ciò che
avviene a livello nazionale e ciò che avviene a livello regionale.
Sono stati accolti gli emendamenti che riguardano le grandi opere:
il tunnel di sicurezza per il Gran San Bernardo è entrato
nell'elenco delle infrastrutture prioritarie, come pure la variante
Etroubles/Saint-Oyen che consente un traffico migliore per accedere
al traforo del Gran San Bernardo. Ancora: sono stati portati da 20
a 25 milioni di euro i fondi per la montagna; ancora: vengono
prorogate al 31 dicembre 2007 le disposizioni in materia di accise
concernenti le agevolazioni sul gasolio e sul GPL impiegati nelle
zone di montagna; ancora: per quanto riguarda il famoso tratto
della ferrovia Aosta/Chivasso, questa è stata inserita e questo
sarà risolto al Senato.
È chiaro che rimangono ancora alcuni problemi, come la
"Testafochi"; per questo chiediamo con forza, da una parte, ai
rappresentanti della Valle d'Aosta, di continuare a proseguire
nell'azione che hanno fatto finora per migliorare la legge
finanziaria 2007, e chiediamo anche al Presidente e al Governo
della Regione di continuare questo confronto con il Governo
italiano nella Conferenza Stato-Regioni, perché le questioni ancora
aperte al di là della finanziaria vengano affrontate, come ad
esempio la questione della "Testafochi".
Presidente
- La parola al Consigliere Borre.
Borre (UV)
- Non farò alcuna illustrazione del documento
perché non l'ho firmato, però vorrei solo dare la mia lettura al
documento presentato dalla maggioranza e poi anche il voto
favorevole a quel documento. È un documento che ha come unico
obiettivo quello di cercare di portare a casa dei risultati
riguardanti argomenti che da oltre 10 anni sono sul tappeto e altri
di attualità; un documento della maggioranza che non vuole
assolutamente inserirsi in un dibattito sul bipolarismo, cosa che
invece altri Consiglieri potrebbero fare.
L'"Union Valdôtaine" non ha mai fatto il discorso di inserirsi
in dibattiti che vanno al di là di quella che è la nostra Regione
in certi momenti quando c'è l'interesse della Regione in campo, e
mi auguro non vorrà farlo neanche in futuro questo tipo di
intervento. Trovo in questo documento della maggioranza un altro
elemento, oggi più che mai necessario: il mandato di collaborazione
tra Presidente della Giunta, Governo regionale, maggioranza con i
Parlamentari, quindi la necessità di un tavolo di confronto, di
discussione, di dibattito. Una collaborazione, un confronto, un
dibattito... fatti, questi, che - è mia ferma convinzione -
consentiranno di superare le difficoltà e soprattutto permetteranno
di lavorare insieme proficuamente nell'interesse della comunità
valdostana. Lavorare insieme nel rispetto dei ruoli, evitando che
polemiche crude facciano sì che altri interessi vengano avanti.
Président
- La parole au Conseiller Vicquéry.
Vicquéry (UV)
- Je ne prends pas la parole pour illustrer
la résolution que la majorité a présentée, car elle a été présentée
lors de la dernière séance du Conseil et tout le monde a eu la
possibilité de la lire avec attention. Le texte de la résolution
est un texte qui ne parle pas de dogmes à faveur ou contre la loi
de finances de l'Etat, nous ne sommes pas là pour dire que nous
sommes pour ou contre le Gouvernement... nous sommes là simplement
pour défendre les intérêts du Val d'Aoste, et c'est là le rôle
qu'on a voulu souligner à l'intérieur de cette résolution, c'est le
seul intérêt que nous avons.
Chacun de nous évidemment a des positions politiques différentes
et c'est tout à fait normal que la Gauche défende le "Gouvernement
Prodi" ou qu'elle attaque le "Gouvernement Berlusconi", je suis sur
ce point même d'accord qu'il est vrai que le "Gouvernement
Berlusconi" a quitté des dettes, mais c'est pas ici qu'on a à
discuter sur les dettes de l'Etat, car il faudrait faire une
analyse attentive des dernières 20 années... c'est depuis des
années que l'Etat italien vote des lois sans couverture financière!
Essayons au moins de ne pas le faire ici, Mme Squarzino, à niveau
de Conseil régional! Et c'est pas à nous d'entrer dans le mérite,
même si sont des problèmes énormes, des finances de l'Etat; notre
but est simplement - je le répète - de défendre les intérêts de la
Région, en tenant compte du rôle fort de ce Conseil et en tenant
compte aussi du rôle fort des représentants au Parlement italien,
qui sont les Parlementaires du Val d'Aoste, et non pas les
Parlementaires de tel ou tel autre parti! Dans le document que nous
avons présenté, nous disons simplement que, pour ce qui concerne le
Val d'Aoste, au contraire de ce qui s'est passé pour d'autres
Régions, certains arguments forts qui nous concernent ne sont pas
touchés, ou ils sont touchés d'une façon qui n'est pas
satisfaisante.
Pour ce qui est du "Pacte de stabilité", le problème est simple.
S'il est vrai qu'il a été accepté en principe le discours du solde,
il est aussi vrai que la formulation que le ministère a imposé est
une proposition qui dit que pour ce qui est des dispositions
d'applications, "le norme di attuazione", on pourra les mettre
debout seulement après l'expérimentation des Régions ordinaires.
Donc là on dit simplement: les rapports Gouvernement régional,
Région autonome Vallée d'Aoste et l'Etat sont des rapports qui
doivent être définis à l'intérieur des "dispositions
d'application", et donc faisons-le tout simplement, autrement le
discours de principe d'intervenir sur le problème des finances, des
rapports Etat-Région, ira de l'avant sans avoir la possibilité de
définir les rapports de façon définitive et avec le risque de
dépassement de la part des Régions ordinaires.
Pour ce qui est de la "Testafochi", à mon avis personnel, le
problème ne devrait même pas entrer dans la loi de finances, car
nous avons une loi en vigueur, portant "Norme di attuazione decreto
legislativo 21 settembre 2000, n. 282", en matière de "potestà
legislativa regionale inerente il finanziamento dell'università",
et l'article 2 pour ce qui concerne la "Testafochi" dit:
"L'utilizzo per l'edilizia universitaria di beni immobili delle
forze armate ai sensi degli articoli 5 e 6 dello Statuto speciale
della Valle d'Aosta avviene d'intesa fra il Ministro della difesa e
il Presidente della Giunta regionale".
Les articles 5 e 6 de
notre Statut nous les connaissons, mais c'est pas mal de les
relire; l'article 5 dit que les biens du domaine de l'Etat situés
sur le territoire de la Région, à l'exception de ceux qui
concernent la défense de l'Etat ou les services de caractère
national sont transférés au domaine de la Région, les eaux
publiques destinées à l'irrigation et à l'usage domestique sont
également transférées, et l'article 6 dit que les biens immeubles
du patrimoine de l'Etat situés dans la Région sont transférés au
patrimoine de la Région, font partie du patrimoine indisponible de
la Région les forêts, les carrières, les édifices, etc. Donc il
s'agit d'une loi qui a été votée et qui demande simplement d'être
appliquée avec un accord politique entre le ministre et la Région
autonome. A mon avis présenter les amendements qui concernent le
thème... on peut définir ça "ad abundantiam", mais ce n'est pas la
loi de finances qui doit régler les rapports qui nous
concernent!
Pour ce qui est aussi des autres problèmes dans la résolution
nous voulons qu'il soit dit clairement que l'amendement que le
Député Nicco avait présenté en collaboration avec M. Zeller et
d'autres, et que le ministère n'avait pas accepté en tant
qu'inadmissible, doit simplement être financé, 20 millions pour
chaque année. On espère qu'on puisse le réinsérer à l'intérieur des
amendements présentés au Sénat; donc le document souligne aussi,
comme il a été déjà dit de la part de mon collègue Borre, qu'il est
indispensable de travailler ensemble, et c'est ce que nous voulons
faire d'ailleurs! La Région a envoyé un dossier dernièrement aussi
au Sénateur Perrin et je suis convaincu qu'on pourra travailler
ensemble. Evidemment les rapports de force sont ceux qu'on connaît,
mais là c'est un thème politique sur lequel on pourra discuter
longtemps.
Le problème politique qui nous concerne aujourd'hui est
d'essayer d'être reconsidérée en tant que Région autonome Vallée
d'Aoste au moins au même niveau des autres Régions autonomes et
d'autres Régions qui ont des forces politiquement plus fortes, il
faut le dire. Le gros risque de la Région est d'être écartée du
point de vue politique, c'est là le problème, nous sommes là
simplement pour défendre notre identité, et personne, dans le
document qu'on a signé, ne fait des accusations à personne. Moi je
me limite à reprendre le texte qu'on a présenté et je suis
convaincu que si nous sommes encore une communauté valdôtaine - si
nous le sommes encore, car j'ai des perplexités à ce propos! - nous
devons travailler ensemble.
Nous défendons le document que nous avons présenté; évidemment
nous ne pouvons pas accepter le vôtre.
Président
- La parole au Vice-président Fiou.
Fiou (GV-DS-PSE)
- Devo ammettere che sono un po'
spiazzato dal tono che ha preso il dibattito oggi, mi aspettavo
almeno un'illustrazione appassionata e un po' più battagliero,
invece in qualche modo oggi dovrò tagliarmi un po' le unghie vista
la sceneggiata che in questi giorni aveva fatto ricorso a toni
piuttosto alti, soprattutto in quest'aula, quindi certi
ripiegamenti mi meravigliano, ma devo ammettere che mi fanno anche
piacere.
Devo dire che non sono ancora del tutto convinto della
professione del "vogliamoci bene", dopo che un Presidente la volta
scorsa ha fatto l'intervento che ha fatto... dire "a toni alti" è
dire poco; fra l'altro un Presidente che - non dimentico - è stato
Sottosegretario di un Governo di Centro-Sinistra, che è andato al
Parlamento europeo in nome di Prodi, che in occasione della
formazione del suo primo Governo si è dichiarato orientato al
Centro-Sinistra, che nella presentazione della campagna elettorale
delle ultime politiche, insieme ai notabili della lista che
sosteneva, si è dichiarato orientato al Centro-Sinistra. I toni
assunti qui dentro mi avevano quindi molto disorientato, tanto che
mi era venuto l'altro giorno quasi da ironizzare su una maggioranza
che ha caratterizzato il suo ricompattamento sul "cambio di
casacche"... Non l'ho fatto perché capivo che un'ironia di questo
genere sarebbe stato un giochetto folcloristico e non legato alla
realtà. Allora mi chiedo perché queste contraddizioni, quali sono
le difficoltà che mettono in moto queste vicende.
È comprensibile che i contenuti della finanziaria nazionale
scatenino opposizioni radicali da parte della Destra: infatti è una
finanziaria portatrice di un progetto politico decisamente
alternativo a quello della Destra. È comprensibile che le critiche
ai cambiamenti che propone trovino attenzione anche da parte di
"Stella Alpina" e di "Fédération", perché era difficile credere
alle loro professioni di simpatia per i progetti di Centro-Sinistra
espressi quando questo poteva convenire. È comprensibile anche che
una parte dell'"Union" simpatizzi per le critiche alla finanziaria,
è la parte più di Destra dell'"UV" che sta trovando le condizioni
per esprimersi più esplicitamente da quando l'"UV", anche qui mi
viene da dire, sempre meno "ni Droite ni Gauche", ma sempre un po'
di più "Droite et Gauche", con tutti i rischi che questo comporta
di deflagrazione di un confronto interno...
Queste riflessioni mi fanno allora pensare che l'obiettivo di
certi interventi e di questa alzata di toni, non sia tanto sul
merito, (e qui concordo con il Capogruppo dell'"Union", Vicquéry,
sul significato generale di questa finanziaria) perché discutere
sul merito potrebbe scatenare all'interno della maggioranza, in
particolare all'interno dell'"UV", un confronto difficilmente
controllabile. Questa alzata di tono sull'amor di patria leso -
permettetemi di schematizzare, altrimenti divento troppo lungo -
cioè su tutto ciò che lo Stato e casualmente in questo caso la
finanziaria non risolve per la Valle d'Aosta, ha delle finalità non
esplicitate. Permette di sfogare un po' di rancore nei confronti di
chi ha inflitto una un po' bruciante sconfitta ai propri programmi
ma anche di mascherare difficoltà del governo e della
maggioranza.
Ecco, però, mentre giustifico questa attenzione a non scatenare
dibattiti non facilmente controllabili, vedo in questa posizione
della difesa schematica della Valle d'Aosta per attaccare
qualcos'altro, alcuni inconvenienti. Uno, che non mi sembra di poco
conto, è l'utilizzo strumentale dell'amor di patria in un momento
complesso come l'attuale, in cui il confronto su un progetto
istituzionale più idoneo a governare i grandi processi di
trasformazione dovrebbe affrontare molto più in profondità temi
come il rapporto della nostra comunità con i problemi posti da
queste trasformazioni, che ci mettono in condizioni nuove e diverse
nel rapportarci agli altri. Qui non approfondisco perché mi manca
il tempo, ma anche l'istituzione della "Festa della Valle d'Aosta",
l'inno, la bandiera e certe opposizioni strumentali fanno sminuire
di valore cose che, invece, fondamentalmente hanno valore e che
rischiano invece di essere utilizzate per scopi che non hanno
almeno il livello di valore del confronto che si dovrebbe mettere
in atto. Credo che queste debolezze servano soprattutto a coprire
l'incapacità o la non volontà di proporre un progetto convincente
che ci collochi da protagonisti nella ricerca di corretti rapporti
fra persone e comunità nel mondo futuro.
Il secondo inconveniente che voglio citare è anche
l'accantonamento della discussione nel merito, tutto, della
finanziaria. Rifugiarsi dietro la contestazione in nome dell'amor
di patria rischia di nascondere o di rinunciare a un confronto, i
cui sbocchi riguardano anche noi, perché definiscono come pagheremo
le tasse, come potrà evolvere il rapporto di lavoro dei nostri
figli, quale sarà il futuro economico del nostro Paese... di queste
cose mi pare che non abbiamo discusso... La finanziaria, al di là
degli aspetti più particolari, avvia un progetto per il Paese
alternativo a quello che abbiamo vissuto fin qui. Non condivido, ma
capisco le sollevazioni della Destra quando, avendo sensibilità e
idee diverse, in qualche modo si oppone a questa maggioranza. Mi
lascia disorientato il fatto che qualcuno invece non voglia
affrontare questi argomenti.
Salto a piè pari per questioni di tempo tutta l'analisi che
avrei voluto proporre della finanziaria, non avevo fatto i conti
con i 10 minuti a disposizione; cito solo la questione del debito
pubblico che non è solo folcloristicamente occasionale: ogni
Governo lascia all'altro un buco, quindi anche stavolta un Governo
ha lasciato all'altro un buco, è vero, ma i 3 punti di debito
pubblico in più degli ultimi 5 anni sono punti reali. I 5 punti di
"PIL", che rappresentavano la finanza di riserva che lo Stato
utilizzava per le grandi strutture e che adesso sono ridotti a 0,5
punti del PIL sono dati reali, sono cose che sono avvenute negli
ultimi 5 anni e che non vanno sottovalutati... metà della manovra
finanziaria va per "tappare questo buco".
Fermarci a questa sola ipotesi: "tappiamo il buco" e basta come
qualcuno ha ipotizzato, mi sembra riduttivo, perché intanto
"tappare il buco" e lasciare le cose come stanno, vorrebbe dire
rimanere comunque sulla china che lo ha prodotto e quindi
ritrovarcelo più aggravato successivamente, perché andando avanti
con questi meccanismi riproduciamo il buco con condizioni
peggiorate, perché il mondo va avanti. Vorrebbe dire anche lasciar
ingigantire le disuguaglianze generate da un sistema sociale che
tutti i momenti critichiamo: basti pensare al lavoro precario, alla
rivendicazione di libertà che ho sentito in questi giorni "di non
essere controllati se non paghiamo le tasse". Credo che i precari
non abbiamo molti problemi di essere controllati se pagano o non
pagano le tasse, mentre da un'altra parte capisco che qualcuno
voglia avere la libertà di non essere controllato!
Chiudo con 2 sole battute sulla questione del clima qui dentro:
è vero che una nuova maggioranza più spostata a Destra c'è, quindi
che di conseguenza ci possa essere un clima di dibattito che è più
spostato a Destra, ma credo che ci siano segnali che vanno oltre
questa "geografia politica", e credo che assistiamo sempre più ad
interventi di taglio che direi "populista fondamentalista": lo
abbiamo visto in occasioni di proposte e provocazioni sul Papa,
sulle questioni relative agli immigrati, dove ho visto crescere
anziché il confronto di idee la demonizzazione di chi ne professa
di diverse. Anche l'avvio della discussione sulla finanziaria mi è
sembrato caratterizzato in questo senso: questo mi preoccupa come
uomo di Sinistra, ma in un certo senso mi fa anche venire fuori
anche un po' di orgoglio perché questo cambiamento nel confronto è
venuto quando siamo usciti dalla maggioranza. Qualcuno non potrà
più dire, da oggi in poi, che eravamo "lo zerbino dell'Union
Valdôtaine", spostavamo il confronto su piani più costruttivi.
Presidente
- La parola al Consigliere Tibaldi.
Tibaldi (CdL)
- Ci aspettavamo perlomeno dal Capogruppo
Vicquéry un intervento più accalorato e convinto a sostegno della
risoluzione che è stata presentata; sembrava quasi che in punta di
piedi volesse chiedere scusa per aver presentato una risoluzione
contro una finanziaria che è probabilmente la peggiore di quelle
che abbiamo vissuto all'interno di questo Consiglio... quindi,
Capogruppo Vicquéry, l'ha voluta iscrivere d'urgenza la volta
scorsa, gliel'abbiamo iscritta d'urgenza, perlomeno, visto che sono
passati anche 15 giorni qualche motivazione più convinta non ci
sarebbe dispiaciuta e soprattutto qualche motivazione politica.
Alla luce di quello che è successo lo scorso anno, quando venne
presentata l'ultima finanziaria del "Governo Berlusconi", in
occasione della quale il Presidente Caveri proclamò lo sciopero di
un giorno, a rigor di logica oggi, per essere coerenti, il
Presidente Caveri avrebbe come minimo dovuto partecipare alla
manifestazione di piazza, perché lo scorso anno non ci fu un
attacco così violento alle tasche degli Italiani da parte di un
Governo che ha introdotto una moltitudine di tasse e ne ha
aumentate altrettante! Presidente Caveri, anche a lei rivolgo
quindi l'invito di rendersi conto che non solo viene dimenticata la
Valle d'Aosta come istituzione, ma vengono anche gabellati i
cittadini valdostani come contribuenti e questo vogliamo
sottolinearlo. E questo viene fatto da un Governo di Sinistra - i
miei colleghi mi consigliano di chiamarli con il loro nome:
Comunisti, visto che loro ci chiamano "Destra", noi li chiamiamo
con il loro nome -, un Governo che altro non ha fatto che
annunciare, non appena insediato, una finanziaria possibile di 15
miliardi di euro, si stava approvando il cosiddetto "DPEF" con non
poche difficoltà, e alla fine la finanziaria che adesso si va ad
approvare misura ben 38 miliardi di euro! Avete aumentato di 23
miliardi la posta in gioco, ovvero il prelievo dalle tasche degli
Italiani, 23 miliardi in più da luglio ad oggi, quando
Padoa-Schioppa diceva qualche mese fa che sarebbero bastati 15
miliardi per mettere i conti in regola!
Allora, "non prendeteci per il mulo", come hanno detto
giustamente gli artigiani, e come hanno anche affisso in piazza, ad
Aosta, e in altre città italiane, perché non vogliamo essere presi
in giro! Si sono lamentati non solo gli artigiani valdostani, ma
anche gli albergatori, anche per bocca del qui presente Presidente
ci sembra che siano state sottolineate diverse criticità nei
confronti di questo documento, la "Confindustria" della Valle
d'Aosta, ma anche i sindacati, benché in forma più attenuata,
perché questo dovrebbe essere teoricamente il loro Governo amico.
Diciamo questo, e ci rivolgiamo al Consigliere Vicquéry, che è
primo firmatario della risoluzione: gli interessi dei Valdostani si
fanno non firmando dei patti con Prodi, come hanno fatto i 2
Parlamentari, perché questa firma del patto con Prodi serve per
stampellare Prodi da una parte e per salvaguardare gli interessi
politici di coloro che hanno sostenuto i Parlamentari valdostani
per ottenere dei benefici di "piccola bottega". Non vogliamo che
alla fine venga barattato l'interesse della comunità valdostana,
per far sì che Nicco e Perrin riescano ad acquisire qualche piccolo
beneficio: mi riferisco alla recente promessa di una "leggina" che
verrà fatta per rimborsare di 180mila euro le loro spese
elettorali. Non possiamo barattare per una cifra così esigua le
necessità di una comunità come la nostra; abbiamo bisogno di
Parlamentari che non inseguano delle chimere politiche, ma abbiamo
bisogno di Parlamentari che abbiano a cuore le esigenze della
nostra comunità.
Crediamo che anche la manifestazione di piazza alla quale
abbiamo partecipato e dove veramente in questa piazza c'era il ceto
medio, la gente che lavora, quella che voi presumete che siano
degli evasori fiscali perché, secondo la vostra ideologia, poiché
lavorano sono destinati ad essere considerati evasori, a quella
manifestazione c'era moltissima gente che, per la prima volta,
scendeva in piazza. Certamente mancavano i "No global" o quelli che
spaccano le vetrine, c'era gente invece che guarda le vetrine e
acquista, fa turismo nel momento in cui partecipa nella capitale a
una manifestazione di questo tipo. Abbiamo notato come la
maggioranza degli Italiani abbia decretato la fine di un Governo o,
meglio, l'inizio della fine di un Governo... poi sarà il Governo
che dovrà trarne le conclusioni e prenderne atto!
Ci piacerebbe che dal Governo regionale a questo punto venisse
un segnale più forte, oltre all'approvazione di questa risoluzione,
perché non solo gli interessi istituzionali della Valle d'Aosta
sono pregiudicati - e qui si fanno diversi esempi in materia di
ferrovia, Caserma "Testafochi", università, raccordo del Gran San
Bernardo -, ma si mette a repentaglio la sopravvivenza di molte
persone che lavorano con una fatica quotidiana che è quella di
affrontare tasse, burocrazia, che la fanno sempre di più da
padrona. Crediamo che sia difficile auspicare, come scrivete nel
mandato che volete esprimere in calce a questa risoluzione, questa
collaborazione fra Governo regionale e Parlamentari valdostani,
perché ci pare che le strade si siano abbastanza divaricate, ci
pare che gli interessi politici stiano andando ognuno per proprio
conto, e siamo preoccupati perché questa divaricazione ci porta a
una distrazione rispetto agli interessi primari della nostra
comunità.
Noi possiamo anche approvare questa risoluzione, adesso vediamo
l'evoluzione del dibattito, però ci pare di capire che da parte
vostra ci sia poca convinzione, colleghi della maggioranza che
l'avete firmata! Non ci sono solo questi elementi di criticità, ma
ci sono gli altri elementi che qualcuno di voi ha anche denunciato
con qualche comunicato stampa, forse lo ha denunciato per emergere
in termini di visibilità, ma poi si è ben guardato dal riportarli
in questa risoluzione; forse perché non riuscivate a trovare un
accordo di massima sulle questioni da scrivere nell'ambito di
questo documento. Qui non c'è solo un'istituzione che è stata
dimenticata, la Valle d'Aosta, ma ci sono i Valdostani che sono
stati dimenticati! Il "Governo Prodi" non può soddisfare attraverso
questa finanziaria gli interessi né della Valle d'Aosta, né dei
Valdostani e naturalmente questo noi vogliamo gridarlo a viva voce
e chiediamo che il "Governo Caveri", se ha avuto il coraggio di
scioperare l'anno scorso per una finanziaria che ha mantenuto tutti
gli impegni, ha tagliato addirittura i costi della politica e ha
portato nelle casse e della Valle d'Aosta e dello Stato diverse
risorse - vogliamo solo ricordare che nell'ultimo trimestre 2006
12,5 miliardi di euro in più sono arrivati grazie alla finanziaria
firmata da Tremonti e non certo da Visco, anche se se n'è fregiato
il "Governo Prodi" recentemente, e vorremmo che si riconoscessero
anche i meriti di chi c'è stato prima e dei vantaggi che ha tratto
la comunità valdostana! - chiediamo che il Presidente Caveri ed il
Consigliere Vicquéry abbiano il coraggio di brandire la spada per
difendere gli interessi dei Valdostani e non avere questa prudenza
eccessiva... forse perché coltivate qualche desiderio politico che
vi è stato scippato da qualcun altro!
Presidente
- La parola al Consigliere Lavoyer.
Lavoyer (FA)
- Solo per dire perché come "Fédération
Autonomiste" voteremo con convinzione questa risoluzione presentata
dalla maggioranza; peraltro se avevamo qualche dubbio, questo
dubbio è stato fugato "in toto" dagli interventi dei rappresentanti
delle forze di opposizione in questo Consiglio. Voteremo in modo
convinto questa risoluzione, perché è una risoluzione per la Valle
d'Aosta, è una risoluzione che evita di entrare nel dibattito
strumentalizzato, quindi noi non siamo a favore di questa
finanziaria, caro collega Fiou, ma questo non vuol dire che siamo a
favore del "Governo Berlusconi" o a favore della Destra!
Siamo contro questa finanziaria proprio per motivi di merito,
siamo nella stessa posizione di parecchi Sindaci del
Centro-Sinistra che hanno protestato contro questa finanziaria, che
aumenta le tasse non per creare sviluppo, ma per riuscire a far
fronte in modo equilibrato alle spese correnti, aumenta i ticket
sulla sanità, taglia i fondi dei trasferimenti agli enti locali,
creando quel meccanismo perverso che consiste nella possibilità
data agli enti locali di aumentare l'IRPEF per dirottarla al
pareggio dei loro bilanci. Siamo nettamente contro questa
finanziaria per questioni di merito, non per amor di patria, e se
la risoluzione è una risoluzione di buon senso che abbassa i toni,
che sottolinea che per il bene della Valle d'Aosta è necessaria una
forte collaborazione fra Consiglio e Governo e i Parlamentari -
Parlamentari che sono di tutta la Valle d'Aosta, non solo di una
parte di questo Consiglio! -, non è che abbassa i toni perché ci
vergogniamo... abbassiamo i toni perché questo è l'approccio giusto
su questa tematica!
Questa è un'ottima risoluzione, una risoluzione che non fa sì
che questa maggioranza venga tirata per la giacca da parte della
Sinistra o da parte del Centro-Destra strumentalizzando questo
documento. Siamo contro la finanziaria, ma siamo anche contrari a
posizioni radicali che sono state esposte dal Centro-Destra: per
questo motivo "Fédération" voterà convinta questa risoluzione e non
può accettare il testo della risoluzione presentata dal gruppo
"Arcobaleno" e firmata dal Capogruppo Sandri dei "DS".
Presidente
- La parola al Consigliere Bortot.
Bortot (Arc-VA)
- Passo per uno che non ha le mezze
misure... effettivamente certe volte mi arrabbio e oggi, invece, mi
diverto un mondo! Non capisco il tono pacato del Consigliere
Vicquéry, sarà questa umidità, sarà dovuto al clima... capisco di
più il tono pacato del Consigliere Tibaldi: probabilmente lui è
molto stanco, non è abituato a grandi manifestazioni e sono le
prime alle quali lui partecipa... io, che sono 40 anni che
partecipo a manifestazioni, mi si apre il cuore! Tutti sanno che io
sono per la rotazione, dal lavare i piatti a casa, al fare il
Presidente, l'Assessore e il Consigliere, quindi ben venga una sana
rotazione, anche nel fare le manifestazioni!
A parte un po' di battute di spirito, il fatto che il
Consigliere Vicquéry abbia usato un tono "soft" lo capisco anche,
perché si saranno anche accorti delle contraddizioni nella loro
risoluzione, nella risoluzione della maggioranza, perché al punto
6, prima pagina, leggo:
"Constatato come a fronte della
profusione di ingenti e disparati stanziamenti previsti per
interventi infrastrutturali a favore delle Regioni sia a Statuto
ordinario che a Statuto speciale..."
... constatato che a fronte
delle profusioni di ingenti e disparati stanziamenti..., poi al 1°
punto, seconda pagina, dove dice:
"Il Consiglio regionale
esprime la propria preoccupazione in merito ai contenuti e ai
metodi che stanno caratterizzando la manovra finanziaria dello
Stato per il 2007, che non tengono in alcuna considerazione le
peculiarità delle Regioni a Statuto speciale e delle Province
autonome..."
... allora, da una parte c'è una profusione di
risorse a favore delle Regioni a Statuto speciale e ordinarie,
dall'altra non si tiene conto delle peculiarità... evidentemente
c'è una bella contraddizione!
L'altra cosa, in modo più serio, che voglio dire al Consigliere
Vicquéry è che quello che succede al nostro Paese non è che non lo
deve interessare e noi dobbiamo badare esclusivamente agli
interessi della Valle d'Aosta, ma gli interessi della Valle d'Aosta
sono strettamente legati alle congiunture internazionali e
nazionali. Se la gente non ha i soldi per andare a spasso, i nostri
settori commerciali e turistici non è che ne beneficiano di questi
tempi, quindi se di fatto il "Governo Prodi" è stato obbligato a
fare una finanziaria di questo tipo, io non sono quello che sparla
sempre delle eredità ricevute, ma siete voi stessi che
giustificate, con un Governo di 5 anni, questo tipo di finanziaria!
Poi il fatto che a lavorare in questo Paese sembra siano solo i
miei amici commercianti, artigiani e albergatori... è vero che loro
sono produttivi e strategici per il Paese, e... noi, lavoratori
dipendenti? La ricchezza in questo Paese l'hanno costruita tutte le
altre categorie, meno che quelli fino adesso sono gli unici che
sappiamo con certezza che hanno pagato le tasse? Ma sarebbe ora che
provassimo a stare tutti a casa, mi immedesimo nella categoria dei
lavoratori dipendenti e vediamo chi porta avanti questo Paese!
Si interviene sul problema dello sviluppo dicendo "più tasse, ma
meno sviluppo": ma i miliardi del cuneo fiscale sono andati nelle
tasche dei lavoratori o degli imprenditori? E chi è che ha le leggi
sulle agevolazioni in merito di sviluppo, investimenti, tecnologie?
Ce l'hanno i lavoratori o ce l'hanno gli imprenditori? Vogliamo
fare un piccolo esame sul comportamento dei nostri imprenditori
locali che senza le rette dell'Amministrazione regionale non sono
in grado di tirarsi su i pantaloni? Questo una buona volta va
detto! Allora continuiamo a far pagare meno contributi alle
imprese, a ridurre il costo di lavoro, sono saltati tutta una serie
di benefici legati al patto sindacale, e qui facciamo un piccolo
"excursus": ci avete tolto la contingenza sulla busta paga, abbiamo
pagato con 4-5 giorni di festività in meno in tutti questi anni
trascorsi, abbiamo rinunciato a rivendicare nei contratti livelli
di salari adeguati al costo della vita, ma... chi è che deve
continuare a fare i sacrifici in questo Paese per mandarlo avanti?
I soliti "noi" o... ci mettiamo tutti le mani in tasca?
Capisco che se uno non è abituato a mettersi le mani in tasca e
se degli utili della propria azienda è sempre stato abituato a
disporre come meglio credeva, pagando fior di consulenti e
commercialisti per pagare di meno, e adesso è cambiato il clima,
bisogna che anche loro comincino a mettere le mani in tasca non
solo per mettere dentro, ma per tirar fuori, c'è una prima volta in
tutte le cose, cari signori! Quindi se qualche categoria è più
soggetta a pagare qualcosa in più per far funzionare questo Paese,
ma perché Prodi dovrebbe essere così cattivo e mettere tutte queste
tasse per crearsi una ribellione così forte nel Paese? Credo che se
avesse potuto farne a meno, lo avrebbe fatto volentieri, sarebbe
stato più popolare! Poteva fare qualche legge "ad personam", poteva
fare qualche legge di defiscalizzazione sull'ereditarietà, poteva
farsi qualche legge di non perseguibilità nei falsi in bilancio,
poteva continuare sulla strada del suo predecessore diventando
l'uomo più popolare di questo Paese, e in piazza allora, Tibaldi,
saremmo stati tutti assieme per un'mmensa festa popolare!
Evidentemente ci deve essere un senso di responsabilità di chi
governa, non è che sia tanto contento che per l'ennesima volta sia
stato ridotto il cuneo fiscale e i soldi vadano di nuovo alle
imprese... vedremo se li investono!
Le liberalizzazioni: io sono uno che non ama le
liberalizzazioni, soprattutto le privatizzazioni non le amo per
niente; mi sembra che sia Bersani, Ministro di questo Governo, che
ha introdotto delle liberalizzazioni: apriti cielo! Le corporazioni
più incredibili di questo Paese per amore del Paese - pardon, per
amore "della loro tasca" - hanno detto: "finalmente anche noi
partecipiamo alla crescita del nostro Paese, diamo il nostro
contributo, ci solleviamo a favore di Prodi e no alle
liberalizzazioni previste e sollecitate da tutti"; evidentemente
quando toccano le tasche di qualche categoria, scattano posizioni
corporative e, con tutto il rispetto delle persone che hanno
manifestato sabato, non sono riuscito a capire sulla base di quali
proposte, che non fosse quella di "stiamo pagando troppe tasse", si
è fatta la manifestazione... ma un Paese che si reputi civile, in
una Europa civile, non esiste che non paghi le tasse! Gli unici a
protestare sul pagare le tasse, dovremmo essere noi lavoratori, che
dal dopoguerra siamo gli unici che abbiamo avuto la certezza di
pagarle; sul fatto che qualche altra categoria, dicevo, debba
mettersi le mani in tasca, non vedo assolutamente niente di
scandaloso... oppure sì?
Lattanzi (CdL)
- (fuori microfono)... fai la domanda a
loro, non a noi!
Bortot (Arc-VA)
- No, la faccio a voi, perché cosa c'è di
scandaloso che un cittadino paghi le tasse in proporzione...
dovrebbe essere l'"abc" di un Paese civile... poi possiamo litigare
sul come utilizzare questi soldi. So anch'io che sulle scorte ci
sono stati degli sprechi, che è stata data qualche consulenza di
troppo... non vorrei ora fare l'elenco perché ho finito il tempo;
per adesso mi fermo qui.
Presidente
- La parola al Consigliere Viérin Marco.
Viérin M. (SA)
- Mi sembra di rivivere dibattiti della
passata legislatura, quando i ruoli erano invertiti fra la Sinistra
e la Destra. Oggi mi sembra che ci sia una inversione di ruoli, ma
che va a difendere o a sostenere le stesse cose che si dicevano 5
anni fa!
Vedete, qui si sta cercando di portare l'attuale dibattito sul
piano politico, veramente politico di Centro-Destra e di
Centro-Sinistra. Noi non condividiamo questo modo di fare, e la
nostra risoluzione presentata nella passata adunanza va proprio in
direzione di vedere se tutte le forze politiche presenti in
quest'aula riescono a portare avanti un'azione a difesa degli
interessi legittimi dei Valdostani: è questo il motivo del
contendere, non è il fatto se ha ragione il Centro-Destra o il
Centro-Sinistra rispetto agli ultimi anni del dibattito politico
nazionale, perché sia il buco, come gli impegni per il Mezzogiorno,
erano nel programma di Centro-Destra prima, sono nel programma del
Centro-Sinistra oggi e ci si rimpalla sempre le questioni, quindi
si parla della stessa cosa e si difendono in maniera diversa le
cose sostenute dai governi precedenti! Allora, quando dobbiamo
parlare di argomenti come quello che abbiamo posto all'attenzione
del Consiglio e noi lo abbiamo posto in maniera corretta, è che
ognuno di noi deve darsi delle priorità e le nostre sono
soprattutto quelle della Valle d'Aosta.
Quando sento parlare l'amico Fiou sul discorso di bruciante
sconfitta, sul discorso del Papa o sul tema degli immigrati, caro
Giulio, come dici spesso tu, se andassimo a votare - lo confermano
i dati nazionali come quelli valdostani - le cose sarebbero diverse
rispetto a 7-8 mesi fa; per onestà intellettuale, è vero noi siamo
una forza moderata, regionalista di Centro, quindi abbiamo idee
diverse da voi sul Papa e sugli immigrati. Di questa finanziaria
non condividiamo l'apertura di centinaia di migliaia di pass in più
per la provenienza di immigrati, siamo per una politica di
immigrazione diversa, corretta, rispettosa dell'uomo, di
accettazione e di accoglimento, ma anche per la pretesa dei doveri
di questi immigrati per le nostre tradizioni!
È chiaro che abbiamo delle posizioni diverse su questi aspetti;
quando si parla - e rispondo al Consigliere Bortot - della
tassazione, il sottoscritto ha fatto parte di un sindacato per 12
anni, lo ha rappresentato in azienda, ha sostenuto le battaglie
sindacali, ma con una visione diversa, perché per creare dei posti
di lavoro bisogna che qualcuno rischi del proprio, rischi del
proprio denaro, rischi l'essere della propria famiglia, altrimenti
i posti di lavoro non possono sempre crearli lo Stato, la Regione,
il Comune! Vedi Bortot, quando la tassazione con questa finanziaria
passa a 3-4 punti in più rispetto alla media europea, rischiamo di
portare l'Italia, e quindi la Valle d'Aosta, fuori dal mercato di
competitività. Sono queste le cose che non condividiamo di questa
finanziaria, ci sono degli aspetti che alla fine paghiamo tutti:
dal lavoratore dipendente al libero professionista, all'artigiano,
al settore terziario...
Oggi credo che da un punto di vista politico quello che fa più
male è questo "sistema bipolare italiano", che è basato come un
ponte sulle ali estreme, e allora quando abbiamo un sistema
bipolare che è diverso da quello inglese, americano... che è basato
sulle estreme ali, non c'è più il senso della moderatezza, della
voglia di confronto e di trovare una soluzione, ma c'è una presa di
posizione di parte estrema, perché obbligatoriamente si deve
arrivare a tenere in piedi una maggioranza: questo lo era prima e
questo lo è oggi per la Sinistra!
Siamo contrari a questo "sistema bipolare italiano" e vogliamo,
proprio per queste motivazioni, rafforzare il nostro progetto
autonomista regionalista centrista, moderato, perché è di questo
che oggi l'Italiano e il Valdostano si accorge ogni giorno... che
purtroppo, oggi come ieri, si è legati agli estremismi e alla
"Stella Alpina"... gli estremismi non piacciono.
Presidente
- La parola al Consigliere Venturella.
Venturella (Arc-VA)
- Ricordo bene l'intervento del
Presidente Caveri durante la seduta passata del Consiglio
regionale, un intervento molto acceso con toni e volumi che avevano
pochissima - se non alcuna - corrispondenza con la realtà della
finanziaria, con il cammino della finanziaria. La finanziaria era
appena avviata che il Presidente Caveri aveva strillato allo
scandalo, e subito dopo in Consiglio aveva presentato la
risoluzione a nome della maggioranza che - e fa un po' specie! -
nessuno in quest'aula, oggi, ha illustrato!
Risoluzione della maggioranza, cofirmata dalla "CdL"...
(proteste vivaci da parte dei Consiglieri del gruppo "La Casa
delle Libertà")
... copartecipata... sostenuta... allora concordata a "umma
umma" dalla "CdL", lo avete dichiarato...
Presidente
- Colleghi, avete facoltà di intervenire,
abbiate pazienza!
Venturella (Arc-VA)
- ... era per vedere se eravate
attenti...
(ilarità dell'Assemblea)
... sapete, un po' di esperienza nelle aule scolastiche, quando
uno fa degli svarioni, dice che era per vedere se gli alunni erano
attenti... allora, condivisa almeno nei toni e nel volume dalla
"CdL", che si è vista portare l'argomento su un vassoio
d'argento... quale ghiotta occasione per il Centro-Destra a testa
bassa criticare il "Governo Prodi"! Però, dall'altra, come ha detto
giustamente il collega Fiou, ha fatto emergere tutta la
strumentalità intrinseca di questa risoluzione e che aveva come
unico obiettivo forse il "Governo Prodi"? Ma neanche per sogno...
aveva come unici obiettivi il nostro Deputato e il nostro
Senatore!
Vorrei, anche se ciò potrà dare fastidio all'apparato uditivo
del Presidente Caveri, ricordare cosa ha scritto il Senatore Perrin
in una nota:
"Il Presidente della Giunta aveva già consegnato ai
Parlamentari una lista di emendamenti da presentare con toni e
metodi già altamente opinabili, emendamenti che riguardavano tutto
l'insoluto dei rapporti Stato e Regione Valle d'Aosta degli ultimi
10 anni. Pretendere che quanto in tutto questo tempo non è stato
fatto dai passati Parlamentari, ivi compreso Caveri stesso, sia
recepito "sic et simpliciter" dal Governo Prodi, indica in sé
malafede o, al meglio, profonda o stupefacente ignoranza delle
procedure parlamentari".
Andiamo a rivederci le procedure parlamentari: abbiamo in questa
sala il collegamento Internet, ci siamo quindi collegati con il
sito sia della Camera che del Senato, XIV legislatura, quello che
aveva come Senatore e come Deputato l'ex Senatore Rollandin e l'ex
Onorevole Collé, e siamo andati a vedere per la finanziaria 2006
("Governo Berlusconi") quale mole di lavoro avevano svolto i nostri
2 Parlamentari, ma soprattutto quanti emendamenti avevano
presentato: 40? E poi posso consegnare al nostro "Presidentissimo"
anche il sito. Onorevole Collé: nato ad Aosta..., attività di
Deputato, attività legislativa in Assemblea e in commissione,
andiamo a vedere in Commissione bilancio: nessun emendamento!
Senatore Rollandin: attività finanziaria 2006 in seconda lettura
Commissione bilancio: 20 emendamenti, di cui 14 cofirmatario, 6
primo firmatario. Emendamento 17.16 miglioramento linea
Chivasso/Aosta, lo stesso emendamento che ha presentato il Senatore
Perrin, perché ha ragione, è un problema che data 10-15 anni...
emendamento bocciato!
Il "Presidentissimo" Caveri a questo punto aveva gridato allo
scandalo? No! Aveva gridato allo scandalo non dico per
l'inefficienza, ma per il lavoro un po' lasso e stanco del Senatore
e del Deputato? No! Assolutamente, andava bene così! Ecco perché
crediamo che questa risoluzione sia assolutamente strumentale!
Quindi l'attacco è pretestuoso, isterico, e non sicuramente sulla
finanziaria, ma è sul fatto che ancora non vi è stata per il
Presidente Caveri e per la sua maggioranza l'elaborazione del
lutto... il lutto del 9 e 10 aprile!
Presidente
- La parola al Consigliere Lattanzi.
Lattanzi (CdL)
- Venturella, tutto bello, ma hai
sbagliato l'obiettivo, perché era Perrin il Presidente della Giunta
in quel momento, comunque si difenderà il Presidente Caveri. Era
solo per ricordarti che gran parte delle finanziarie il tuo "leader
Perrin" le ha condivise, pur essendo, giustamente, in assenza di
una gran massa di lavoro da parte dei Parlamentari valdostani!
Questa risoluzione si porta dietro inevitabilmente 2 aspetti:
quella dei contenuti della risoluzione, di cui si è parlato molto
poco, perché questa risoluzione presentata dalla maggioranza, e me
ne dispiace, perché in sede di dibattito avevamo condiviso, mi
pareva che non ci fossero state opposizioni da parte delle forze di
Sinistra del Consiglio, avevamo condiviso che i Parlamentari
avrebbero dovuto presentarsi alla Camera e al Senato con una serie
di emendamenti irrinunciabili e io avevo addirittura auspicato che
ci potesse essere da parte del Consiglio un momento di incontro per
definire quanti e quali erano gli emendamenti irrinunciabili che la
Regione proponeva ai 2 Parlamentari di rappresentare a Roma...
Purtroppo quell'incontro non è avvenuto e oggi siamo di fronte a
una risoluzione che nei suoi contenuti - perché si è dibattuto del
"sesso degli angeli", ma non del contenuto della risoluzione - dice
una cosa molto semplice: che delle tante richieste fatte ne è stata
accettata una solo, quella del Tunnel del Gran San Bernardo, quindi
si dà mandato ai Parlamentari di fare tutto il possibile per... È
condivisibile? Fossi voi, mi rivolgo alla Sinistra, non avrei
neanche discusso, avrei fatto prima a dire: "sì, è
condivisibile".
Capisco il vostro imbarazzo di avere i vostri 2 Parlamentari a
Roma che tentano di far capire alla loro variopinta maggioranza,
che va dai "No global" ai "Caruso", "Luxuria", cos'è la Val d'Aosta
e dove siamo... capisco la difficoltà; quello che capisco
ulteriormente è che i vostri 2 Parlamentari, e dico "vostri", non
nostri, perché noi in loro non ci riconosciamo e non ci siamo
riconosciuti al momento in cui loro hanno fatto un patto con Prodi,
antecedente alle elezioni, scegliendo di fatto uno schieramento,
così come credo non avrei potuto rappresentare una parte dei
Valdostani se fossi stato eletto, perché avrei fatto parte di un
altro schieramento, ma anche da parte di tutti quei Parlamentari
che si sono definiti "Parlamentari della Valle d'Aosta che in
questi ultimi 20 anni hanno rappresentato... chi e che cosa...
quando la Valle d'Aosta?
Che la Valle d'Aosta non sia rappresentata mi pare già da molte
finanziarie, soprattutto da quando nel quadro politico nazionale è
comparso il bipolarismo, quindi è evidente che le logiche di peso e
di relazioni di una piccola Regione che ha solo 2 Parlamentari, in
quel contesto è naturalmente sminuito. Purtroppo siamo in un guado
di evoluzione politica, anche in questa Regione, dove il
bipolarismo stenta a decollare, perché abbiamo visto che c'è un
ceppo conservatore rappresentato dai proponenti di questa
risoluzione, legittimo, che dice: "il bipolarismo non risolve i
problemi, né a livello nazionale, né a livello regionale"; quindi è
un ceppo di conservazione di un sistema che ha fatto della sua
strategie politica del "ni Droite, ni Gauche", sentito dal
Consigliere Cesal, ribadito dal Consigliere Lavoyer, ribadito dal
Consigliere Vicquéry, ribadito dal Consigliere Viérin Marco, un
punto di forza per difendere gli interessi dei Valdostani,
perdendosi purtroppo un pezzo del film. Sono rimasti al cinema in
bianco e nero con il mutuo e non si sono accorti che è uscito il
colore e che parlano anche i personaggi sullo schermo, siamo con il
sonoro: sonoro e a colori; invece loro vivono in un mondo "d'antan"
dove il bipolarismo è visto come il pericolo della divisione del
potere in Valle d'Aosta: questo è il loro unico problema! Un
problema che invece fa venir meno un'attenzione drammatica che c'è
sui cittadini valdostani, che in considerazione del fatto che sono
cittadini valdostani, sono anche cittadini italiani, quindi
cittadini che devono scegliere "da chi" farsi governare a Palazzo
regionale, ma che hanno anche scelto da chi farsi governare a
livello nazionale perché hanno espresso dei Parlamentari di
Sinistra che appoggiano un programma di Sinistra.
Starei poi attento a mascherare la sua collocazione dicendo un
giorno che è per i Valdostani, il giorno successivo che lui sta
presentando delle iniziative Parlamentari per abbattere la tassa di
successione che lui, con il suo voto, ha appena ripristinato, lui,
con la sua adesione alla finanziaria sta sostenendo, giustamente o
ingiustamente non ha importanza! Quello che sarebbe bello una volta
dirsi è che ci sia coerenza, perché nel momento in cui una persona
si mette a fianco del futuro Presidente del Consiglio candidato
Prodi e firma con lui un'alleanza, poi dovrebbe avere il coraggio,
quell'alleanza, di sostenerla, non di tradirla! Però il nocciolo
della questione sta venendo alla nostra attenzione: il problema è
che il tanto vituperato bipolarismo c'è indipendentemente dal fatto
che i conservatori lo vogliano frenare, c'è nella società
valdostana, c'è ancor di più nella società italiana, ci sono 2
visioni del mondo, ma ci sono soprattutto 2 visioni su come salvare
questo Paese e l'Europa intera da un processo di competitività
globale... questo è il nocciolo della questione!
La finanziaria di Padoa-Schioppa e di Prodi è allora
perfettamente coerente con la loro visione del mondo. Loro sono
convinti che per risanare il nostro Paese e tenerlo allineato
all'Europa, non ci sia altra strada, se non quella di togliere
dalle tasche degli Italiani, un po' a tutti, maggiormente a chi
loro ritengono pericolosi evasori e quindi ritengono loro
meritevoli di azioni fiscalmente più punitive rispetto ad altri, e
quindi non vedo tanta incoerenza nella finanziaria di
Padoa-Schioppa e di Prodi rispetto alla loro omogenea o disomogenea
se si vuol usare un altro termine: maggioranza. È coerente con la
visione che ha Bertinotti piuttosto che Diliberto, Salvi, Mussi
piuttosto che Fassino, un po' meno con Rutelli, ma deve accettare
il compromesso dell'alleanza, un meno con l'"UDEUR"... però la
finanziaria di Prodi sostanzialmente è coerente con quanto loro
hanno in testa. È un po' meno coerente con quanto avevano detto in
campagna elettorale, questo è più scorretto, perché molti degli
Italiani avevano votato per quella coalizione di Centro-Sinistra su
una serie di promesse, che ricordo anche a "Porta a Porta" e sui
giornali erano state fatte da parte di Prodi, che mai sarebbero
state messe le mani nelle tasche degli Italiani.
Poi il canto è stato: ma solo arrivando a Palazzo Chigi ci siamo
accorti del "buco" che ci ha lasciato Berlusconi e adesso bisogna
mettere le mani nelle tasche degli Italiani. Sappiamo quanto sia
discutibile questa situazione, nel senso che voi continuerete a
dire che Berlusconi ha lasciato il buco, che dovete tassare tutti e
che è colpa di Berlusconi, e noi continuiamo a dire che i conti ve
li abbiamo dati in ordine, non c'era alcun buco, bastava una
finanziaria - come ha detto l'Europa, il Commissario europeo - da
20 miliardi di euro perché l'Italia stesse perfettamente in linea
con la contabilità del "Patto di stabilità". Certo, non avrebbe
risolto i problemi di riforma strutturale del Paese, del debito
pubblico, di riforma dei costi inutili, dei costi dello Stato, ma
bastava una manovra finanziaria da 20 miliardi di euro! Stanno
discutendo una manovra da 37-38, perché la logica che sta dietro
quel processo culturale con cui Padoa-Schioppa e Prodi hanno
affrontato la finanziaria è di tutt'altro avviso: è tenere in
piedi, invece che tagliare, tutta una serie di costi ritenuti per
quella coalizione assolutamente irrinunciabili!
Non vedo grandi sorprese, vedo tante arrabbiature di 2 milioni
di persone che vanno in piazza, probabilmente a rappresentare in
questo momento la maggioranza degli Italiani anche alcuni di quelli
che li hanno votati, perché in piazza, a Roma, c'erano molte delle
persone che avevano votato scrivendosi sulla maglia una certa
frase:
"purtroppo io ci ho creduto sono stato un ...one"
ed
erano, lì, a dire: "adesso ho capito e ho sbagliato perché siamo
caduti dalla padella nella brace"! Se è vero, come è vero, che il
nostro Paese è in un momento di difficoltà, per stare all'interno
di certi parametri, è altrettanto vero che le ricette per uscire da
questa difficoltà sono culturalmente diverse!
Marco Viérin dice: siamo contro il bipolarismo che si appoggia
sulle ali estreme. Noi potremmo anche essere d'accordo, un
bipolarismo che si appoggia su Luxuria e Caruso piuttosto che
Diliberto che non mi sembra "farina da fare ostie", e dall'altra
parte su quello di Storace, mi può anche vedere d'accordo, se gli
estremi condizionano le maggioranze. Faccio solo notare che mentre
gli Storace e gli "ultra" di Destra nella coalizione di Berlusconi
non hanno mai contato più di tanto, in quella di Centro-Sinistra
stanno contando pesantemente, quindi quando stiamo qui, a discutere
in Consiglio della finanziaria nazionale, non stiamo parlando di
quello che fanno Nicco e Perrin a favore o contro i Valdostani, ma
stiamo discutendo di quello che Nicco e Perrin stanno sostenendo
per i cittadini valdostani italiani, perché la finanziaria italiana
tocca anche le tasse dei Valdostani!
Poi si potrebbe anche discutere della lista della spesa, i 40
emendamenti della Presidenza della Giunta che diventano 4
emendamenti, perché siccome gli altri hanno avuto i soldi, anche
noi dovremmo averli, e questo non ci fa altro che sostenere che
Nicco e Perrin non contano nulla in quella maggioranza... ma che
scoperta! Hanno ricevuto un tradimento da Prodi esattamente come lo
hanno ricevuto milioni di elettori, non la vedo tanto sconvolgente!
Poi noi facciamo questa risoluzione, diciamo che vadano anche loro
a fare la lista della spesa, ma non è che abbiamo risolto il
problema se Nicco e Perrin portassero a casa anche questi 4
emendamenti!
Noi possiamo anche approvare questa risoluzione, anzi saremmo
anche d'accordo, perché 4 cosine almeno ce le dovevano, visto che
danno soldi a tutte le Regioni ordinarie e speciali, ma non è con
queste 4 voci che risolviamo le nostre questioni, perché da domani
all'approvazione di quella finanziaria i Valdostani avranno più
tasse da pagare, i Comuni avranno comunque - nonostante i
trasferimenti di risorse, che vedremo in finanziaria - la necessità
di trovare risorse per tenere in piedi certi servizi essenziali...
questa finanziaria colpisce gli Italiani che vivono in Valle
d'Aosta: questo è il dramma di questa situazione!
Bipolarismo no, bipolarismo sì: è un discorso che non sta più in
piedi, perché sono i cittadini che hanno deciso 2 linee politiche
da seguire. C'è ancora purtroppo una maggioranza, qui dentro, che
non ha ancora capito che il cinema è sonoro e a colori!
Presidente
- La parola al Presidente della Regione,
Caveri.
Caveri (UV)
- Tutti i governi della Repubblica sono stati
criticati, quando non hanno accolto le istanze della Valle d'Aosta:
questa è la fotografia storica e vorrei solo ricordare, per storia,
Consigliere Venturella, che i 2 Parlamentari valdostani nel 2005
hanno votato contro la finanziaria di Berlusconi; tra l'altro, il
suo ricordo degli emendamenti omette di dire che era stata posta la
fiducia alla Camera, quindi il Deputato valdostano non ha
presentato emendamenti perché si sapeva già per tempo che non si
potevano presentare essendo già stata preannunciata la fiducia.
Credo che la questione sia molto semplice: nessuno di noi deve
dare le pagelle ai Parlamentari; viviamo in un mondo, nel rapporto
fra il Consiglio, il Governo regionale e i Parlamentari, che
assomiglia a quell'invenzione di Aldo Moro che si chiamava le
"convergenze parallele". Ognuno di noi vive in un parallelismo
tutto suo e ogni tanto ci incontriamo per vedere cosa si può fare
di buono per la Valle d'Aosta. Ed è esattamente lo stato d'animo
che abbiamo avuto nel fornire un'assistenza legislativa senza
eguali ai 2 Parlamentari, e io posso dirlo, "senza eguali", con
un'analisi minuta e puntuale del "decreto Bersani" precedentemente
e successivamente della finanziaria, dando ai Parlamentari 45
emendamenti molto puntuali, argomento per argomento, quindi con
un'assistenza che non era mai stata data da alcun Governo regionale
ai Parlamentari; dopodiché ci siamo permessi di notare, in
quest'aula, che alcuni dei "Desiderata" della Valle d'Aosta non
rientravano nel testo approvato dalla Camera... vuol dire essere
critici nei confronti dei Parlamentari o vuol dire sperare che al
Senato si possa correggere quanto è avvenuto alla Camera? Penso che
le "convergenze parallele" vogliano dire, da un lato, che io non do
voti ai Parlamentari; dall'altra, che i Parlamentari non chiedano,
in particolare il Senatore Perrin, le mie dimissioni, perché la
famosa questione delle "convergenze parallele" dovrebbe portare a
uno scambio reciproco di informazioni e a lavorare per la Valle e
non adoperare il proprio scranno per delle cose diverse e ultronee
che rientrano più nella dialettica della politica valdostana.
Mi riconosco nella risoluzione della maggioranza e vorrei dire
il perché: abbiamo infatti scritto una lettera al Senatore Perrin,
in cui gli argomenti che abbiamo trattato sono argomenti di
attualità, non ce n'è uno che risalga a 10 anni fa e neanche a 6
mesi fa.
Il primo argomento è: le ferrovie... come mai le ferrovie?
Perché l'Assessore Pastoret ha, di recente, con uno studio
accurato, presentato in Consiglio, finalmente quantificato i costi
derivanti da una ristrutturazione della ferrovia Aosta/Chivasso,
potendo mettere a fianco degli interventi delle cifre puntuali, per
cui abbiamo chiesto che venga inserito al Senato un comma 542bis
relativamente alle risorse per l'ammodernamento della tratta
Aosta/Chivasso. Speriamo che, sulla base degli impegni assunti,
alla Camera dei Deputati, dal Governo, questo emendamento possa
essere accolto.
Avevamo poi notato che all'articolo 18 della legge finanziaria,
esistono una serie di interventi a pioggia per le Regioni Marche,
Liguria e Piemonte colpite da eventi alluvionali; abbiamo
presentato un emendamento dopo aver calcolato una serie di
interventi che la Regione dovrà fare nel triennio e abbiamo chiesto
di aggiungere all'articolo 38, dopo il comma 570, il comma 570bis
per trasferire 25 milioni di euro per il 2007, 25 milioni per gli
anni 2008-2009-2010; la motivazione è comprensibile, nel senso che
se io intervengo per dare dei soldi per eventi alluvionali di altre
Regioni, non si vede perché la Valle d'Aosta non debba essere
tenuta da conto!
Per quanto riguarda la Caserma "Testafochi" ci tengo a dire di
aver lavorato affinché per la "Testafochi" ci fosse una norma di
attuazione allo Statuto che è quella rievocata dal Capogruppo
Vicquéry nel suo intervento. Per sveltire l'applicazione della
norma di attuazione avevamo proposto ai Parlamentari di inserire
una norma che accelerasse le cose. Abbiamo notato che questo non è
avvenuto; anzi, all'articolo 18, comma 15ter, abbiamo notato un
peggioramento rispetto alla nostra proposta che rischia di rendere
molto più difficile il trasferimento della Caserma "Testafochi",
quindi abbiamo chiesto di inserire 2 emendamenti che definiscano il
trasferimento della Caserma "Testafochi".
Per quel che riguarda l'università, anche in questo caso è una
questione recentissima, perché è la legge finanziaria che dice che
le università non statali, come la nostra - siamo in questa
condizione solo noi e Bolzano - devono rientrare nel "Patto di
stabilità" con riferimento per il personale e per le spese al 2004,
cosa non fattibile, perché ovviamente il riferimento per
l'Università della Valle d'Aosta ai livelli del 2004, quando
l'università era in una fase di espansione vuol dire in questo
momento pregiudicare l'attività, per cui abbiamo chiesto di
inserire una norma, il comma 306bis, per la salvaguardia della
particolare situazione della nostra università.
Per quanto riguarda il "Patto di stabilità", quindi i commi 307
e seguenti del maxiemendamento, la proposta elaborata da tutte le
autonomie differenziate, volta ad assicurare che i rapporti fra la
finanza statale e quella regionale vengano disciplinati da apposita
norma di attuazione allo Statuto, è stata notevolmente depotenziata
per effetto della riformulazione del Governo già in sede di
Commissione bilancio della Camera. Abbiamo quindi chiesto il
reinserimento di una norma più rispettosa delle autonomie speciali;
fra l'altro, per effetto dell'introduzione della locuzione
"province autonome" al nuovo testo dei commi 318 e seguenti, il
Governo ha esteso anche alle Regioni a Statuto speciale la
procedura sanzionatoria, da intendersi prima solo riferita alle
ordinarie, in caso di mancato rispetto dei vincoli. Tale previsione
fa emergere non poche perplessità, perché non tiene conto delle
differenze strutturali fra le ordinarie e le speciali, perché come
sapete il patto che deve essere concluso per il "Patto di
stabilità" deve avvenire fra il Presidente della Regione e il
ministro.
Questi sono degli emendamenti, a cui abbiamo aggiunto, dopo aver
guardato approfonditamente la finanziaria, altri 2 emendamenti
fiscali perché ci siamo accorti che il comma 52 dell'articolo 18
dispone che i trasferimenti erariali, conseguenti all'incremento
degli importi dovuti per la tassa automobilistica, siano ridotti in
misura pari al maggior gettito derivante dal predetto incremento, e
ci siamo accorti che il comma 53 configura una riserva a favore
dello Stato del maggiore introito della tassa riscossa nel
territorio delle Regioni a Statuto speciale e delle Province
autonome, senza comportare alcun beneficio per le medesime... anche
in questo caso abbiamo chiesto l'inserimento di modifiche ai commi
52 e 53. Si tratta di una considerazione che inerisce la
finanziaria nel suo contenuto, al di là delle interessanti
discussioni politiche che pure si sono sviluppate in quest'aula,
dei lacci e laccioli dell'appartenenza alla Destra o alla Sinistra,
perché di questo si tratta: la libertà che ho avuto nel tempo, pur
facendo parte per un breve periodo del "Governo D'Alema" derivava
dal fatto che per mio vanto, quando venivo chiamato dai colleghi,
ero sempre il "valdostano Caveri", quindi ero una persona che
ragionava in termini di appartenenza a uno schieramento politico
che era la Valle d'Aosta, non l'appartenenza a una certa
maggioranza di Governo con delle logiche predeterminate, ma questo
c'entra poco, riguarda i rapporti politici e le speranze che
scaldano gli animi in vista delle elezioni regionali del 2008 e
delle politiche del 2011, questo interessa poco: per me, quello che
interessa è il fatto che a fronte di legittimi interessi che i
Valdostani hanno rappresentato negli emendamenti presentati dai
Parlamentari, o non presentati perché c'è stato un limite di
presentazione del numero degli emendamenti, ci auguriamo che sul
cuore di questi emendamenti il Senatore Perrin possa ottenerne
l'approvazione per il bene della Valle d'Aosta.
Presidente
- La parola al Consigliere Sandri.
Sandri (GV-DS-PSE)
- Questa risoluzione che è stata
presentata dagli amici dell'"UV", della "Stella Alpina" e da
"Fédération", per certi versi potrebbe anche essere condivisa,
perché se questo serve perché la Valle d'Aosta porti a casa un po'
di più a livello di trattativa per la finanziaria nazionale,
nessuno guarda la propria parte politica quando ci sono di mezzo
gli interessi della Regione, ma questo insieme di piccoli cedimenti
"alla Sandri", cioè questa serie di esagerazioni su alcune
questioni, per cui sembra quasi che ci sia un processo alle
intenzioni, per cui si esagera i pochissimi emendamenti, rischia di
essere rinviata "sine die", profusione di ingenti e disparati
stanziamenti... sono queste cose che fanno dire che questa
risoluzione è stata presentata in modo affrettato e forse con
intendimenti diversi da quelli che ufficialmente dice!
Ufficialmente è per richiedere delle cose al Governo nazionale,
dall'altra parte per castigare i Parlamentari, e qui, credo,
Presidente Caveri, che le sue parole siano condivisibili, ma
dovrebbe condividerle lei prima di noi, cioè ci vuole l'unità della
Valle d'Aosta, ma non è questo il comportamento!
Un Presidente di Regione innanzitutto si coordina con i suoi
Parlamentari...
Caveri (UV)
- (fuori microfono) ... abbiamo fatto tutto
il possibile, caro Sandri...
Sandri (GV-DS-PSE)
- ... può fare molto di più,
Presidente; anzi, quando va a Roma, si presenti alle trattative con
il Governo facendo ben capire che è coordinato, altrimenti se
andiamo a Roma divisi in 3, significa che la Valle d'Aosta ha
perso, non hanno perso i Parlamentari, ma ha perso la Valle
d'Aosta!
Bando allora ai problemi personali o di parte politica e avanti
tutta con la Valle d'Aosta, ma questo significa che, da domani
mattina, con i Parlamentari si lavora in modo diverso! Non mi
interessa il risultato di questo dibattito, perché non è qui che si
capirà come vanno le cose... si capirà se da domani mattina a Roma
siamo uniti, perché da questo punto di vista si gioca il futuro
della Valle d'Aosta, perché se solo vagamente a Roma ci si rende
conto che siamo divisi, siamo finiti! Già passiamo per essere "i
Pierini" figli del dottore, che già ne hanno tanti e voglio dire
che pretendono, perché in questi anni non abbiamo sviluppato quella
capacità intelligente di solidarietà rispetto ad altre Regioni, e
poi ci chiediamo come mai il Piemonte ci snobba su una serie di
questioni. È chiaro che alla fine quanta solidarietà abbiamo
dimostrato agli altri? Quindi anche il rapporto con le altre
Regioni, ordinarie o a Statuto speciale, e con lo Stato non
dovrebbe essere quello di contrapposizione con una controparte, ma
di capacità di costruire legami, alleanze, capacità che non sono
solo legate al fatto che speriamo che fra maggioranza e opposizione
ci siano solo 2 o 3 voti di scarto, così abbiamo un potere
contrattuale... non è così che si fa! Ma dall'altra parte c'è anche
il fondamentale passaggio dell'unità della nostra Regione.
È chiaro che il problema è politico. Brucia il 9 e 10 aprile, è
ovvio, brucia questo fatto che l'"Union Valdôtaine" non è più la
rappresentante della Valle d'Aosta a Roma, ma sono una parte
dell'"UV" e una parte dei "DS", con tutti gli alleati che hanno
sostenuto questo progetto. Credo che questo sia un problema che
interessi la Valle d'Aosta, su cui i cittadini decideranno nella
primavera del 2008 se non ci sono anticipazioni, ma che si debba
avere la forza di sottrarlo al problema dei rapporti con il
nazionale. Noi dobbiamo lavorare in squadra e credo che voi
dovreste apprezzare, mi dispiace che il Presidente della Giunta mi
abbia detto di non voler confrontarsi con la nostra proposta di
risoluzione, perché mi sembra che sia proprio la capacità di essere
unitari, cioè un invito ai rappresentanti della Valle d'Aosta di
proseguire nell'azione che è stata fatta fino adesso e si potrebbe
anche rafforzare questo tipo di cosa dando un mandato più preciso,
ma dall'altra parte anche di coinvolgere il Presidente del Governo
regionale. Credo che questi siano segnali di volontà di lavorare
insieme, altrimenti è chiaro che qui c'è un arroccamento che
rischia di fare del male. Non so se andremo verso un bipolarismo,
se sarà un bipolarismo compresi o meno gli estremi, il futuro non è
dato saperlo e cercheremo di capirlo come sarà possibile, ma è
certo che oggi dobbiamo prendere atto che è iniziata una nuova
fase, in cui voi dovete fare i conti con la storia, e quando dico
"voi" parlo di partiti regionalisti!
Voi avete perso delle elezioni, perché il popolo vi ha voluto
dire alcune cose e il nostro popolo è un popolo profondamente
regionalista e autonomista. Noi siamo autonomisti, "Gauche
Valdôtaine", lo dice il nome stesso, così come una maggioranza dei
Valdostani e questa maggioranza dei Valdostani dice che i movimenti
regionalisti che oggi governano devono prendere atto che qualcosa è
cambiato, ma il qualcosa è cambiato passa anche da queste
questioni, cioè dalla questione di capire che se forse in passato
si fosse ascoltato di più quello che si diceva, oggi non saremmo in
queste condizioni.
Questa risoluzione continua a ribadire una scelta sbagliata che
è stata sanzionata dagli elettori. Non vogliamo arrivare al 2008 ad
incassare tantissimo dai vostri errori, preferiremmo che la Valle
d'Aosta già domattina si svegliasse più unita e più capace di
interpretare il rinnovamento. E il rinnovamento è che i movimenti
regionalisti devono capire il messaggio degli elettori e capire che
quei 2 rappresentanti rappresentano la voglia di svolta e con loro
bisogna lavorare, partendo da Roma. Credo sia più facile in questi
2 anni fare questo tipo di esperienza e lavorare insieme su questi
obiettivi, perché potrebbero diventare lo strumento per saper poi
meglio lavorare in Valle d'Aosta. Se per caso capitasse la non
volontà di fare una sintesi dei 2 progetti di risoluzione, capisco
che ci possono essere motivazioni politiche opportunistiche del
momento, ma credo che sul lungo periodo sia un errore gravissimo,
per cui mi appello al Presidente Caveri per vedere se è possibile
fare, fin da stasera, una unità di questi intendimenti, in modo che
da questo Consiglio esca una voce sola.
Presidente
- La parola al Consigliere Sandri.
Sandri (GV-DS-PSE)
- Per mozione d'ordine, per capire se
c'è la volontà di fare una sintesi dei 2 documenti.
Presidente
- La parola al Presidente della Regione,
Caveri.
Caveri (UV)
- Mi scusi, collega Sandri, mi sembra che
così come è stata illustrata, con la pacatezza dimostrata da tutti
i gruppi di maggioranza, la risoluzione sia cristallina come
presentata dalle forze di maggioranza. Semmai avrei potuto passare
almeno 20 minuti a spiegare invece quali errori ci sono nella
vostra risoluzione, soprattutto nelle premesse.
Presidente
- Se non vi sono altri interventi, chiudo la
discussione generale.
Si vota la parte emendativa, cioè la proposta presentata dai
colleghi Squarzino e Sandri, che sono i primi 2 firmatari:
Consiglieri presenti: 31
Votanti: 29
Favorevoli: 6
Contrari: 23
Astenuti: 2 (Borre, Viérin A.)
Il Consiglio non approva.
Presidente
- La parola alla Consigliera Squarzino
Secondina, per dichiarazione di voto sulla risoluzione.
Squarzino (Arc-VA)
- Voteremo contro questa risoluzione
per i motivi che abbiamo già detto, sia personalmente che gli altri
membri del gruppo ed i firmatari, e votiamo contro soprattutto dopo
l'esito della votazione della maggioranza.
Penso che abbia fatto bene il collega Sandri a lanciare un
invito a trovare insieme una modalità per lavorare in modo unitario
con i nostri Parlamentari; con sorpresa ho visto che questo
tentativo è stato by-passato e non è stato preso seriamente in
considerazione. Questo significa che c'è la volontà da parte della
maggioranza di non confrontarsi sui problemi, ma di portare avanti
in modo ideologico una posizione e questo ci spiace, perché su cose
così importanti sarebbe stato utile confrontarci sulle questioni,
sull'iter da portare avanti.
Ci spiace, ma voteremo contro la risoluzione della maggioranza,
perché non tiene conto né di dati del contesto nazionale, né del
lavoro che già oggi i nostri Parlamentari hanno fatto e stanno
facendo.
Presidente
- La parola al Consigliere Sandri.
Sandri (GV-DS-PSE)
- Anch'io esprimo, come il gruppo
"Arcobaleno", il voto negativo dei "DS", e mi permetto di
evidenziare proprio l'incapacità del Presidente Caveri di guardare
avanti e di lasciarsi condizionare dalla propria vitalità, che per
certi versi è un dato positivo, ma che qualche volta rischia di
portare a degli errori clamorosi. E questo è un errore drammatico,
perché nulla di più negativo per la Valle d'Aosta è che di fronte
al Parlamento e al Governo italiano emergano pubblicamente
divisioni di questo genere: non servono a nulla, non servono alla
Valle d'Aosta, ma soprattutto non serve al Consiglio regionale e
alla Valle d'Aosta questo arroccarsi su posizioni rigide. Questo dà
ragione al Consigliere Viérin Marco, quando lui si sbracciava, con
una posizione parzialmente condivisibile, sul fatto di evitare che
il bipolarismo diventi un modo per essere ostaggio delle posizioni
estreme. Credo che questo atteggiamento di rigidità della Giunta
porti proprio a questo: ad una spaccatura del Consiglio regionale,
ma in cui quelli che più sono aiutati ad essere trainanti sono
proprio quelli che pensano in modo più estremo da una parte o
dall'altra.
La maggioranza regionale, con questo ordine del giorno che ha
voluto a tutti costi inserire all'ultimo momento il Consiglio
scorso e oggi arrivare a votare, credo che abbia procurato un danno
alla nostra Regione. Mi auguro che, passato questo momento di
difficoltà, ci sia la capacità di ricostruire un rapporto che, pur
nel rispetto delle posizioni istituzionali, è quello che consente a
tutti di andare avanti e soprattutto mi auguro che al di là della
posizione espressa qui dentro, lei sia capace, Presidente, di
recuperare con il Deputato e con il Senatore una capacità di
collaborazione che è indispensabile al destino della Valle
d'Aosta.
Presidente
- Pongo in votazione la risoluzione:
Consiglieri presenti e votanti: 33
Favorevoli: 27
Contrari: 6
Il Consiglio approva.
