Classificazione
FORESTE E TERRITORI MONTANI
Corpo forestale valdostano e relative strutture



Oggetto del Consiglio n. 1190 del 12 maggio 2010 - Resoconto
OGGETTO N. 1190/XIII - Proposta di regolamento: "Disciplina
dell'accesso e della mobilità nell'ambito dell'organico del Corpo
forestale della Valle d'Aosta, ai sensi degli articoli 5, comma 3,
e 11 della legge regionale 8 luglio 2002, n. 12".
CAPO I
ACCESSO AI PROFILI DI AGENTE, SOVRINTENDENTE, ISPETTORE E
FUNZIONARIO FORESTALI
Articolo 1
(Assunzione a tempo indeterminato ad agente
forestale)
1. Gli agenti forestali del Corpo forestale della Valle
d'Aosta, di seguito denominato Corpo forestale, sono reclutati
mediante concorso pubblico per titoli ed esami e previo superamento
di un apposito corso di formazione professionale.
2. Al concorso di cui al comma 1 possono partecipare i
cittadini italiani che siano in possesso, oltre che dei requisiti
generali previsti per l'accesso al ruolo unico regionale, dei
seguenti requisiti:
a) età non inferiore agli anni diciotto e non superiore agli
anni trentadue, con esclusione di ogni elevazione;
b) statura non inferiore a metri 1,65 per gli uomini e a
metri 1,61 per le donne;
c) titolo di studio finale di istruzione secondaria di primo
grado;
d) patente di guida automobilistica non inferiore alla
categoria B;
e) idoneità psico-fisica ed attitudinale, da accertarsi con
le modalità di cui all'articolo 8;
f) essere in posizione regolare nei riguardi degli obblighi
di leva;
g) non essere stati ammessi al servizio civile in qualità di
obiettori di coscienza o, in alternativa, aver presentato
dichiarazione di rinuncia allo status di obiettore di coscienza ai
sensi dell'articolo 15, comma 7ter, della legge 8 luglio 1998, n.
230 (Nuove norme in materia di obiezione di coscienza);
h) non essere stati espulsi dai corpi militari o dalle forze
di polizia;
i) non aver riportato condanna a pena detentiva per reati non
colposi;
j) non essere sottoposti o non essere stati sottoposti a
misura di prevenzione.
3. In considerazione dei particolari compiti attribuiti al
personale del Corpo forestale in possesso delle qualifiche di
agente di pubblica sicurezza e di polizia giudiziaria, l'ammissione
al concorso è altresì subordinata all'accettazione dell'impiego
delle armi da fuoco per l'espletamento delle mansioni proprie del
profilo professionale di appartenenza.
4. Le prove d'esame comprendono almeno una prova scritta o
teorico-pratica, una prova ginnico-sportiva e una prova orale.
L'ammissione alle prove di concorso può essere subordinata al
superamento di test preliminari, eventualmente a carattere
psicoattitudinale.
5. Sono ammessi a valutazione, entro il limite del 20 per
cento del punteggio complessivo finale, i seguenti titoli:
a) titoli di studio non richiesti per l'ammissione al
concorso, entro il limite del 5 per cento;
b) titoli di servizio, entro il limite del 5 per
cento;
c) titoli vari, entro il limite del 10 per cento.
6. Il bando di concorso specifica, per ognuna delle categorie
di cui al comma 5, i titoli ammessi a valutazione e il relativo
punteggio.
7. La graduatoria del concorso è formata secondo l'ordine del
punteggio riportato nelle prove di esame e nella valutazione dei
titoli di cui al comma 5.
Articolo 2
(Corso di formazione professionale per l'assunzione ad agente
forestale)
1. I vincitori del concorso di cui all'articolo 1, ai fini
dell'assunzione a tempo indeterminato, devono frequentare un
apposito corso di formazione professionale di durata non inferiore
a sei mesi organizzato dall'Amministrazione regionale, anche in
collaborazione con altri enti. Gli oneri relativi al corso di
formazione sono a carico dell'Amministrazione regionale.
2. Le modalità di svolgimento del corso sono stabilite con
provvedimento del Comandante del Corpo forestale.
3. Il numero di candidati da avviare al corso è pari a quello
dei posti messi a concorso e di quelli resisi disponibili
successivamente, sino alla data di inizio del corso. Possono essere
ammessi al corso, come riservatari, ulteriori candidati utilmente
collocati nella graduatoria di concorso in numero non superiore al
25 per cento dei posti disponibili.
4. L'ammissione al corso di formazione è subordinata
all'accertamento dei requisiti psico-fisici e attitudinali di cui
all'articolo 8, comma 2, lettera b), e alla verifica dei requisiti
necessari per l'attribuzione delle qualifiche di agenti di pubblica
sicurezza e agenti di polizia giudiziaria.
5. I candidati ammessi al corso di formazione sono nominati
allievi agenti forestali.
6. Gli allievi agenti forestali, se appartenenti al ruolo
unico regionale, sono autorizzati dall'Amministrazione regionale a
frequentare il corso e sono considerati in servizio a tutti gli
effetti. Durante tale periodo, essi percepiscono il trattamento
economico in godimento, con esclusione delle indennità collegate
all'effettiva prestazione del servizio.
7. Gli allievi agenti forestali, se dipendenti da altre
amministrazioni o enti pubblici o da privati, percepiscono, per
l'intero periodo di svolgimento del corso, un assegno di frequenza
di natura non retributiva in misura pari al trattamento economico
previsto per il profilo professionale di agente forestale, ridotto
di un quinto, con esclusione delle indennità collegate
all'effettiva prestazione del servizio.
8. Salvo quanto previsto ai commi 6 e 7, gli allievi agenti
forestali, per il periodo di svolgimento del corso, sono assunti
con contratto a tempo determinato presso l'Amministrazione
regionale nel rispetto delle disposizioni di legge e di contratto
vigenti. Durante tale periodo, ad essi è attribuito il trattamento
economico previsto per il profilo professionale di agente
forestale, ridotto di un quinto, con esclusione delle indennità
collegate all'effettiva prestazione del servizio.
9. L'assunzione a tempo indeterminato in qualità di agente
forestale è subordinata al superamento dell'esame teorico-pratico
di fine corso. La graduatoria finale è formata sulla base della
media espressa in decimi delle votazioni conseguite nel concorso e
nell'esame di fine corso. È formata separata ed analoga graduatoria
per i candidati riservatari.
10. Decadono dalla graduatoria di cui all'articolo 1, comma
7, e sono esclusi dall'esame di fine corso, gli allievi agenti
forestali che:
a) dichiarano di volere rinunciare al corso;
b) hanno accumulato assenze per un numero di giornate pari o
superiore al 20 per cento della durata complessiva del corso, anche
se non consecutive.
11. In caso di assenza dovuta a legittimo impedimento per un
periodo pari o superiore al 20 per cento della durata complessiva
del corso, gli allievi agenti forestali sono esclusi dal corso o
dall'esame di fine corso e ammessi a partecipare al primo corso
successivo, a condizione che detto corso sia avviato nel triennio
di validità della graduatoria del concorso.
Articolo 3
(Assunzione a sovrintendente forestale)
1. L'assunzione a sovrintendente forestale del Corpo
forestale avviene mediante concorso interno per titoli ed esami e
previo superamento di un apposito corso di formazione
professionale.
2. Al concorso di cui al comma 1 sono ammessi gli agenti
forestali del Corpo forestale che abbiano maturato, nello stesso
profilo, almeno cinque anni di servizio effettivo e che non abbiano
riportato nei due anni precedenti sanzioni disciplinari più gravi
del rimprovero scritto.
3. Le prove d'esame comprendono almeno due prove, scritte o
teorico-pratiche, e una prova orale.
4. Sono ammessi a valutazione, entro il limite del 25 per
cento del punteggio complessivo finale, i seguenti titoli:
a) titoli di studio non richiesti per l'ammissione al
concorso di agente forestale, entro il limite del 5 per
cento;
b) titoli di servizio, entro il limite del 10 per
cento;
c) titoli vari, entro il limite del 10 per cento.
5. Il bando di concorso specifica, per ognuna delle categorie
di cui al comma 4, i titoli ammessi a valutazione ed il relativo
punteggio.
6. La graduatoria del concorso è formata secondo l'ordine del
punteggio riportato nelle prove di esame e nella valutazione dei
titoli di cui al comma 4.
7. Ai fini dell'assunzione a sovrintendente forestale, i
vincitori del concorso devono frequentare un apposito corso di
formazione professionale organizzato dall'Amministrazione
regionale, anche in collaborazione con altri enti. Gli oneri
relativi al corso di formazione sono a carico dell'Amministrazione
regionale.
8. Le modalità di svolgimento del corso sono stabilite con
provvedimento del Comandante del Corpo forestale.
9. Il numero di candidati da avviare al corso non può essere
comunque superiore a quello dei posti messi a concorso e di quelli
resisi disponibili successivamente, sino alla data di inizio del
corso.
10. L'assunzione a tempo indeterminato in qualità di
sovrintendente forestale è subordinata al superamento dell'esame
teorico-pratico di fine corso. La graduatoria finale è formata
sulla base della media espressa in decimi delle votazioni
conseguite nel concorso e nell'esame di fine corso.
11. Decadono dalla graduatoria di cui al comma 6 e sono
esclusi dall'esame di fine corso, gli aspiranti sovrintendenti
forestali che:
a) dichiarano di volere rinunciare al corso;
b) hanno accumulato assenze per un numero di giornate pari o
superiore al 20 per cento della durata complessiva del corso, anche
se non consecutive.
12. In caso di assenza dovuta a legittimo impedimento per un
periodo pari o superiore al 20 per cento della durata complessiva
del corso, gli aspiranti sovrintendenti forestali sono esclusi dal
corso o dall'esame di fine corso e ammessi a partecipare al primo
corso successivo, a condizione che detto corso sia avviato nel
triennio di validità della graduatoria del concorso.
Articolo 4
(Assunzione ad ispettore forestale)
1. L'assunzione ad ispettore forestale del Corpo forestale
avviene mediante concorso interno per titoli ed esami.
2. Al concorso di cui al comma 1 sono ammessi i
sovrintendenti forestali del Corpo forestale che abbiano maturato,
nello stesso profilo, almeno cinque anni di servizio effettivo e
non abbiano riportato nei due anni precedenti sanzioni disciplinari
più gravi del rimprovero scritto.
3. Le prove d'esame comprendono almeno due prove scritte o
teorico-pratiche e una prova orale.
4. Sono ammessi a valutazione, entro il limite del 20 per
cento del punteggio complessivo finale, i seguenti titoli:
a) titoli di studio non richiesti per l'ammissione al
concorso di agente forestale, entro il limite del 4 per
cento;
b) titoli di servizio, entro il limite dell'8 per
cento;
c) titoli vari, entro il limite dell'8 per cento.
5. Il bando di concorso specifica, per ognuna delle categorie
di cui al comma 4, i titoli ammessi a valutazione ed il relativo
punteggio.
6. La graduatoria del concorso è formata secondo l'ordine del
punteggio riportato nelle prove di esame e nella valutazione dei
titoli di cui al comma 4.
Articolo 5
(Assunzione a funzionario forestale)
1. L'assunzione a funzionario forestale del Corpo forestale
avviene mediante concorso pubblico per esami.
2. Al concorso di cui al comma 1 possono partecipare i
cittadini italiani in possesso, oltre che dei requisiti generali
previsti per l'accesso al ruolo unico regionale, dei seguenti
requisiti:
a) età non inferiore agli anni diciotto e non superiore agli
anni quarantacinque con esclusione di ogni elevazione, salvo per i
candidati di cui al comma 3;
b) statura non inferiore a metri 1,65 per gli uomini e a
metri 1,61 per le donne;
c) diploma di laurea vecchio ordinamento o laurea
magistrale;
d) patente di guida automobilistica non inferiore alla
categoria B;
e) idoneità psico-fisica ed attitudinale, da accertarsi con
le modalità di cui all'articolo 8;
f) essere in posizione regolare nei riguardi degli obblighi
di leva;
g) non essere stati ammessi al servizio civile in qualità di
obiettori di coscienza o, in alternativa, aver presentato
dichiarazione di rinuncia allo status di obiettore di coscienza, ai
sensi dell'articolo 15, comma 7ter, della l. 230/1998;
h) non essere stati espulsi dai corpi militari o dalle forze
di polizia;
i) non aver riportato condanna a pena detentiva per reati non
colposi;
j) non essere sottoposti o non essere stati sottoposti a
misura di prevenzione.
3. La copertura del 50 per cento dei posti messi a concorso è
riservata agli ispettori e ai sovrintendenti del Corpo forestale
che abbiano maturato almeno cinque anni di servizio effettivo nel
profilo di ispettore o nove anni nel profilo di sovrintendente e in
possesso dei seguenti requisiti:
a) diploma di secondo grado valido per l'iscrizione
all'Università;
b) idoneità psico-fisica ed attitudinale da accertarsi con le
modalità di cui all'articolo 8;
c) non aver riportato condanna a pena detentiva per reati non
colposi;
d) non essere sottoposti o non essere stati sottoposti a
misura di prevenzione;
e) non aver riportato nei due anni precedenti sanzioni
disciplinari più gravi del rimprovero scritto.
4. In considerazione dei particolari compiti attribuiti ai
funzionari forestali del Corpo forestale in possesso delle
qualifiche di agente di pubblica sicurezza e di ufficiale di
polizia giudiziaria, l'ammissione al concorso è in ogni caso
subordinata all'accettazione dell'impiego delle armi da fuoco per
l'espletamento delle mansioni attinenti al profilo professionale di
appartenenza.
5. Le prove d'esame comprendono due prove scritte, una delle
quali può essere di contenuto teorico-pratico, e una prova orale.
L'ammissione alle prove del concorso può essere subordinata al
superamento di test preliminari, eventualmente di carattere
psicoattitudinale.
6. Il bando di concorso specifica la tipologia di laurea
richiesta per i posti messi a concorso.
7. La graduatoria del concorso è unica e formata secondo
l'ordine del punteggio riportato nelle prove di esame. Il personale
interno, esauriti i posti riservati, può ricoprire i posti non
coperti dagli esterni.
8. I posti riservati al personale interno, ove non siano
interamente coperti, possono essere ricoperti dai candidati
esterni.
Articolo 6
(Corso di formazione per l'assunzione a funzionario
forestale)
1. I vincitori del concorso di cui all'articolo 5, ai fini
dell'assunzione a tempo indeterminato, devono frequentare un
apposito corso di formazione professionale, di durata non inferiore
a tre mesi, organizzato dall'Amministrazione regionale, anche in
collaborazione con altri enti. Gli oneri relativi al corso di
formazione sono a carico dell'Amministrazione regionale.
2. Le modalità di svolgimento del corso sono stabilite con
provvedimento del Comandante del Corpo forestale.
3. Il numero di candidati da avviare al corso non può essere
comunque superiore a quello dei posti messi a concorso e di quelli
resisi disponibili successivamente, sino alla data di inizio del
corso.
4. L'ammissione al corso di formazione è subordinata
all'accertamento dei requisiti psico-fisici e attitudinali di cui
all'articolo 8, comma 2, lettera b), e alla verifica dei requisiti
necessari per l'attribuzione delle qualifiche di agenti di pubblica
sicurezza e di ufficiali di polizia giudiziaria, ad esclusione dei
candidati appartenenti al Corpo forestale.
5. Gli aspiranti funzionari forestali, se appartenenti al
ruolo unico regionale, sono autorizzati dall'Amministrazione
regionale a frequentare il corso e sono considerati in servizio a
tutti gli effetti. Durante tale periodo, essi percepiscono il
trattamento economico in godimento, con esclusione delle indennità
collegate all'effettiva prestazione del servizio.
6. Gli aspiranti funzionari forestali, se dipendenti da altre
amministrazioni o enti pubblici o da privati, percepiscono, per
l'intero periodo di svolgimento del corso, un assegno di frequenza
di natura non retributiva in misura pari al trattamento economico
previsto per il profilo professionale di funzionario forestale,
ridotto di un quinto, con esclusione delle indennità collegate
all'effettiva prestazione del servizio.
7. Salvo quanto previsto dai commi 5 e 6, gli aspiranti
funzionari forestali, per il periodo di svolgimento del corso, sono
assunti con contratto a tempo determinato presso l'Amministrazione
regionale, nel rispetto delle disposizioni di legge e di contratto
vigenti. Durante tale periodo, ad essi è attribuito il trattamento
economico previsto per il profilo professionale di funzionario
forestale, ridotto di un quinto, con esclusione delle indennità
collegate all'effettiva prestazione del servizio.
8. L'assunzione a tempo indeterminato in qualità di
funzionario forestale è subordinata al superamento dell'esame
teorico-pratico di fine corso. La graduatoria finale è formata
sulla base della media espressa in decimi delle votazioni
conseguite nel concorso e nell'esame di fine corso.
9. Decadono dalla graduatoria di cui all'articolo 5, comma 7,
e sono esclusi dall'esame di fine corso gli aspiranti funzionari
forestali che:
a) dichiarano di volere rinunciare al corso;
b) hanno accumulato assenze per un numero di giornate pari o
superiore al 20 per cento della durata complessiva del corso, anche
se non consecutive.
10. In caso di assenza dovuta a legittimo impedimento per un
periodo pari o superiore al 20 per cento della durata complessiva
del corso, gli aspiranti funzionari forestali sono esclusi dal
corso o dall'esame di fine corso e ammessi a partecipare al primo
corso successivo, a condizione che detto corso sia avviato nel
triennio di validità della graduatoria del concorso.
Articolo 7
(Assunzione a tempo indeterminato ad armiere del Corpo
forestale)
1. L'assunzione ad armiere del Corpo forestale avviene
mediante concorso pubblico per esami.
2. Al concorso di cui al comma 1 possono partecipare i
cittadini italiani che siano in possesso, oltre che dei requisiti
generali previsti per l'accesso al ruolo unico regionale, dei
seguenti requisiti:
a) età non inferiore agli anni diciotto;
b) statura non inferiore a metri 1,65 per gli uomini e a
metri 1,61 per le donne;
c) diploma di istruzione secondaria di primo grado;
d) attestato di idoneità a svolgere l'attività di
fabbricazione, riparazione e commercio di armi, ai sensi degli
articoli 8 e 9 della legge 18 aprile 1975, n. 110 (Norme
integrative della disciplina vigente per il controllo delle armi,
delle munizioni e degli esplosivi);
e) licenza del Prefetto ad esercitare l'attività di direttore
o istruttore di tiro a segno ai sensi dell'articolo 31 della l.
110/1975;
f) patente di guida automobilistica non inferiore alla
categoria B;
g) certificazione comprovante l'idoneità psico-fisica per il
rilascio del porto d'armi per difesa personale rilasciata dagli
uffici medico-legali o dai distretti sanitari delle unità sanitarie
locali o dalle strutture sanitarie militari e dalla Polizia di
Stato, come stabilito dall'articolo 3, comma 1, del decreto del
Ministro della sanità 28 aprile 1998 (Requisiti psicofisici minimi
per il rilascio ed il rinnovo dell'autorizzazione al porto di
fucile per uso di caccia e al porto d'armi per uso difesa
personale);
h) essere in posizione regolare nei riguardi degli obblighi
di leva;
i) non essere stati espulsi dai corpi militari o dalle forze
di polizia;
j) non aver riportato condanna a pena detentiva per reati non
colposi;
k) non essere sottoposti o non essere stati sottoposti a
misure di prevenzione.
3. Il concorso ha ad oggetto almeno una prova scritta a
carattere teorico-pratico, una o più prove pratiche di tiro e una
prova orale.
4. La graduatoria del concorso è formata secondo l'ordine del
punteggio riportato nelle prove di esame.
Articolo 8
(Accertamenti dell'idoneità psico-fisica e
attitudinale)
1. I funzionari, gli ispettori, i sovrintendenti, gli agenti
forestali e l'armiere sono sottoposti a specifici accertamenti
sanitari finalizzati a certificarne l'idoneità psico-fisica e
attitudinale allo svolgimento del servizio.
2. Gli accertamenti dell'idoneità psico-fisica e attitudinale
allo svolgimento del servizio si distinguono in:
a) accertamenti sanitari preliminari all'ammissione alle
prove concorsuali per l'accesso al profilo di agente e di
funzionario forestale;
b) accertamenti sanitari preliminari al corso di formazione
di cui agli articoli 2 e 6, eseguiti presso l'Azienda regionale USL
della Valle d'Aosta, di seguito denominata Azienda USL;
c) accertamenti sanitari periodici o occasionali volti a
verificare la permanenza dell'idoneità psico-fisica e attitudinale
del personale forestale eseguiti presso l'Azienda USL;
d) accertamenti relativi alla sorveglianza sanitaria di cui
all'articolo 41 del decreto legislativo 9 aprile 2008, n. 81
(Attuazione dell'articolo 1 della legge 3 agosto 2007, n. 123, in
materia di tutela della salute e della sicurezza nei luoghi di
lavoro).
3. Il giudizio di idoneità o non idoneità di cui al comma 2,
lettere a) e b), è definitivo e comporta, in caso di non idoneità,
la non ammissione al concorso o la decadenza dalle graduatorie di
cui agli articoli 1, comma 7 e 5, comma 7.
4. I requisiti e le modalità degli accertamenti di cui al
comma 2 sono stabiliti con deliberazione della Giunta
regionale.
5. Gli accertamenti sanitari di cui al comma 2, lettera c),
sono eseguiti, su richiesta del Comandante del Corpo forestale,
periodicamente con cadenza triennale, fino al compimento del
quarantacinquesimo anno di età, e con cadenza biennale, dopo il
quarantacinquesimo anno di età. Tali accertamenti possono essere
eseguiti occasionalmente in caso di assenza per malattia per un
periodo, anche non continuativo, superiore a tre mesi nell'arco
dello stesso anno solare o per motivata richiesta del Comandante
del Corpo forestale.
6. Gli accertamenti di cui al comma 2, lettera d), sono
eseguiti dal medico competente, individuato ai sensi dell'articolo
18, comma 1, del d.lgs. 81/2008, e possono sostituire gli
accertamenti periodici di cui al comma 2, lettera c).
CAPO II
DISCIPLINA DELLE PROCEDURE DI MOBILITÀ INTERNA PER I PROFILI
DI AGENTE, SOVRINTENDENTE, ISPETTORE E FUNZIONARIO
FORESTALI
Articolo 9
(Assegnazione della sede di servizio)
1. Le assegnazioni del personale del Corpo forestale di cui
al presente capo si intendono conferite per un periodo di dieci
anni, fatto salvo quanto disposto dall'articolo 11. Decorso detto
periodo, il Comandante del Corpo forestale può disporre il
trasferimento di sede, ad eccezione del personale forestale che,
secondo quanto stabilito dalla normativa vigente in materia, maturi
i requisiti per il collocamento a riposo per raggiungimento del
limite di età o l'anzianità contributiva massima nei successivi
cinque anni.
2. Le assegnazioni degli agenti forestali di prima assunzione
sono disposte presso le stazioni forestali con provvedimento del
Comandante del Corpo forestale per un periodo minimo di sei anni.
La scelta della sede avviene sulla base dell'ordine della
graduatoria di concorso.
3. Le assegnazioni di cui al comma 2 sono precedute dai
trasferimenti del personale già in servizio disposti ai sensi degli
articoli 10 e 11.
Articolo 10
(Mobilità volontaria)
1. Con circolare annuale del Comandante del Corpo forestale
sono individuati i posti ai quali si intende dare copertura
mediante la mobilità volontaria.
2. Gli ispettori, i sovrintendenti e gli agenti forestali
possono presentare domanda di mobilità al Comandante del Corpo
forestale nei termini previsti dalla circolare di cui al comma
1.
3. La domanda di mobilità, vistata dal Comandante della
stazione forestale di assegnazione, deve indicare:
a) i dati anagrafici;
b) la categoria, la posizione, il profilo professionale di
appartenenza, la sede di assegnazione e la durata di relativa
permanenza;
c) l'indicazione, secondo un ordine di preferenza, di non più
di tre sedi corrispondenti a posti nella posizione e nel profilo
professionale di appartenenza;
d) la situazione di famiglia.
4. Possono presentare domanda di mobilità coloro che, alla
data di presentazione della medesima, hanno maturato nel Corpo
forestale almeno sei anni di servizio dalla prima assegnazione o
quattro anni nella sede di successiva assegnazione, ivi compresi i
periodi di utilizzazione temporanea presso altre sedi o distacco
disposto presso altri enti.
5. Entro sessanta giorni dalla scadenza del termine per la
presentazione delle domande, il Comandante del Corpo forestale
redige la graduatoria delle domande ammesse sulla base dei criteri
stabiliti dall'allegato A. Tale allegato può essere modificato con
deliberazione della Giunta regionale, sentite le organizzazioni
sindacali.
6. I posti individuati sono assegnati in base all'ordine
della graduatoria.
7. Le domande di mobilità non sono accolte nel caso in cui il
richiedente ricopra una carica elettiva presso un'amministrazione
pubblica locale ricompresa nella giurisdizione forestale della sede
richiesta, salvo che non sia collocato in aspettativa per mandato
politico.
8. Entro trenta giorni dall'approvazione della graduatoria di
cui al comma 6, il Comandante del Corpo forestale comunica a
ciascun interessato l'accoglimento o il rigetto motivato della
domanda di mobilità.
Articolo 11
(Mobilità d'ufficio e utilizzazione temporanea per esigenze
organizzative)
1. La mobilità d'ufficio per esigenze organizzative è
disposta dal Comandante del Corpo forestale, in
particolare:
a) per la copertura dei posti individuati ai sensi
dell'articolo 10, comma 1, e non coperti con la procedura di
mobilità volontaria;
b) per l'eliminazione di situazioni di incompatibilità
ambientale o derivanti dalla presenza di soggetti, non collocati in
aspettativa per mandato politico, che ricoprono una carica elettiva
in un'amministrazione pubblica locale ricompresa nella
giurisdizione forestale della sede di assegnazione.
2. Il Comandante del Corpo forestale può disporre, per
esigenze organizzative, l'utilizzazione temporanea del personale
forestale in sede diversa da quella di assegnazione.
CAPO III
DISPOSIZIONI FINALI
Articolo 12
(Disposizioni transitorie)
1. Le disposizioni di cui all'articolo 10, comma 4, non si
applicano alle domande di mobilità presentate prima della data di
entrata in vigore del presente regolamento.
2. Le disposizioni di cui all'articolo 11, comma 1, lettera
b), non si applicano, sino alla scadenza del relativo mandato, a
chi ricopre una carica elettiva presso un'amministrazione pubblica
locale ricompresa nella giurisdizione della sede di assegnazione
alla data di entrata in vigore del presente regolamento.
Articolo 13
(Rinvio)
1. Per tutto quanto non disciplinato dal presente
regolamento, si applicano le disposizioni vigenti in materia di
personale del ruolo unico regionale.
Articolo 14
(Abrogazioni)
1. Ai sensi dell'articolo 32, comma 1, lettera a), della l.r.
12/2002, a far data dall'entrata in vigore del presente
regolamento, sono abrogati gli articoli 8, 11, 12 e 13 della legge
regionale 11 novembre 1977, n. 66 (Nuove norme sull'ordinamento e
sul funzionamento del Corpo forestale valdostano e sullo stato
giuridico ed economico del relativo personale).
Allegato A
Sistema di punteggio per la formazione della graduatoria per
la mobilità volontaria
(articolo 10, comma 5)
a) permanenza nell'ultima sede di servizio:
- per ogni mese o frazione di mese: 0,1 punti;
b) situazione di famiglia:
1) coniugati o conviventi: 3 punti;
2) per ogni figlio convivente fino al diciottesimo anno di
età: 2 punti;
3) vedovo, divorziato, separato o non coniugato con figli
senza convivente:
per il primo figlio fino al diciottesimo anno di età: 4
punti;
per ogni altro figlio fino al compimento del diciottesimo
anno di età: 2 punti;
c) avvicinamento alla giurisdizione di origine o richiesta
per comprovate esigenze familiari:
- per ogni 10 km, o ulteriore frazione pari o superiore a 1
km, di distanza dalla sede di servizio: 0,3 punti;
d) utilizzazione temporanea in una sede diversa da quella di
appartenenza, ad eccezione delle assegnazioni disposte verso altre
strutture del Dipartimento competente in materia di risorse
naturali, o distacco presso altro ente:
- per ogni mese o frazione di mese: 0,1 punti;
e) anzianità di servizio nel Corpo forestale della Valle
d'Aosta:
- nel profilo professionale di appartenenza, per ogni mese o
frazione di mese: 0,1 punti.
Le domande presentate da chi si trova nelle condizioni
previste dall'articolo 33, comma 5, della legge 5 febbraio 1992, n.
104 (Legge-quadro per l'assistenza, l'integrazione sociale e i
diritti delle persone handicappate), precedono, in graduatoria,
tutte le altre.
A parità di graduatoria, precede il candidato che ha maturato
una maggiore anzianità di servizio nel Corpo forestale. Ad
ulteriore parità precede il candidato più anziano di età.
Ai fini della formazione della graduatoria, sono da
intendersi frazioni di mese i periodi superiori o pari a quindici
giorni; i periodi inferiori non sono valutati.
Per il computo delle distanze chilometriche si fa riferimento
all'elenco delle distanze chilometriche da Aosta, Piazza Deffeyes,
sede dell'Amministrazione regionale, approvato dall'Assessorato
regionale competente in materia di lavori pubblici.
Président
- La parole au rapporteur, le Conseiller
Crétaz.
Crétaz (UV)
- Merci, M. le Président. Il primo atto
concernente la nascita del Corpo forestale regionale risale al 1946
quando, con decreto legislativo 23 dicembre 1946, n. 532, si sancì
il passaggio alla Regione Valle d'Aosta del Comando Gruppo del
Corpo forestale di Aosta. L'istituzione vera e propria del Corpo
forestale regionale dovrà tuttavia attendere l'anno 1968 quando,
con legge regionale 11 marzo 1968, n. 6, venne istituito il "Corpo
forestale valdostano" posto alle dipendenze dell'Assessorato
dell'agricoltura e foreste, con l'attribuzione di compiti di tutela
del patrimonio forestale, di protezione della fauna, di
sorveglianza sulla caccia e sulla pesca e di supporto all'attività
agricola. In varie fasi successive si ebbero delle revisioni
dell'ordinamento e del funzionamento del Corpo forestale con
l'emanazione della legge regionale 11 novembre 1977, n. 66 che
affidava al Corpo, oltre a funzioni tecniche connesse alla gestione
delle foreste e a importanti funzioni di sostegno alla nascente
Protezione civile, compiti di polizia volti alla sorveglianza e
tutela dell'ambiente naturale. Con la nuova normativa si attribuiva
ai membri del Corpo la qualifica di agenti di pubblica sicurezza,
oltre a quello di agenti di Polizia giudiziaria (guardie forestali)
e di ufficiali di Polizia giudiziaria (brigadieri e marescialli).
Attualmente il Corpo forestale fa riferimento alla legge regionale
8 luglio 2002, n. 12: "Nuove norme sull'ordinamento e sul
funzionamento del Corpo forestale della Valle d'Aosta e sulla
disciplina del relativo personale. Modificazione alla legge
regionale 23 ottobre 1995, n. 45, e abrogazione di leggi regionali
in materia di personale forestale", che è stata di recente
integrata con legge regionale 24 maggio 2007, n. 9.
La pianta organica del Corpo prevede: 24 ispettori, 35
sovrintendenti, 95 agenti, 1 armiere e 2 funzionari per un totale
di 157 persone. A capo del Corpo, ai sensi della legge regionale 24
maggio 2007, n. 9 è nominato un comandante (nominato ai sensi della
legge regionale 23 ottobre 1995, n. 45) e un vicecomandante.
Attualmente il Corpo si trova in situazione di carenza di
personale. Devono essere integrati 11 posti di brigadiere (è in
corso la preparazione al concorso) e 21 posti di agente, nonché 1
posto di ispettore e 2 posti di funzionario. La struttura del Corpo
è composta dal 1° maggio 2010 da un comando centrale e da 14
stazioni forestali (prima dell'accorpamento di Pré-Saint-Didier e
Morgex e di Pontboset e Pont-Saint-Martin erano 16) distribuite sul
territorio regionale. Le stazioni sono: Pré-Saint-Didier, Arvier,
Villeneuve, Aymavilles, Etroubles, Valpelline, Aosta, Nus,
Châtillon, Antey-Saint-André, Verrès, Brusson, Pont-Saint-Martin,
Gaby. Grazie ad una presenza capillare sul territorio, la struttura
è particolarmente adatta ad un puntuale controllo del territorio,
che si esplica mediante interventi di tutela, con l'applicazione di
norme legislative regionali, statali e comunitarie, e di pronto
intervento al verificarsi di eventi calamitosi, quali gli incendi
boschivi, le frane, le valanghe, le alluvioni, i fenomeni di
inquinamento delle acque, del suolo e dell'aria, e in qualsiasi
altra situazione di emergenza ambientale.
In particolare spettano al Corpo forestale la sorveglianza, la
tutela e la gestione del patrimonio forestale (circa 100.000 ettari
di bosco di cui circa il 50 per cento di proprietà pubblica, ossia
di Comuni e consorterie), la tutela della flora e della fauna
inferiore, la sorveglianza, la tutela e la gestione della fauna e
del patrimonio ittico, la sorveglianza e il concorso nella gestione
delle aree naturali protette, la prevenzione e la direzione delle
operazioni di spegnimento degli incendi boschivi, il rilievo dei
dati climatici e nivologici, finalizzato alle previsioni di eventi
meteorici critici e dei fenomeni valanghivi, il monitoraggio delle
aste fluviali e torrentizie, la partecipazione alle attività di
protezione civile, il monitoraggio della rete dei sentieri, la
sorveglianza e la prevenzione degli inquinamenti delle acque,
dell'aria e del suolo, i controlli delle certificazioni CITES, in
stretto rapporto con il Corpo forestale dello Stato (ossia il
controllo e la repressione della commercializzazione di piante e
animali in via di estinzione, compresi nelle liste della
Convenzione internazionale di Washington), l'applicazione del
vincolo idrogeologico (ai sensi del Regio decreto 30 dicembre 1923,
n. 3267), la didattica forestale e le attività di polizia forestale
ed ambientale.
II Corpo forestale è inoltre coinvolto nell'applicazione di
normative di legge in collaborazione con altre strutture
dell'Amministrazione regionale. Si ricordano le ultime normative
sulle cave, miniere, acque minerali naturali, di sorgente e termali
(legge regionale 13 marzo 2008, n. 5), le disposizioni per la
valorizzazione dei siti minerari dismessi (legge regionale 18
aprile 2008, n. 12), le disposizioni per la tutela dei fossili e
dei minerali da collezione (legge regionale 15 aprile 2008, n. 10),
le disposizioni in materia di tutela dall'inquinamento acustico
(legge regionale 29 marzo 2006, n. 9), le disposizioni in materia
di coesistenza tra colture transgeniche, convenzionali e biologiche
(legge regionale 18 novembre 2005, n. 29). Dal mese di settembre
2009 il Corpo forestale ha degli operatori nell'ambito della
Centrale unica di soccorso che collaborano con i colleghi del
Soccorso alpino valdostano, della Protezione civile, del 118 dei
vigili del fuoco.
Il Corpo svolge altresì un'importante funzione di pubblica
sicurezza partecipando a molteplici manifestazioni in ambito
regionale, nonché funzioni di polizia giudiziaria in stretta
collaborazione con la Procura della Repubblica di Aosta (tre
ispettori sono distaccati presso la Procura).
Tenuto conto dei numerosi e impegnativi compiti affidati
dall'Amministrazione regionale al Corpo forestale, era
indispensabile provvedere alla redazione di un nuovo regolamento
che dettasse disposizioni in materia di accesso e di mobilità
nell'ambito dell'organizzazione del Corpo forestale. Era necessario
infatti riconoscere le accresciute professionalità degli operatori
forestali e migliorare sotto il profilo organizzativo il
funzionamento della struttura complessiva del Corpo forestale con
l'obiettivo di garantire un'uniformità ed efficacia di azione
sull'intero territorio regionale.
Va precisato che fino all'approvazione della legge regionale 8
luglio 2002, n. 12 il Corpo forestale per gli aspetti di
funzionamento e organizzazione doveva fare riferimento alla legge
regionale 11 novembre 1977, n. 66 e in particolare ai seguenti
articoli: articolo 8: requisiti per l'ammissione alle prove di
selezione di agenti; articolo 11: nomina a ruolo e modalità di
nomina; articoli 12 e 13: avanzamento alla qualifica di brigadiere
e di maresciallo; articoli 27, 28, 29: trasferimenti di sede del
personale.
La materia dei trasferimenti veniva disciplinata con
deliberazione del Consiglio regionale in data 2 dicembre 1987 n.
3315/VIII con il seguente oggetto: "Criteri generali per
assegnazioni e trasferimenti del personale del Corpo forestale
valdostano". La suddetta deliberazione, piuttosto "datata", in
assenza del regolamento previsto agli articoli 5, comma 3 e, 11
della legge regionale 8 luglio 2002, n. 12, è stata utilizzata fino
ad oggi per regolare i trasferimenti del personale. Le principali
novità introdotte riconoscono le accresciute professionalità degli
operatori forestali e riflettono la necessità di migliorare, sotto
il profilo organizzativo, il funzionamento della struttura
complessiva del Corpo forestale, anche al fine di garantire
uniformità ed effettività di azione sull'intero territorio
regionale. La stesura e l'approvazione di un regolamento che
definisse nuove disposizioni in materia di accesso e di mobilità
nell'ambito dell'organizzazione del Corpo forestale è pertanto
urgente e non differibile. Grazie.
Président
- J'ouvre la discussion générale.
La parole au Conseiller Donzel.
Donzel (PD)
- Egregio Presidente, cari colleghi, spero di
non andare fuori tema parlando della proposta di regolamento
regionale e non della storia del Corpo forestale della Valle
d'Aosta, perché mi pare che l'oggetto non sia tanto la storia di
tale Corpo, quanto un regolamento che ne consenta il funzionamento.
Intanto vorrei precisare che, per quanto ci risulta, nonostante
siano state fatte le audizioni di rito e gli incontri necessari,
molte delle sollecitazioni che venivano dalle associazioni che
rappresentavano il Corpo forestale non sono state recepite. Abbiamo
l'impressione che si continui con il dialogo, ma non con l'ascolto,
c'è una certa preoccupazione in questo modo di fare, perché alle
volte c'è la sensazione di
"lasciamoli dire
- come fa un po'
Calderoli -
e poi facciamo quel che puntini vogliamo"
,
perché è importante dialogare, ma poi è importante anche assumere
alcune questioni che, secondo me, sono molto pertinenti: intanto la
sollecitazione rispetto a questioni che vengono sollevate - e che
ritengo molto importanti - riguardanti, ad esempio, l'età
pensionistica, che continua a rimanere a 65 anni, mentre per corpi
di questo tipo, che hanno funzioni anche di polizia, sarebbe più
opportuno guardare anche all'esterno dove l'età è più bassa (57
anni). Questo è un fatto che contrasta palesemente con i commi 3 e
4 dell'articolo 1, laddove si richiede a tale personale la
destrezza nell'uso delle armi e anche il fatto che per entrare
devono dare dimostrazione di superare prove ginnico-sportive e voi
capite che ad una certa età probabilmente queste attitudini vengono
meno.
Un'altra questione piuttosto rilevante è quella riguardante il
fatto che noi facciamo queste leggi in una condizione di autonomia
speciale, pertanto esse devono proprio caratterizzarsi per essere
migliorative rispetto a quelle nazionali. L'associazione dice:
"provate ad introdurre il criterio dell'innalzamento del titolo
di studio"
e cosa fa la Regione Valle d'Aosta?, va avanti sullo
stesso piano del livello nazionale e quindi richiede un titolo di
qualifica di primo grado, che è quello che succede nel resto
d'Italia; in questo caso quindi si capisce poco in che senso
l'autonomia dovrebbe essere migliorativa.
Altra questione: laddove si fa riferimento all'età minima di
entrata nel Corpo, si prevede un'età minima piuttosto bassa, che è
in contrasto invece con il principio che in Valle d'Aosta si va in
pensione tardi. Quanto più si va in pensione tardi, tanto più ha
senso innalzare l'età minima di entrata nel Corpo forestale: se noi
avessimo un'età pensionabile di 57 anni, sarebbe sensato tenere
bassa l'entrata nel Corpo forestale, ma se abbiamo un'età
pensionabile a 65 anni, non capisco perché bisogna forzare e tenere
bassa l'età di entrata nel Corpo forestale.
Un'ultima questione: visto che stamani si è parlato di Consulta
femminile, anche tale organismo avrebbe - se fosse perfettamente
funzionante - avuto qualcosa da dire rispetto ad una questione che
apparentemente sembra banale, ma che discrimina assolutamente le
donne: la questione dell'altezza uomo-donna. Stante alla differenza
media delle altezze a livello nazionale, esiste nella media delle
altezze maschili rispetto alla media delle altezze femminili una
differenza di 12 centimetri. Anche facendo una media ponderata,
perché ovviamente andiamo ad abbassare l'altezza dei maschietti...
ossia il fatto di ridurre a 5 centimetri la differenza di altezza
fra uomo e donna vuol dire che vanno bene gli omini nanetti nella
forestale, invece le donne, fra virgolette, le vogliamo stangone;
francamente è una cosa che non si riesce a capire: perché gli
uomini vanno bene piccolini e invece le donne devono essere
mediamente più alte rispetto alla media ponderata fatta sulle
altezze nazionali. È una cosa che, come al solito, nell'aula fa
ridere, perché come ridiamo della Consulta, che è un carrozzone,
ridiamo sempre delle donne: quando parli in modo serio delle donne,
in modo di metterle alla pari, di dare loro gli stessi diritti
degli uomini, fa ridere, diventa una barzelletta! Non ci sto che si
rida su queste cose, perché sono cose serie che riguardano le pari
opportunità! Mentre allora posso accettare che qualche volta mi si
dica che le donne brave, capaci riescono ad affermarsi nella
società, e lo posso accettare, mi disturba un po' quando invece le
pari opportunità non sono applicate a questioni di tipo genetico,
perché l'altezza non è una questione di bravura, ma è un dono di
madre natura. Se per gli uomini possiamo accettare il principio che
siano un po' bassini, dobbiamo accettare che anche le donne siano
proporzionalmente più basse secondo quelle che sono le medie
ponderate nazionali, queste non sono cose di poco conto e, se
avessimo una consulta in funzione, magari qualcuno le farebbe pure
notare, perché ogni legge dovrebbe essere oggetto di attenzione
rispetto a questioni come questa. Il nostro atteggiamento pertanto
è che il regolamento di per sé è un regolamento importante,
necessario... forse un'ultima questione di una certa rilevanza
attiene alle questioni che riguardano la mobilità del personale:
essendo un Corpo che ha caratteristiche di polizia, sempre in caso
di necessità, deve esserci la disponibilità del personale ad essere
spostato. Parliamoci chiaro: è un Corpo che può richiedere la
necessità del personale di essere allocato in certe situazioni,
però devono esserci delle motivazioni per spostare il personale,
non può essere che, a capocchia, uno muove il personale tanto
perché dice:
"devo rimescolare le carte"
. Sono quindi
dell'avviso che deve esserci la mobilità del personale, ci
mancherebbe!, se devo coprire un territorio, devo farlo funzionare
al meglio, ma sempre, visto che siamo in uno Stato di democrazia,
queste cose devono essere ampiamente motivate.
Presidente
- Collega Donzel, mi permetto, in quanto la
Consulta dipende da questo ufficio, di farle presente che non
esiste una nuova consulta, perché non si è insediata, ma la
Consulta esiste e può funzionare ed è nel pieno dell'esercizio
delle proprie funzioni, per cui ha ricevuto la legge e avrebbe
potuto benissimo esprimere un parere...
(interruzione del Consigliere Donzel, fuori
microfono)
Presidente
- ...così va meglio. Grazie.
La parole au Conseiller Louvin.
Louvin (ALPE)
- Grazie, Presidente. La relazione del
collega Crétaz ci ha dato un quadro interessante di rivisitazione
delle funzioni e della storia di questo nostro Corpo forestale, ma
- non me ne vorrà il collega - è stata quanto meno un po' reticente
sui contenuti della lunga discussione che c'è stata su questo
regolamento nel corso dei lavori della commissione. Abbiamo quasi
40 pagine di verbalizzazione, di lunghi ed approfonditi
ragionamenti su diversi punti, alcuni dei quali già evocati dal
collega Donzel poco fa e che danno conto di un quadro intanto di
elevata attenzione del nostro Consiglio e della commissione
rispetto a questa problematica per un regolamento che arriva a ben
8 anni di distanza dalla legge che lo aveva previsto e a 12 anni
dall'ultimo concorso che si è svolto per guardia forestale, stando
a quanto ci è stato ricordato durante la commissione: elementi non
trascurabili, soprattutto il secondo, che ha fatto emergere un
problema di lento rinnovamento, di scarsa alimentazione del Corpo
attraverso nuova linfa. Il testo che ci è arrivato ha avuto molte
osservazioni non solo da parte dei commissari, ma anche da parte
delle organizzazioni sindacali, dell'Associazione rappresentativa
della categoria, l'ASCOFOR e devo dire che si è trattato in
generale di osservazioni molto pertinenti, rispetto alle quali
abbiamo registrato un atteggiamento di forte chiusura, perché, al
di fuori di poche e limitate questioni, la Giunta non si è fatta
carico di un accoglimento di suggerimenti che credo venissero in
modo abbastanza generale dalla commissione. Si è ritenuto più
opportuno tenere la barra ferma nella direzione già individuata ed
è emerso un quadro anche nella relazione che ha svolto in
commissione il Comandante del Corpo di una certa preoccupazione
complessiva per l'organizzazione e la funzionalità di questo Corpo.
Collega Crétaz mi permetta di dirle che riteniamo che vi sia una
certa incoerenza fra le osservazioni giuste svolte nella sua
relazione sulla necessità di dare corpo ad un'organizzazione più
professionale, più performante, più in grado di rispondere alle
necessità di accresciuta professionalità degli operatori del Corpo
forestale, di migliorare sotto il profilo organizzativo il
funzionamento della struttura... tutto questo non lo ritroviamo, se
non in una certa misura, nel testo che ci è sottoposto: in
particolare, non sono stati accolti alcuni suggerimenti di tarare
meglio le richieste sia in ordine ai requisiti fisici, sia in
ordine ai requisiti di formazione di base del personale reclutato
per il Corpo, sia poi nel dettaglio anche per altre questioni di
non secondaria importanza. Questioni, per quanto ci riguarda, in
merito alla mobilità in ordine alle incompatibilità che si possono
manifestare, anche di natura ambientale, come si è potuto
registrare in tempi non lontani, incompatibilità per mandato
politico, questioni relative ai rimborsi, ai criteri di priorità
nelle assegnazioni legate alle condizioni familiari; altrettanti
punti sui quali abbiamo purtroppo registrato una certa sordità,
questa è la ragione per la quale abbiamo presentato un numero
abbastanza elevato di emendamenti, non in termini strumentali o di
rallentamento dei lavori, saranno - credo -discussi e approfonditi
piuttosto rapidamente: si tratta di questioni chiare e nette, ma
comunque tali, a nostro modo di vedere, da poter consentire un
miglioramento sensibile del testo; se si richiede professionalità,
bisogna fare scelte conseguenti. Se si chiede un Corpo che possa -
come dice il relatore - fare fronte in modo adeguato alle normative
su cave, miniere, acque minerali naturali, sorgenti termali,
valorizzazione dei minerari, tutela dei fossili, tutela
dell'inquinamento acustico - e sappiamo quale complessità, anche
tecnica, richiedano queste materie, quali cognizioni di fisica, di
diritto, di carattere informatico, di carattere biologico per
quanto riguarda le materie di coesistenza fra colture transgeniche,
convenzionali e biologiche - credo che difficilmente si possa
immaginare, senza partire da uno "zoccolo" minimo un po' più
elevato di formazione, che si possa addivenire rapidamente ad un
livello di competenza professionale tale da far sì - e questa è
stata una preoccupazione messa in avanti anche dallo stesso
Comandante del Corpo forestale - che quelle unità assegnate alle
funzioni di polizia giudiziaria possano svolgere la loro attività
con la dovuta autonomia legata alle competenze che sono loro
assegnate in quella sede, ma con elevata professionalità e anche -
mi permetto di dirlo per un po' di conoscenza lavorativa delle
questioni - con quella cognizione tecnica in materia urbanistica di
tutela dei beni architettonici, paesaggistici ed ambientali che è
richiesta oggi ad un funzionario che svolga attività non solo di
pubblica sicurezza, ma di polizia giudiziaria. Queste sono delle
preoccupazioni che abbiamo trovato condivise in buona misura anche
dalle stesse organizzazioni sindacali, credo con una grande
apertura mentale, e che invece hanno trovato delle ragioni
piuttosto oscure di volontà di non migliorare sotto questo profilo
l'efficacia del Corpo. Noi insistiamo su questo aspetto, crediamo
proprio che ci sia attraverso tale regolamento un'opportunità
migliorativa della funzionalità di questo Corpo, al quale la legge
n. 12/2002 ha dato delle competenze di particolare importanza, che
devono quindi trovare adeguato risalto. Riserverei, Presidente, poi
allo svolgimento delle votazioni l'illustrazione più di dettaglio
degli emendamenti, per evitare di "mettere troppa carne al fuoco" e
di avere qui qualcosa di diverso da quello che deve essere in sede
di discussione generale un primo approccio generale, un'impressione
complessiva e una richiesta che rinnoviamo anche alla maggioranza e
al Governo regionale di maggiore attenzione su queste
tematiche.
Presidente
- La parole au Conseiller Lattanzi.
Lattanzi (PdL)
- Grazie, Presidente. Nell'introdurre in
commissione questo disegno di legge, lasciando la parola al
Comandante, l'Assessore ha espresso la necessità di dare al Corpo
forestale della Valle d'Aosta le giuste indicazioni per poter
meglio operare in un contesto che diventa sempre più difficile e
complesso in termini di norme e di responsabilità. Non posso non
riportare in Consiglio regionale l'imbarazzo e anche la
preoccupazione di tutti i commissari - posso permettermi di dirlo,
con grande onestà intellettuale - quando, alla fine della relazione
introduttiva del Comandante del Corpo forestale, il panorama dello
stato dell'arte di questo Corpo era disegnato... un commento fuori
microfono che abbiamo fatto è stato:
"dopo questa relazione
introduttiva, ci dovevano solo comunicare che il Corpo forestale
della Valle d'Aosta stava tentando un colpo di Stato"
. Ci è
stata descritta un'organizzazione allo sbando - parole testuali -,
ci è stato descritto un Corpo che a macchia di leopardo risponde
alle direttive del comandante, ci è stato detto che alcuni elementi
non hanno ben compreso il loro nuovo ruolo in un'organizzazione,
che è di fatto civile, ma militare se consideriamo che portano
armi. Ci è stata espressa una preoccupazione dal Comandante sullo
stato dell'arte del Corpo forestale della Valle d'Aosta - credo che
i colleghi possano confermare questa preoccupazione -, quindi si
giustificava la necessità di dare una regolamentazione, affinché
attraverso tale legge si potesse immaginare di riprendere in mano
le briglie della direzione e dell'organizzazione del Corpo
forestale. Devo dirvi la verità: abbiamo una grande perplessità che
questo disegno di legge possa sopperire intanto ad una carenza di
leadership
del comando che, a nostro avviso, si è palesata
anche nelle consultazioni che abbiamo avuto in commissione. A
nostro avviso, questo Comandante non è in condizioni di governare
il Corpo forestale: non lo è per le complessità, per le connivenze,
per le relazioni, per i rapporti, per la totale assenza di
competenza dimostrata anche nel rapportarsi alla commissione
(almeno per quanto riguarda il nostro gruppo). Solleviamo quindi
anzitutto una perplessità sul fatto che questo disegno di legge
possa risolvere i problemi di conduzione del Corpo forestale della
Valle d'Aosta.
Entrando nel merito, tralascio quelle che possono essere
sembrate delle supposizioni, delle proposizioni, delle opposizioni
pretestuose che, come in tutte le trattative politiche, ci possono
stare riferite alla mobilità interna, perché è evidente che i
sindacati hanno sollevato delle perplessità, seppure condividendo
poi a grandi linee il concetto. Abbiamo ascoltato le
rappresentanze, ma soprattutto abbiamo ascoltato attentamente
proprio il Comandante, che in una seconda consultazione ci ha
spiegato che i miglioramenti - a parte qualche marginale ritocco -
erano per un motivo o per l'altro tutti non accettabili. Noi
rimaniamo fermi su tre convinzioni: che un Corpo forestale e agenti
di pubblica sicurezza anche giudiziaria che portano armi non
possano, a nostro avviso, accedere a questo Corpo senza visite
mediche specifiche per il porto d'armi, cosa che non è, perché, pur
essendo specificato nell'articolo di competenza, le visite sono a
carico dell'USL, ma non si fa nessuna specifica richiesta di visite
psicoattitudinali per il porto d'armi. Siccome di disgrazie ne
abbiamo già abbastanza - mi pare che anche ultimamente qualcuno del
Corpo forestale della Valle d'Aosta con le armi abbia avuto qualche
problema -, riteniamo che sia requisito necessario superare una
visita specifica per il porto d'armi e per l'utilizzo di armi e di
fucili. Le competenze che oggi vengono richieste a Corpi di questa
levatura, anche alla luce delle nuove norme, crediamo rendano
necessario un livello di competenza e di cultura sufficientemente
indicato almeno nel titolo di studio di scuola media superiore. Non
pensiamo che nel 2010 si possa ancora immaginare che sia
sufficiente saper correre veloci per essere un buon agente del
Corpo forestale, pur essendo in buone condizioni... perché le
tecnologie, la normativa, il diritto, la giurisprudenza devono
essere materie almeno "premasticate" in termini di cultura
generale. Non pensiamo che il Comandante del Corpo forestale della
Valle d'Aosta e il Vicecomandante debbano essere esclusi dagli
accertamenti alle visite mediche per il porto d'armi, perché, anche
se nel quotidiano non le portano, hanno in dotazione armi e le
potrebbero usare. Non riteniamo che la mobilità, seppure
conseguente a straordinarietà, non debba trovare rimborsi specifici
essendo mobilità di tipo temporaneo o straordinario e soprattutto
non si possa accettare in qualunque organo del pubblico impiego
mobilità temporanea che diventa
sine die
, perché nella legge
non si mette un limite. Era una richiesta che era stata fatta dai
forestali stessi, ci era sembrata anche una proposta di buon senso,
mantenendo la consapevolezza che in una regione come la nostra,
estesa per circa 100 chilometri, la disponibilità del Corpo
forestale al trasferimento debba essere necessaria, anzi dovuta, ma
che non si possa assolutamente immaginare che una persona parta
temporaneamente per 6 o 12, o 18 mesi da Pont-Saint-Martin a
Courmayeur e non gli venga riconosciuta almeno la benzina per
l'auto, a meno che non gli venga dato un mezzo del Corpo; questo la
legge non lo prevede, non lo riconosce.
Noi non abbiamo avuto l'opportunità di poter dialogare... devo
dire che l'Assessore è stato molto disponibile e che in termini
dialettici e umani è stato certamente all'altezza di rapporti di
confronto politico - questo gli va riconosciuto -, ma noi abbiamo
trovato nel Comandante del Corpo forestale della Valle d'Aosta una
rigidità inspiegabile, che non comprendiamo, e in questa legge una
norma, che certo non risolverà i problemi che ci sono stati
comunicati, che immaginavamo, ma della cui gravità non eravamo
consci.
Président
- Est-ce qu' il y a d'autres Conseillers qui
souhaitent intervenir en discussion générale? Je ferme la
discussion générale.
La parole à l'Assesseur à l'agriculture et aux ressources
naturelles, Isabellon.
Isabellon (UV)
- Grazie, Presidente. Innanzitutto vorrei
ringraziare il collega relatore Crétaz per aver presentato la
finalità e le motivazioni che hanno portato alla proposta al
Consiglio regionale di questo nuovo regolamento in merito alla
disciplina dell'accesso e della mobilità nell'ambito dell'organico
del Corpo forestale della Valle d'Aosta, che fa riferimento alla
legge n. 12/2002. Innanzitutto è importante dire che il riferimento
è alla legge n. 12/2002, ma bisogna ricordare che nel frattempo è
intervenuta un'integrazione a questa legge, che data 24 maggio
2007, n. 9: dico questo non per interruzione dei termini per quello
che riguarda la proposta e l'approvazione successiva del
regolamento, ma perché già in quella sede era intervenuta una
discussione che andava a vertere anche su quello che poteva essere
il recepimento del regolamento, di quanto era previsto in queste
modifiche. Non si parla quindi di 8 anni di gestazione, bensì di 3
anni; probabilmente è sempre un tempo lungo, comunque è un tempo
che ha portato non a far piovere questa proposta di regolamento
come un fulmine a ciel sereno, ma che - come sappiamo, perché c'è
stato un momento in cui ha avuto anche l'eco delle cronache - è
stata discussa in questi anni per quelli che potevano essere i temi
più importanti che il regolamento doveva contenere. Mi ricordo che
già a fine della scorsa legislatura c'era stata una proposta che
era stata già dibattuta sia con le rappresentanze sindacali, sia
con la rappresentanza dell'ASCOFOR. Sicuramente quindi è un
regolamento che già nella fase preparatoria ha avuto l'occasione di
essere considerato e anche dibattuto proprio con chi più
direttamente può essere interessato dalla sua applicazione. Questo
per dire che gli ultimi lavori che la commissione si è trovata a
sviluppare sono stati comunque preceduti già in altre sedi da un
confronto con le rappresentanze, che poi non tutto sia stato
recepito e ci siano state ancora delle osservazioni che sono
pervenute... questo fa parte dell'iter di approvazione di un
regolamento che va ad incidere sull'organizzazione, che a volte si
è consolidata negli anni, ma che può avere necessità di revisione
anche alla luce dell'evoluzione che c'è stata in questi anni, come
ha ricordato il relatore, per quel che riguarda non solo gli
aspetti normativi e legislativi, ma anche le competenze stesse del
Corpo forestale, perché qui non sto a ripetere un'evoluzione in
questo senso, ma - è stato anche in parte ricordato dai Consiglieri
che sono intervenuti - sicuramente tale evoluzione ha portato ad
avere un ampliamento di competenze e a volte una necessità di avere
nuove competenze per quel che riguarda il Corpo forestale, questo
fa parte della storia di tale Corpo, che negli anni ha avuto tale
tipo di evoluzione. In ogni caso, il lavoro della commissione, che
ringrazio, ha portato ad approfondire la proposta di regolamento,
esaminando nel frattempo anche le osservazioni e ha portato a due
audizioni. Mi spiace che ci sia stato questo momento che è stato
rilevato dal collega Lattanzi forse di interpretazione... non ero
presente in quella seduta, ma non vorrei neanche che venissero
enfatizzate, diciamo così, con scenari apocalittici delle
affermazioni che magari in quella sede di dibattimento ci possono
essere state, noi riteniamo che ci sia da garantire la massima
fiducia a chi è stato incaricato in questo caso di predisporre la
bozza di regolamento, perché sicuramente il confronto in questi
ultimi tempi c'è stato. È stato un confronto credo proficuo con gli
altri settori dell'Amministrazione, perché spesso certe proposte di
modifica sono state esaminate anche dall'Ufficio legislativo e
dall'Ufficio personale per la ricaduta di certe modifiche, che
devono essere viste anche in un contesto globale per quel che
riguarda sia gli aspetti di giurisprudenza in merito ad alcuni temi
che sono anche oggetto di alcune proposte ulteriori di emendamento,
sia l'aspetto legato ad alcune scelte che sono state proposte. In
ogni caso, nella seconda seduta abbiamo individuato alcuni
emendamenti che sono stati ritenuti accoglibili sulla base di
queste osservazioni e questi sono già integrati nel testo di
commissione.
Per quanto riguarda le varie osservazioni, quando andremo ad
esaminare l'articolato, alcune sono già contenute nelle risposte
che daremo puntualmente alle singole proposte di emendamento. Dico
fin d'ora che un'ulteriore proposta di emendamento sarà accoglibile
proprio perché va a specificare meglio un passaggio che, pur
rimanendo contenuto nell'articolato, magari con una migliore
esplicitazione può essere ancora letto meglio: mi riferisco
all'emendamento n. 8, che riguarda il comma 1 dell'articolo 9; per
quel che riguarda gli altri, avremo modo di dare delle risposte
puntuali.
Il Consigliere Donzel parlava di dialogo, ma non di ascolto,
credo che dobbiamo tornare indietro, perché il dialogo c'è stato e
non ci dobbiamo riferire solo agli ultimi passaggi, come dicevo
prima; quindi, in riferimento al dialogo, non è detto che, affinché
si possa parlare di ascolto, debba essere necessariamente e sempre
tutto accolto, altrimenti sarebbe ancora un dialogo a senso unico,
ossia bisogna intendersi su cosa significa. Ritengo che il mancato
accoglimento di certe proposte non significhi una mancanza di
dialogo e di ascolto, probabilmente non si ascolta del tutto, forse
bisogna intendersi sui termini.
Per quel che riguarda i punti legati al titolo di studio,
all'età minima, alla statura, le discriminazioni, questi passaggi
vedremo di affrontarli man mano che andiamo avanti nell'articolato.
Altri aspetti più generali credo non ci siano; il tema delle visite
mediche è un tema che è stato approfondito, si ritiene che
l'articolato sia sufficientemente garantista per quel che è la
verifica delle sufficienti caratteristiche di chi poi accede al
Corpo forestale, oppure all'interno dello stesso cambia di
mansione. Per finire, la preoccupazione per quel che riguarda
l'attività fino ad un'età pensionistica abbastanza in là negli anni
credo sia un aspetto che può essere considerato positivamente, nel
senso che noi nel Corpo forestale abbiamo diverse mansioni, non
ultima la possibilità di spostare delle figure che sono meno attive
dal punto di vista della prestanza fisica, ma magari hanno un
bagaglio di esperienza che hanno maturato in campo, che può essere
molto utile con dei compiti diversi a livello magari di ufficio o
di organizzazione per quello che possono dare e sarebbe forse
negativo non usufruirne per tutto il tempo che può essere
necessario; quindi c'è anche questa opportunità.
Concludo qui il mio intervento, per quel che riguarda gli
aspetti puntuali, avremo modo di affrontarli durante l'esame dei
singoli emendamenti.
Président
- On peut passer à l'examen article par
article. Je vous rappelle que nous discutons sur le nouveau texte
approuvé par la II
e
Commission. A l'article
1
er
nous avons 3 amendements du groupe ALPE.
La parole au Conseiller Louvin.
Louvin (ALPE)
- Grazie, Presidente. Se lei me lo
consente, illustrerei separatamente questi diversi emendamenti,
dando poi corso alle singole votazioni con maggior tranquillità. Ci
sono problematiche alquanto distanti le une dalle altre, che
richiedono, a nostro avviso, un po' di attenzione.
Il primo emendamento riguarda la lettera a) del comma 2
dell'articolo 1, precisamente la previsione secondo cui, per
partecipare al concorso, occorre essere in possesso, oltre che dei
requisiti generali, del requisito dell'età non inferiore agli anni
18 e non superiore agli anni 32, con esclusione di ogni elevazione.
A questo proposito, abbiamo fatto una valutazione che in termini
generali si ricollega ad un problema occupazionale, che è quello di
poter consentire una maggiore possibilità di accesso anche a fasce
che oggi sono oggettivamente più in difficoltà, sono maggiormente
sottoposte a quel fuoco di fila della disoccupazione di cui si
parlava approfonditamente questa mattina. Vi è anche un'altra
ragione che ci apre la prospettiva per almeno una minima
elevazione, qui non abbiamo proposto uno stravolgimento, anzi ci
siamo tenuti in linea con la previsione della legge n. 37/2009 in
materia di servizi antincendi della Regione, che per il
reclutamento dei funzionari tecnici predispone la soglia dei 35
anni. Poco fa nell'intervento generale abbiamo fatto riferimento al
tempo intercorso dall'ultimo concorso: ben 12 anni! Sappiamo tutti
che oggi il posto di lavoro in forestale è un posto ambito perché
prestigioso, nella nostra comunità comunque fortemente valutato e
anche interessante per ragazzi e ragazze che abbiano un titolo di
studio già elevato. Abbiamo dei laureati che, anche per la
tipologia di studi fatti, in materia forestale e ambientale,
ambiscono poter entrare nel Corpo forestale. Ora, se noi teniamo
ferma la previsione che è contenuta in questo regolamento, ossia
della soglia dei 32 anni, c'è una generazione bruciata, una
generazione che era a scuola, anzi all'inizio dell'università o nel
corso dell'università quando è stato fatto l'ultimo concorso e che
oggi si trova ad avere 33, 34, 35 anni. In un recente suo libro dal
titolo "Contro i giovani" un economista di vaglia, Tito Boeri, ha
scritto tutta la difficoltà di una generazione che si trova in
forte affanno rispetto alle generazioni che l'hanno preceduta e che
necessita di interventi di riequilibratura. Noi riteniamo che
questo sia un piccolo segnale, un segnale credo intelligente di
maggiore elasticità in un momento nel quale la stessa
Amministrazione si è messa in questa condizione di non particolare
sollecitudine nel tenere le "valvole" aperte per l'ingresso nel
Corpo forestale. Un piccolo emendamento quindi, ma che attribuisce
un'opportunità in più ad alcuni giovani che possono ambire - e devo
dire nell'età fra i 33 e i 35 anni anche con una prestanza fisica
che può consentire agevolmente lo svolgimento di questo lavoro - di
poter entrare nel Corpo forestale.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Entrando nel merito
puntuale degli emendamenti: il primo si riferisce ad un limite
individuato dal regolamento per quel che è della possibilità di
ingresso nel Corpo forestale. Per andare a proporre come età 32
anni, che sono indicati nella lettera a), comma 2 dell'articolo 1,
si è fatta una ricognizione dell'età che permette l'accesso in
altre situazioni, in particolare i bandi del Corpo forestale dello
Stato, come di altre Regioni. Segnalo che, per esempio, il
regolamento della Provincia autonoma di Trento fissa a 30 anni
l'età massima, come per quel che riguarda i bandi del Corpo
forestale dello Stato. Si è tenuto anche conto del fatto che si
pensa ad un percorso lavorativo e quindi questo è stato ricordato
anche prima da qualcuno che parlava di limiti per l'età
pensionabile, ossia bisogna trovare un giusto equilibrio fra tutto;
quindi si è proposta un'età che riteniamo sia adeguata. Con questo
non si pensa di andare a risolvere tutti i problemi occupazionali e
naturalmente ci si limita all'argomento in discussione; se poi
andiamo a vedere i saggi ed altri riferimenti del genere, purtroppo
ci sono molte situazioni di difficoltà, ma anche possibilità
lavorative possono essercene di diverso tipo. Qui si è fatto un
riferimento molto pratico a delle regole esistenti presso altri
enti, quindi si propone di mantenere l'età che è stata fissata
nella proposta di regolamento e di respingere l'emendamento.
Président
- La parole au Conseiller Donzel.
Donzel (PD)
- Voteremo a favore di questo emendamento
perché, proprio in virtù di quello che ci ha detto l'Assessore
Isabellon, andando a guardare fuori cosa fanno gli altri, lo Stato,
bisogna tenere conto che - l'ho spiegato prima - se abbiamo un'età
pensionabile più alta di quello che dovrebbe prevedere un corpo di
polizia... a parte che non condivido l'idea di trasformare le
persone che devono avere il compito di usare armi tutti in
impiegati dietro una scrivania, è un'idea buttata lì, ma avrei dei
dubbi a mettere... è in palese contraddizione il fatto che, se
teniamo alta la soglia pensionabile, 65 anni - questo per volontà
sua, lo ha detto lei -, non seguiamo quello che veramente avviene
fuori: si sono aperti addirittura dei concorsi pubblici fino ai
quarantenni! Più è alta l'età pensionabile, più quindi tendo ad
innalzare l'età di accesso ad una determinata funzione, adesso 32 o
33 anni non è quello... ma il principio espresso dai colleghi di
ALPE è un principio molto valido che meritava di essere tenuto in
conto, soprattutto perché adesso molti giovani che compiono degli
studi si affacciano molto tardi al mercato del lavoro e non è da
trovare strano che dopo i 30 anni ci siano tanti giovani e voi, che
avete un elenco piuttosto alto di persone che sono precarie nella
pubblica amministrazione, dovreste sapere che sono molte le persone
con più di 35 anni che sono in attesa di un concorso pubblico per
entrare nell'amministrazione pubblica. Bisogna quindi tener conto
dei cambiamenti sociali in atto, pertanto lo spirito
dell'emendamento è più che valido.
Président
- Je soumets au vote l'amendement n° 1 du
groupe ALPE, qui récite:
Emendamento
Alla lettera a) del comma 2 dell'articolo 1, la parola:
"trentadue" è sostituita dalla seguente: "trentacinque".
Conseillers présents: 35
Votants: 31
Pour: 8
Contre: 23
Abstentions: 4 (Benin, Lattanzi, Tibaldi, Zucchi)
Le Conseil n'approuve pas.
Président
- La parole au Conseiller Louvin sur
l'amendement n° 2.
Louvin (ALPE)
- L'articolo di qualche anno fa su
La
Repubblica
parlava di un'atleta molto nota, quasi una russa per
la sua capacità di macinare chilometri fra i boschi nelle sue 5
partecipazioni ai giochi e tanti titoli: 2 ori olimpici,
Albertville 1992 e Salt Lake City 2002, 4 mondiali, 24 gare vinte
in Coppa del mondo,
"una collezione di medaglie capace di fare
invidia a una federazione intera, una delle tante donne capaci di
alzare la testa
- ma si dice anche in questo articolo -
uno
scoiattolino di 37 anni, un affarino, altezza 1,60 metri per 45
chili"
. Si tratta di Stefania Belmondo, un'atleta invidiata, e
non mi pare neanche particolarmente dileggiata per la sua altezza,
ma che non avrebbe mai potuto, stante queste regole che vorremmo
fissare, entrare nel Corpo forestale della Regione. Abbiamo avuto a
questo proposito un approfondimento intanto per vedere se ci
fossero state o meno delle regole nazionali da rispettare per tale
materia e il riferimento, colleghi, ce lo dobbiamo annotare, è a un
decreto del Presidente del Consiglio dei ministri del 1987, n. 411,
ma il DPCM è un atto amministrativo che riguarda il Corpo forestale
dello Stato, come riguarda altre categorie per le quali introduce
anche delle altezze diverse. Per fare il capostazione basta 1,55
metri nel Corpo ferroviario, per fare invece il militare di truppa
nel gruppo squadrone Carabinieri, bisogna essere alti 1,90 metri;
ci sono delle necessità e ci sono degli adeguamenti che vanno
fatti. Noi siamo andati ad approfondire, ma lo abbiamo fatto non in
modo segreto, riservato, bensì in commissione, dove ci siamo
confrontati su questo e, come già ricordava anche il collega
Donzel, abbiamo dei dati di riferimento, abbiamo delle statistiche
che individuano l'altezza considerata media per un uomo in Italia:
da 1,63 metri a 1,87 metri e per una donna da 1,51 metri (quindi
ben 10 centimetri al di sotto di quella che fissiamo come altezza
minima!) fino a 1,74 metri, ripeto: queste sono altezze considerate
medie. Ora, se questi sono i criteri generali statistici e a questa
statistica si rifà anche la giurisprudenza per dire che devono
essere differenziate le altezze, devono essere regolate per uomini
e donne in modo separato, crediamo che abbiamo il dovere di tarare
nel nostro interesse al meglio questa possibilità di accesso. Se
poi non ci sarà una condizione psicofisica adeguata, naturalmente
questo potrà essere dirimente e sarà stabilito dalla commissione
medica, ma se ci troviamo ad avere - e credo che abbiamo fra gli
skyrunner
, piuttosto che fra altri grandi atleti che abbiamo
in questo momento nelle fila dei nostri giovani sportivi - delle
ragazzi e delle ragazze che non hanno questa statura minima che
qui, credo, Assessore, per una semplice riproduzione, un desiderio
di fotocopiare delle norme dello Stato, delle norme neanche di
legge, delle regole amministrative dello Stato... stacchiamoci un
poco da questa rigidità, andiamo ad introdurre quello che, a nostro
avviso, è un riferimento più di buon senso! Noi abbiamo preso nel
formulare questo emendamento a riferimento puramente e
semplicemente il lato statistico generale, che è quello riferito
alla soglia minima oltre la quale si è considerati di altezza
media, quindi statura non inferiore a 1,63 metri per gli uomini e a
1,51 metri per la donna, invece di 1,65 metri per gli uomini e 1,61
metri per le donne, come prevede il testo presentato dalla
Giunta.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. L'argomento è stato
ampiamente dibattuto già in commissione e anche in occasione di
confronti specifici preparatori con le rappresentanze sia
sindacali, sia dell'ASCOFOR; sicuramente, quando si vanno a fissare
dei parametri, credo che ci siano due strade: o si fissano in
maniera un po' casuale, oppure si fa riferimento a dei parametri
che presentano similitudini per le attività previste, o per le
caratteristiche per quel che riguarda l'operatività di chi accede
ad una certa attività lavorativa. Non è una cosa negativa fare
riferimento anche a quello che può fare il Corpo forestale dello
Stato, piuttosto che il Corpo di polizia, perché non è detto che si
debba farvi riferimento per forza, ma neanche che non si debba per
forza non farvi riferimento. Le strade percorse quindi sono state
due, lo avevamo detto in commissione: una è stata quella di andare
a fare una disamina delle osservazioni in merito alla
giurisprudenza, soprattutto per quel che riguarda delle citazioni
di sentenze che erano state riportate in queste osservazioni, che
sono state presentate dalle rappresentanze e nello specifico si è
addivenuti ad una conclusione, che riguardava non tanto l'aspetto
specifico di misure, quanto la differenziazione delle misure. Per
quel che è del riferimento - e arrivo alla conclusione -, la
previsione nel regolamento in esame di una misura minima di statura
differenziata fra uomini e donne per l'accesso al Corpo riprende
semplicemente le misure fissate per l'assunzione nella Polizia di
Stato e nel Corpo forestale dello Stato, pertanto è del tutto
legale. Si ricorda che il Corpo forestale della Valle d'Aosta
sostituisce in tutte le funzioni il Corpo forestale dello Stato ed
è anche una forza di polizia, per cui non è fuori luogo questo tipo
di riferimento. È indispensabile avere certe caratteristiche
fisiche, è innegabile che ci debba essere, per azioni sul
territorio, in particolare per l'attività di pubblica sicurezza. I
limiti di altezza sono naturalmente fissati anche per l'accesso
alla funzione di armiere e di funzionario forestale.
Vorrei solo dire che nel ripetersi degli emendamenti vale lo
stesso tipo di ragionamento anche per quelli che si riferiscono
alla stessa problematica. Alla luce delle considerazioni
soprattutto sviluppate ampiamente in commissione, la proposta di
respingere l'emendamento è la logica conseguenza del
ragionamento.
Président
- Je soumets au vote l'amendement n° 2 du
groupe ALPE, qui récite:
Emendamento
La lettera b) del comma 2 dell'articolo 1 è sostituita dalla
seguente:
"b) statura non inferiore a metri 1,63 per gli uomini e a
metri 1,51 per le donne;".
Conseillers présents: 35
Votants: 25
Pour: 8
Contre: 17
Abstentions: 10 (Benin, Comé, La Torre, André Lanièce, Lattanzi,
Salzone, Tibaldi, Marco Viérin, Manuela Zublena, Zucchi)
Le Conseil n'approuve pas.
Président
- La parole au Conseiller Louvin sur
l'amendement n° 3.
Louvin (ALPE)
- Grazie, Presidente. La formazione, la
preparazione di base, come abbiamo rilevato da più parti nel corso
del dibattito poco fa, non è ininfluente per il tipo di lavoro che
si svolgerà, non è ininfluente per la qualità del prodotto di
lavoro che si riuscirà ad esprimere. Già in altre circostanze,
anche in tempi recenti, abbiamo avuto modo di confrontarci su
queste problematiche e arrivare a delle diverse conclusioni qui fra
le forze politiche presenti in quest'aula sulla necessità di tenere
un poco più alto, almeno di adeguare il livello di formazione o la
specificità della formazione di chi è introdotto in un determinato
sistema amministrativo, tecnico, eccetera.
La relazione introduttiva non è stata avara di considerazioni
sulla qualità e sulla delicatezza del lavoro da svolgere e anche il
lavoro fatto in commissione i colleghi non possono non ricordarlo,
le stesse sollecitazioni che ci sono venute dalle rappresentanze di
categoria, che forse avrebbero tutto l'interesse a dire: "facciamo
in modo di poter raccogliere maggiori disponibilità...", invece no,
sono loro stessi a segnalare tutta l'importanza di avere questo
titolo di studio un poco più qualificante. Oggi questo è un titolo
di studio che raggiunge una larga parte della nostra gioventù e che
anche chi non avesse avuto l'opportunità nella sua prima gioventù
di arrivare al titolo di studio di scuola media superiore, lo può
poi raggiungere agevolmente attraverso altri canali: attraverso le
150 ore, ci sono delle opportunità che oggi sono riconosciute. Sul
titolo di studio le rappresentanze di categoria, dell'ASCOFOR in
particolare, hanno sottolineato come, seppur non contemplato come
requisito espresso per il Corpo forestale dello Stato, si tratti
qui di un giusto adeguamento alle competenze che ci vengono
richieste. Gli stessi forestali dicono che non si può non avere dei
riferimenti precisi quando si utilizzano strumenti informatici, si
utilizza il GPS, l'internet, per cui è richiesta una competenza
normativa, una competenza tecnica di un certo livello,
l'adeguamento che noi proponiamo - e lo proponiamo con forza - è
che si salga leggermente di livello: dal livello di istruzione
secondaria di primo grado, dalla scuola media alla scuola media
superiore come soglia di ingresso per il Corpo forestale. Vogliamo
un Corpo forestale qualificato? Diamoci gli strumenti, diamoci
l'opportunità, non credo che si tratti di una manovra
discriminatoria e devo dire che le argomentazioni sul punto che ha
fornito il Corpo forestale nella persona del suo Comandante sono
state particolarmente deludenti e prive di consistenza.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Ricordo che, anche
per quel che riguarda questo tema, in commissione e negli incontri
preparatori per la predisposizione del regolamento si è dibattuto
ampiamente con tutte le considerazioni del caso. Evidentemente
questi sono dei requisiti per poter accedere, per poter
partecipare, poi le selezioni possono portare a dei risultati che
magari favoriscono chi ha una maggiore scolarità, però non è sempre
detto. In ogni caso, si è ritenuto di valutare anche l'aspetto di
quello che può essere l'inquadramento per quel che riguarda il
resto del personale, quindi si è consultato il Dipartimento
personale che, verificata anche l'attuale piattaforma del contratto
collettivo di lavoro e di inquadramento del personale, ricorda che
i forestali sono inquadrati nel modo seguente: agente B3,
sovrintendente C1, ispettore C2, di conseguenza la richiesta di un
diploma di scuola superiore provocherebbe uno spostamento verso
l'alto dell'inquadramento dei forestali: agente C1, sovrintendente
C2, ispettore D, questa è una delle considerazioni che sono state
fatte per quel che riguarda il parere del personale. In ogni caso,
si ritiene che per l'accesso al Corpo si debba mantenere il diploma
di scuola media inferiore, oltre che per le motivazioni espresse
dal Dipartimento personale, anche per fornire un'opportunità a
coloro che, dotati magari di passione per il lavoro e attaccamento
al territorio, possono dimostrare delle conoscenze anche superiori
a quelle fornite da un qualsiasi diploma di scuola media superiore.
Sarà il successivo corso, superato il concorso, che potrà formare
il personale nelle particolari conoscenze - che sono state anche
richiamate dal Consigliere Louvin - richieste dal mestiere di
forestale, perché non pensiamo che ci siano dei tuttologi che sono
a conoscenza di tutto, è poi anche sul campo che si maturano delle
esperienze specifiche, in particolare quello che è importante è il
corso di formazione che segue il concorso. Se qualcuno che non ha
il diploma di scuola secondaria riesce ad accedere, è perché ha i
numeri per accedere, perché precludergli la possibilità? Si propone
di mantenere l'impostazione per quanto riguarda il titolo di studio
al diploma di primo grado e si propone di respingere
l'emendamento.
Président
- La parole au Conseiller Louvin sur
l'amendement n° 3.
Louvin (ALPE)
- Non replicheremo alla mozione degli
affetti dell'Assessore Isabellon, chiediamo semplicemente lo
svolgimento della votazione in forma segreta a nome dei gruppi
Partito Democratico e ALPE.
Président
- Je soumets au vote, par votation secrète,
l'amendement n° 3 du groupe ALPE, qui récite:
Emendamento
Alla lettera c) del comma 2 dell'articolo 1, la parola:
"primo" è sostituita dalla seguente: "secondo".
Conseillers présents: 35
Votants: 34
Pour: 18
Contre: 16
Abstentions: 1
Le Conseil approuve.
Président
- La parole au Conseiller Louvin.
Louvin (ALPE)
- Grazie, Presidente, mi scuso per
l'intempestività. Intervengo intanto per esprimere l'apprezzamento
del Partito Democratico e di ALPE per l'accoglimento di questo
emendamento, che riteniamo significativo e qualificante del
progetto di regolamento. Abbiamo peraltro una determinazione di
astensione sui singoli articoli del regolamento, perché riteniamo
che altri punti qualificanti dovessero essere accolti, quindi
manterremo su tutti gli articoli successivi questa votazione, pur
continuando a contribuire nel senso migliorativo attraverso la
formulazione degli ulteriori emendamenti ma, affinché non ci siano
equivoci sulla natura del voto, ribadiamo il voto di astensione su
questo articolo e sui successivi. Grazie.
Président
- Je soumets au vote l'article 1
er
dans le texte ainsi amendé:
CAPO I
ACCESSO AI PROFILI DI AGENTE, SOVRINTENDENTE, ISPETTORE E
FUNZIONARIO FORESTALI
Articolo 1
(Assunzione a tempo indeterminato ad agente
forestale)
1. Gli agenti forestali del Corpo forestale della Valle
d'Aosta, di seguito denominato Corpo forestale, sono reclutati
mediante concorso pubblico per titoli ed esami e previo superamento
di un apposito corso di formazione professionale.
2. Al concorso di cui al comma 1 possono partecipare i
cittadini italiani che siano in possesso, oltre che dei requisiti
generali previsti per l'accesso al ruolo unico regionale, dei
seguenti requisiti:
a) età non inferiore agli anni diciotto e non superiore agli
anni trentadue, con esclusione di ogni elevazione;
b) statura non inferiore a metri 1,65 per gli uomini e a
metri 1,61 per le donne;
c) titolo di studio finale di istruzione secondaria di
secondo grado;
d) patente di guida automobilistica non inferiore alla
categoria B;
e) idoneità psico-fisica ed attitudinale, da accertarsi con
le modalità di cui all'articolo 8;
f) essere in posizione regolare nei riguardi degli obblighi
di leva;
g) non essere stati ammessi al servizio civile in qualità di
obiettori di coscienza o, in alternativa, aver presentato
dichiarazione di rinuncia allo status di obiettore di coscienza ai
sensi dell'articolo 15, comma 7ter, della legge 8 luglio 1998, n.
230 (Nuove norme in materia di obiezione di coscienza);
h) non essere stati espulsi dai corpi militari o dalle forze
di polizia;
i) non aver riportato condanna a pena detentiva per reati non
colposi;
j) non essere sottoposti o non essere stati sottoposti a
misura di prevenzione.
3. In considerazione dei particolari compiti attribuiti al
personale del Corpo forestale in possesso delle qualifiche di
agente di pubblica sicurezza e di polizia giudiziaria, l'ammissione
al concorso è altresì subordinata all'accettazione dell'impiego
delle armi da fuoco per l'espletamento delle mansioni proprie del
profilo professionale di appartenenza.
4. Le prove d'esame comprendono almeno una prova scritta o
teorico-pratica, una prova ginnico-sportiva e una prova orale.
L'ammissione alle prove di concorso può essere subordinata al
superamento di test preliminari, eventualmente a carattere
psicoattitudinale.
5. Sono ammessi a valutazione, entro il limite del 20 per
cento del punteggio complessivo finale, i seguenti titoli:
a) titoli di studio non richiesti per l'ammissione al
concorso, entro il limite del 5 per cento;
b) titoli di servizio, entro il limite del 5 per
cento;
c) titoli vari, entro il limite del 10 per cento.
6. Il bando di concorso specifica, per ognuna delle categorie
di cui al comma 5, i titoli ammessi a valutazione e il relativo
punteggio.
7. La graduatoria del concorso è formata secondo l'ordine del
punteggio riportato nelle prove di esame e nella valutazione dei
titoli di cui al comma 5.
Conseillers présents: 33
Votants: 22
Pour: 22
Abstentions: 11 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Louvin, Patrizia Morelli, Rigo,
Zucchi)
Le Conseil approuve.
Président
- A l'article 2 nous avons l'amendement n° 4 du
groupe ALPE.
La parole au Conseiller Louvin.
Louvin (ALPE)
- Presidente, mi pare che ci sia un
problema di consequenzialità rispetto alla reiezione
dell'emendamento n. 1, siccome non è stata innalzata la soglia di
età a 35 anni per l'accesso al corso, questo nostro emendamento non
può avere corso, sarebbe incongruente con il resto. Ci terrei
comunque a spiegare che il senso di questo emendamento era quello
di consentire la possibilità di partecipare a tale corso qualora
fosse avviato non solo entro il triennio di validità, ma anche in
un periodo ulteriore nell'eventualità che un candidato fosse stato
escluso per aver accumulato assenze per un periodo di giornate
superiore al 20 per cento per motivi non dipendenti dalla sua
volontà. Questo emendamento quindi è ritirato per contraddittorietà
rispetto alle votazioni precedenti.
Président
- L'amendement n° 4 du groupe ALPE est déchu,
j'en donne lecture pour le procès-verbal:
Emendamento
Al comma 11 dell'articolo 2, le parole: "detto corso sia
avviato nel triennio di validità della graduatoria del concorso"
sono sostituite dalle seguenti: "i candidati non abbiano superato
il trentacinquesimo anno di età alla data di avvio di detto
corso".
Je soumets au vote l'article 2:
Conseillers présents: 34
Votants: 23
Pour: 23
Abstentions: 11 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Louvin, Patrizia Morelli, Rigo,
Zucchi)
Le Conseil approuve.
Président
- Article 3: même résultat. Article 4: même
résultat. A l'article 5 nous avons l'amendement n° 5 du groupe
ALPE, qui est déchu suite au fait que n'a pas été approuvé
l'amendement n° 2; j'en donne lecture pour le procès-verbal:
Emendamento
La lettera b) del comma 2 dell'articolo 5 è sostituita dalla
seguente:
"b) statura non inferiore a metri 1,63 per gli uomini e a
metri 1,51 per le donne;".
Article 5: même résultat. Article 6: même résultat.
A l'article 7 nous avons les amendements n° 6 et n° 7 du groupe
ALPE, l'amendement n° 6 est déchu, j'en donne lecture pour le
procès-verbal:
Emendamento
La lettera b) del comma 2 dell'articolo 7 è sostituita dalla
seguente:
"b) statura non inferiore a metri 1,63 per gli uomini e a
metri 1,51 per le donne;".
La parole au Conseiller Louvin sur l'amendement n° 7.
Louvin (ALPE)
- Presidente, pochi minuti fa il Consiglio
ha accolto il principio e quindi l'orientamento contenuto
nell'emendamento n. 3, per cui il titolo di studio richiesto è
quello...
Presidente -
Per cortesia, possiamo evitare di fare
commenti ad alta voce? Altrimenti questo genere di interventi
rischia di ingenerare della confusione. Grazie. Prego, continui
pure collega Louvin.
Louvin (ALPE)
- ... grazie, Presidente. Ripeto: è stato
accolto il principio che, per poter partecipare al concorso per
diventare agente del Corpo forestale, è richiesto il titolo di
scuola secondaria di secondo grado. All'articolo 7 è in discussione
l'assunzione della figura particolare dell'armiere, credo sia
conseguente e coerente con la votazione che ha fatto il Consiglio
nella fase precedente essere in omogeneità. Nulla vieterebbe in
teoria di discostarsi, però mi rimetterei alla valutazione che può
fare il Governo regionale sull'utilità di accogliere l'indicazione
proveniente dal Consiglio e di adeguarsi anche per la figura
dell'armiere; questo lo chiedo anche ai fini delle modalità di
votazione conseguente. Grazie.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Chiedo una sospensione per verificare la
possibilità di accesso indipendentemente dall'accesso esterno.
Président
- Le Conseil est suspendu pendant quinze
minutes.
Si dà atto che i lavori, su richiesta dell'Assessore
Isabellon, sono sospesi dalle ore 17,16 alle ore 17,38.
Président
- Nous reprenons nos travaux.
La parole à l'Assesseur à l'agriculture et aux ressources
naturelles, Isabellon.
Isabellon (UV)
- Grazie, Presidente. L'articolo 7 si
riferisce ad un ruolo specifico, che è quello dell'armiere del
Corpo forestale e, per quel che riguarda la richiesta di
emendamento, si tratta della sostituzione delle parole
"primo
grado"
con le parole
"secondo grado"
. In questo caso
ricordo che l'armiere attualmente è assunto al livello di studi di
scuola media inferiore, ma per un discorso di futuro sicuramente ci
può essere la possibilità di un accesso esterno quanto della
partecipazione di un interno, un interno quindi può essere uno che
non è in possesso del diploma di scuola secondaria superiore, ma
che può partecipare e può essere un buon armiere. Proponiamo di
respingere l'emendamento.
Président
- La parole au Conseiller Louvin.
Louvin (ALPE)
- Non comprendo molto questa pervicacia nel
voler mantenere la norma, credo per una questione di puntiglio più
che per le ragioni che ha esposto l'Assessore. In ogni caso, diamo
l'opportunità ai colleghi che lo ritengano di esprimersi in
votazione segreta, questa è la richiesta dei gruppi Partito
Democratico e ALPE. Ritengo che l'eventualità di un'asimmetria in
questo senso renderebbe alquanto singolare il nostro regolamento
per l'accesso e la mobilità del Corpo forestale. Ripeto: il fatto
che attualmente ci sia un armiere che non è in possesso di questo
titolo non subisce nessun contraccolpo per quanto riguarda la
prospettiva futura, disciplinata da tale regolamento, quindi
chiediamo che si svolga la votazione in forma segreta. Grazie.
Président
- Je soumets au vote, par votation secrète,
l'amendement n° 7 du groupe ALPE, qui récite:
Emendamento
Alla lettera c) del comma 2 dell'articolo 7, la parola:
"primo" è sostituita dalla seguente: "secondo".
Conseillers présents: 35
Votants: 34
Pour: 17
Contre: 17
Abstentions: 1
Le Conseil n'approuve pas.
Président
- Je soumets au vote l'article 7:
Conseillers présents: 35
Votants: 23
Pour: 23
Abstentions: 12 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Louvin, Patrizia Morelli, Rigo,
Tibaldi, Zucchi)
Le Conseil approuve.
Président
- Article 8: même résultat.
A l'article 9 il y a l'amendement n° 8 du groupe ALPE.
La parole au Conseiller Louvin.
Louvin (ALPE)
- Grazie, Presidente. Se non ho capito male
dall'intervento dell'Assessore Isabellon, questo emendamento
sarebbe stato indicato come un emendamento sul quale il Governo
regionale conviene e sollecita un accoglimento. Per comodità e
chiarezza, spieghiamo che si tratta semplicemente, per quanto
riguarda la procedura di assegnazione della sede di servizio, della
possibilità riconosciuta al Comandante del Corpo forestale di
disporre il trasferimento di sede trascorso il periodo decennale di
prima nomina. Abbiamo ritenuto utile, ma questo mi pare recepisse
anche un orientamento della stessa commissione, precisare che
questa possibilità di disporre il trasferimento di sede avvenisse
con provvedimento motivato e, d'altra parte, ci siamo anche detti
in commissione che questo è già quanto viene ritenuto necessario
anche dalla giurisprudenza amministrativa, quindi si tratta più che
altro di una chiarificazione del contenuto dell'articolo 9.
Grazie.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Solo per ribadire che, per quel che
riguarda l'accoglibilità dell'emendamento n. 8, come ricordato dal
Consigliere Louvin, è stato dibattuto in sede di audizione in
commissione e, pur essendo già implicito che il provvedimento deve
essere motivato, in quanto un provvedimento non motivato non è
previsto, con questa ulteriore specificazione non si fa altro che
ribadire il concetto.
Président
- Je soumets au vote l'amendement n° 8 du
groupe ALPE, qui récite:
Emendamento
Al comma 1 dell'articolo 9, dopo le parole: "il Comandante
del Corpo forestale" sono inserite le seguenti: ", con
provvedimento motivato,".
Conseillers présents et votants: 33
Pour: 33
Le Conseil approuve à l'unanimité.
Président
- Je soumets au vote l'article 9 dans le texte
ainsi amendé:
CAPO II
DISCIPLINA DELLE PROCEDURE DI MOBILITÀ INTERNA PER I PROFILI
DI AGENTE, SOVRINTENDENTE, ISPETTORE E FUNZIONARIO
FORESTALI
Articolo 9
(Assegnazione della sede di servizio)
1. Le assegnazioni del personale del Corpo forestale di cui
al presente capo si intendono conferite per un periodo di dieci
anni, fatto salvo quanto disposto dall'articolo 11. Decorso detto
periodo, il Comandante del Corpo forestale, con provvedimento
motivato, può disporre il trasferimento di sede, ad eccezione del
personale forestale che, secondo quanto stabilito dalla normativa
vigente in materia, maturi i requisiti per il collocamento a riposo
per raggiungimento del limite di età o l'anzianità contributiva
massima nei successivi cinque anni.
2. Le assegnazioni degli agenti forestali di prima assunzione
sono disposte presso le stazioni forestali con provvedimento del
Comandante del Corpo forestale per un periodo minimo di sei anni.
La scelta della sede avviene sulla base dell'ordine della
graduatoria di concorso.
3. Le assegnazioni di cui al comma 2 sono precedute dai
trasferimenti del personale già in servizio disposti ai sensi degli
articoli 10 e 11.
Conseillers présents: 33
Votants: 22
Pour: 22
Abstentions: 11 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- A l'article 10 il y a l'amendement n° 9 du
groupe ALPE.
La parole au Conseiller Louvin.
Louvin (ALPE)
- Grazie, Presidente. Questo emendamento n.
9 si ricollega anche ad una successiva proposta emendativa: la n.
11 e ha ad oggetto una situazione sulla quale ci siamo confrontati
anche durante i lavori di commissione, dedicandole la dovuta
attenzione. Il problema è molto semplice: succede, ed è un diritto
naturalmente, che alcuni appartenenti al Corpo forestale siano
candidati o eletti in amministrazioni locali, mentre, per quanto
riguarda l'Amministrazione regionale, scatta d'ufficio un sistema
di aspettativa, questo non avviene sempre a livello locale, può non
avvenire per le funzioni di vertice dell'amministrazione locale,
come quelle di sindaco, in genere non avviene per quelle di
consigliere comunale o assessore. Scatta allora il problema della
sostanziale compatibilità dell'esercizio di funzioni
amministrative, quando si svolge un'attività di tipo
amministrativo, in questo caso di polizia, con una giurisdizione
che incide sull'ente locale del quale si è amministratori. È un
problema che deve essere risolto, ma il modo in cui viene risolto
con questa proposta di regolamento non ci convince molto, perché
sostanzialmente fa sì che sia incompatibile e che quindi venga
rimosso o non possa essere trasferito verso quel Comune dove il
forestale svolge attività amministrativa se appartiene alla fascia
bassa, quindi di consigliere o di assessore, mentre, qualora svolga
le funzioni di sindaco, o comunque sia in regime di aspettativa,
non scatta questa incompatibilità e la posizione viene congelata, o
addirittura - ed è il caso di questo comma 7 - il sindaco in
aspettativa ha una posizione più vantaggiosa, perché lui può farsi
trasferire lì presso il comune dove svolge la sua attività. Il
comma 7 prevede:
"le domande di mobilità non sono accolte nel
caso in cui il richiedente
- appartenente al Corpo forestale -
ricopra una carica elettiva presso un'amministrazione pubblica
locale ricompresa nella giurisdizione forestale della sede
richiesta..."
, ossia se io chiedo di andare in quella sede,
dove sono, ad esempio, consigliere comunale di uno dei Comuni che
fanno parte di quella giurisdizione, lì non posso andare, lì il
comandante non mi trasferirà mai; se invece sono sindaco di uno di
quei Comuni, con questa previsione:
"salvo che non sia collocato
in aspettativa per mandato politico"
, ci posso essere
trasferito. Si può immaginare che questo sia legato al fatto che in
quel periodo non sto svolgendo le funzioni di polizia in quella
giurisdizione e quindi nulla osterebbe a farmici trasferire nel
frattempo; peccato che intanto vado lì, amministro e il giorno in
cui cesso di svolgere quella funzione politica ho giurisdizione e
quindi mi trovo ad esaminare tutte le pratiche riguardanti anche
l'attività edilizia che io ho assentito come amministratore. La
nostra proposta è quella di eliminare questa contraddizione
esistente nel regolamento, sopprimendo la deroga
"salvo che non
sia collocato in aspettativa per mandato politico"
; se sono
sindaco di uno di quei Comuni verso la cui giurisdizione chiedo di
essere trasferito, semplicemente non viene accolta la mia domanda
di mobilità fin quando questa situazione non sarà definitivamente
cessata. Crediamo, avendo approfondito la questione con molta
serenità, che questa sia la soluzione più logica e che non ci si
debba attenere a tale discriminazione aspettativa o non
aspettativa, perché questo crea in prospettiva, per il lavoro
successivo soprattutto che andrà a svolgere quella guardia
forestale in quella giurisdizione, dei problemi di non poco conto,
tenuto in evidenza la discrezionalità, anche la riservatezza, la
complessità delle analisi che deve svolgere sullo stesso mandato
amministrativo.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. L'articolo 10 al
comma 7 prevede la regolamentazione della mobilità volontaria e
riguarda i forestali che hanno un mandato politico. Dall'esame
dell'emendamento emerge la necessità comunque di mantenere quanto
previsto nell'impostazione del regolamento, perché, accettando
l'emendamento, si andrebbe a precludere un'opportunità per chi si
trova collocato in aspettativa per mandato politico e non può
usufruire di questa mobilità volontaria. Si propone di respingere
l'emendamento.
Président
- Je soumets au vote l'amendement n° 9 du
groupe ALPE, qui récite:
Emendamento
Al comma 7 dell'articolo 10, le parole: ", salvo the non sia
collocato in aspettativa per mandato politico" sono
soppresse.
Conseillers présents: 34
Votants: 31
Pour: 8
Contre: 23
Abstentions: 3 (Lattanzi, Tibaldi, Zucchi)
Le Conseil n'approuve pas.
Président
- Je soumets au vote l'article 10:
Conseillers présents: 34
Votants: 23
Pour: 23
Abstentions: 11 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- A l'article 11 il y a les amendements n° 10,
n° 11 - qui est déchu suite au fait que l'amendement n° 9 n'a pas
été approuvé - et n° 12 du groupe ALPE.
La parole au Conseiller Louvin.
Louvin (ALPE)
- Si tratta di due aspetti distinti,
comunque cercheremo di illustrarli contestualmente. Il primo è un
profilo che è stato fortemente evidenziato dal Corpo forestale,
dalle rappresentanze sindacali come un problema reale, avvertito,
ossia quello che solo a fronte di situazioni oggettivamente e
pesantemente di conflitto ambientale, si faccia luogo ad una
possibile rimozione, ad una mobilità d'ufficio da parte del
Comandante del Corpo forestale. Senza stravolgere il senso della
proposta, né il contenuto, la precisazione che solo a fronte di
"situazioni di grave incompatibilità ambientale o derivanti
dalla presenza di soggetti..."
, eccetera, consentirebbe di
restringere in modo più preciso ai soli casi di effettiva e di
rilevante incompatibilità ambientale la possibilità di rimozione da
una stazione di un appartenente al Corpo.
Il secondo aspetto, relativo all'emendamento n. 12, riguarda
invece un dato che è stato ricordato dal collega Lattanzi nel suo
intervento in discussione generale, ossia l'aspetto dei rimborsi a
fronte della decisione assunta discrezionalmente da parte del
Comandante del Corpo forestale di disporre per esigenze
organizzative l'utilizzo del personale su una sede diversa. A
questo proposito, riteniamo che, seppure nel modo che potrà
valutare la Giunta regionale, si debba indennizzare il forestale
che viene assegnato per esigenze temporanee ad un'altra sede. La
sede può essere abbastanza distante, può comportare un disagio
rilevante; non entriamo nel merito dell'assegnazione o meno in via
temporanea dell'alloggio, del come, del quanto, del rimborso
chilometrico, oppure no, ma diamo mandato con l'emendamento alla
Giunta regionale di definire con propria delibera
"i criteri per
la compensazione economica del personale così utilizzato, sotto
forma di rimborso chilometrico o di indennità economica"
. Una
misura quindi che potrà essere stabilita nel modo ritenuto più
congruo da parte della Giunta regionale, ma un segnale di
attenzione nei confronti del personale che viene assegnato
temporaneamente a sedi diverse da quella di normale svolgimento
della propria attività.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Gli emendamenti sono
due: per quanto riguarda l'emendamento n. 10, che è quello che
propone l'inserimento della parola
"grave"
al comma 1, punto
b), dove si dice:
"per l'eliminazione di situazioni di
incompatibilità ambientale o derivanti..."
, eccetera, le
situazioni di incompatibilità ambientale, come abbiamo già avuto
modo di dibattere in sede di audizione, devono essere comunque
motivate, non è un discorso discrezionale. Riteniamo sia difficile
valutare se si tratta o meno di grave incompatibilità ambientale,
considerato che l'eventuale incompatibilità ambientale deve essere
motivata, reputiamo che sia sufficiente questa dicitura e
proponiamo di respingere l'emendamento n. 10.
Per quanto concerne l'emendamento n. 12, bisogna premettere che
l'utilizzazione temporanea di personale in altra sede è fatta con
criterio e con giudizio, nel senso che si utilizzano possibilmente
degli spostamenti meno impattanti per quel che riguarda il disagio,
ma bisogna riconoscere, da una verifica che abbiamo fatto, per quel
che è normalmente dell'utilizzazione del personale regionale,
quando si assegna anche per un certo periodo una sede diversa,
quella per quel periodo risulta essere la sede di appartenenza.
Evidentemente andare a creare questo tipo di interpretazione
metterebbe in discussione anche delle altre situazioni che si hanno
per l'altro comparto; di conseguenza, riteniamo non accoglibile
neanche l'emendamento n. 12.
Président
- Je soumets au vote l'amendement n° 10 du
groupe ALPE, qui récite:
Emendamento
Alla lettera b) del comma 1 dell'articolo 11, dopo le parole:
"situazioni di" è inserita la seguente: "grave".
Conseillers présents: 32
Votants: 30
Pour: 8
Contre: 22
Abstentions: 2 (Lattanzi, Zucchi)
Le Conseil n'approuve pas.
Président
- L'amendement n° 11 du groupe ALPE est déchu,
j'en donne lecture pour le procès-verbal:
Emendamento
Alla lettera b) del comma 1 dell'articolo 11, le parole: ",
non collocati in aspettativa per mandato politico," sono
soppresse.
Je soumets au vote l'amendement n° 12 du groupe ALPE, qui
récite:
Emendamento
Al comma 2 dell'articolo 11 è aggiunto, in fine, il seguente
periodo: "La Giunta regionale, con propria deliberazione, definisce
i criteri per la compensazione economica del personale cosi
utilizzato, sotto forma di rimborso chilometrico o di indennità
economica.".
Conseillers présents: 32
Votants: 30
Pour: 8
Contre: 22
Abstentions: 2 (Lattanzi, Zucchi)
Le Conseil n'approuve pas.
Président
- Je soumets au vote l'article 11:
Conseillers présents: 32
Votants: 22
Pour: 22
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Zucchi)
Le Conseil approuve.
Président
- Article 12: même résultat. Article 13: même
résultat. Article 14: même résultat.
A l'annexe A il y a l'amendement n° 13 du groupe ALPE.
La parole au Conseiller Louvin.
Louvin (ALPE)
- Grazie, Presidente. Vorrei che i colleghi
prestassero, se possono, un secondo di attenzione ancora a
quest'ultimo aspetto, non per la verità di travolgente importanza,
però, a nostro avviso, significativo: stiamo parlando del punteggio
per la formazione della graduatoria di mobilità volontaria, ossia
le condizioni che portano ad avere una priorità dei forestali nel
trasferimento a seconda della condizione familiare o di anzianità
di servizio di cui sono portatori. C'è un punto che è balzato agli
occhi di tutti, lo ricordano i colleghi, in modo quasi automatico:
è il punto indicato al n. 2, ossia che il punteggio per ogni figlio
convivente è assegnato soltanto fino al 18° anno di età. Credo che
nessuno dei colleghi consiglieri che era presente alla discussione
in commissione abbia capito perché al 19° anno, se continuo ad
avere un figlio a carico, devo considerare che viene meno una mia
condizione di priorità quando questa situazione può permanere
ancora nel corso del tempo - e a volte permane anche per svariati
anni oltre il 18° anno di età -, non sempre, anzi quasi mai per
volontà delle persone. Ora, se questa condizione di famiglia
numerosa, anche con degli ultradiciottenni, è una condizione che
dobbiamo tenere presente e la teniamo presente nella normalità dei
casi. Onestamente non abbiamo capito perché tale rigidità, questo
non voler accogliere tale minuscola modificazione che era stata
sollecitata dall'intera commissione, noi l'abbiamo formulata nei
termini più semplici: sostituire le parole
"fino al diciottesimo
anno di età"
con
"a carico"
, molto semplicemente ne
chiediamo conseguentemente l'accoglimento. Grazie.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Volevo solo
ricordare che l'allegato A riguarda un sistema di punteggio per la
formazione della graduatoria per la mobilità volontaria, quindi le
considerazioni che sono state fatte per arrivare a formulare
l'attribuzione dei punteggi riguardano sia le famiglie che hanno
figli, sia quelle che non li hanno e quello che è emerso non solo
nell'ultima audizione, ma anche nei passaggi precedenti è stato
quello di trovare un punto di equilibrio fra le esigenze di
famiglie con figli o le esigenze di coloro che non hanno figli. Si
ritiene pertanto che la situazione di equilibrio poteva essere di
considerare i figli fino a 18 anni, che non ha nulla a che vedere
con le considerazioni legate alla fiscalità e ad altri aspetti, ma
era per non penalizzare neanche eccessivamente coloro che non hanno
dei figli, in quanto i 18 anni sono stati considerati come un punto
di equilibrio fra le due situazioni. Lei poi ha citato il caso di
famiglie numerose con più figli, evidentemente può esserci il caso
di famiglie con figli che hanno superato i 18 anni che ne hanno
meno, esse rimangono comunque in considerazione. È stata questa la
considerazione che ha portato all'individuazione di tale linea di
demarcazione: per non penalizzare eccessivamente neanche chi si
trova nella situazione di non avere dei figli. Si propone la non
accettazione dell'emendamento.
Président
- La parole au Conseiller Lattanzi.
Lattanzi (PdL)
- Grazie, Presidente. Credo che questo sia
proprio un abbaglio, Assessore, quando parliamo di principi
politici e di valori a cui i partiti e questo Consiglio si devono
rifare... si è abusato delle parole: "sostegno alla famiglia", "le
famiglie al centro delle scelte della politica". Questo è un caso
nel quale, se una famiglia ha voglia di fare i sacrifici per fare
studiare un figlio, in questa legge è penalizzata, se a 21-22 anni
io vado a lavorare facendo il forestale, se mando a studiare
all'Università della Valle d'Aosta la figlia a 22 anni, qui sono
penalizzato. Allora o di questa parola "famiglia" ce ne riempiamo
solo la bocca, oppure, quando è il momento, facciamo le scelte
politiche coerenti! Siccome il costo è irrisorio, perché non credo
che su 140-150 forestali abbiamo tutti i figli che studiano fino a
40 anni, pertanto stiamo parlando di qualche decina di migliaia di
euro che sono convinto la nostra Regione saprà trovare nei suoi
bilanci, credo sia un dovere di questo Consiglio rispettare un
valore su cui tutte le forze politiche hanno espresso attenzione:
il valore del riconoscimento della famiglia come cellula
fondamentale di questa società. Chi ha figli che studiano a 23-24
anni in forestale viene penalizzato, io la trovo una
discriminazione.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Era solo per
puntualizzare, qui forse non ci capiamo, io avrò preso un abbaglio
ma qui si tratta del sistema di punteggio per la formazione della
graduatoria per la mobilità volontaria, non c'è penalizzazione
economica...
(interruzione del Consigliere Lattanzi, fuori
microfono)
Président
- La parole au Conseiller Louvin.
Louvin (ALPE)
- Effettivamente qui non è una questione di
maggiore o minore esborso, ma, come dice il collega Lattanzi, è una
questione di principio. Chi sostiene il gravame di una famiglia
numerosa - e può essere uno, o anche più di un figlio
ultradiciottenne ancora a carico - non deve vedersi in condizioni
deteriori rispetto a chi non ha dei figli a carico. Quello che lei
indica, Assessore, come un punto di equilibrio, è in realtà un
equilibrismo che non ha significato, che non ha nessun punto di
riferimento possibile. Qui è in gioco una questione fondamentale di
principio, pur minuscola, che è quella di sostenere la priorità di
chi ha famiglia numerosa a carico, dandogli la possibilità di
avvicinarsi alla sede richiesta con condizioni di priorità rispetto
ad altri. Chiediamo che la votazione abbia luogo in forma
segreta.
Président
- La parole au Conseiller Lattanzi.
Lattanzi (PdL)
- Solo per un chiarimento: la qualità
dell'esborso io l'ho immaginata pensando che se si limitano le
persone che si possono trasferire, è probabile che ci siano dei
costi. Ho messo quindi anche in preventivo che questo Consiglio
debba affrontare anche qualche migliaio di euro di costi per far
fronte a tale limitazione dei trasferimenti, perché è evidente che
chi ha anche figli è meno disponibile ad essere trasferito, cosa
che questa legge purtroppo sancisce, perché chi ha più figli a
carico corre come gli altri, ma non ha senso! Assessore, mi
consenta, è il momento di fare riferimento a dei principi: vogliamo
difendere la famiglia in tutte le forme di questa legge, la
famiglia va difesa! In questo caso, sotto l'aspetto economico, non
c'è nulla: è una questione proprio di attenzione.
Président
- Je soumets au vote, par votation secrète,
l'amendement n° 13 du groupe ALPE, qui récite:
Emendamento
Al numero 2) della lettera b) dell'allegato A della p.r., le
parole: "fino al diciottesimo anno di età" sono sostituite dalle
seguenti: "a carico".
Conseillers présents: 32
Votants: 30
Pour: 12
Contre: 18
Abstentions: 2
Le Conseil n'approuve pas.
Président
- Je soumets au vote l'annexe A:
Conseillers présents: 32
Votants: 22
Pour: 22
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- La parole au Conseiller Louvin, pour
déclaration de vote.
Louvin (ALPE)
- Grazie, Presidente. Quello che poteva
essere un normale atto, direi quasi di
routine
, ha assunto
un significato particolare sotto due profili: uno sotto la qualità
e l'impegno, la serietà del lavoro che ha svolto il Consiglio in
sede di commissione e poi in aula e direi anche facendosi carico di
problemi sostanziali che non erano emersi in modo sufficientemente
approfondito nel lavoro di predisposizione da parte del Governo
regionale. La Giunta ha enunciato determinati propositi di
professionalità, di miglioramento qualitativo, ma non ha dato
seguito con delle norme di contenuto idoneo a questi suoi propositi
e credo che si sia risentito e profondamente il malessere nel
passaggio dalla commissione all'aula di tale provvedimento. Ne sono
testimonianza 3 votazioni in cui numerosi colleghi della
maggioranza non hanno ritenuto di aderire alla proposta, in un caso
addirittura portando all'accoglimento... e ne siamo felici nel
merito (non solo nella forma), perché questo qualifica un poco di
più tale provvedimento e fa sì che il forestale valdostano abbia
qualcosa di diverso e di più adeguato di quanto non fosse richiesto
da parte del Governo regionale. Il dato anche politico è,
Presidente Rollandin, lo dobbiamo registrare, quello che a volte a
tenere troppo la pressione non si consente un adeguato svolgimento
del lavoro di approfondimento, di miglioramento qualitativo, quello
al quale lei all'inizio di legislatura si riferiva con molta
enfasi.
Ci asterremo su questo provvedimento nel suo complesso,
analogamente a quanto abbiamo fatto sui singoli articoli a cui
abbiamo portato, crediamo utilmente, come gruppo ALPE, un
contributo di miglioramento tecnico e sostanziale. Ci rammarichiamo
però che su molti di questi, su aspetti assolutamente condivisi -
crediamo - da parte dei singoli componenti di questa Assemblea, non
si sia raggiunta la possibilità migliorativa, perché si è tenuto la
briglia troppo corta e il morso troppo stretto. In sede di
votazione ci asterremo.
Président
- Je soumets au vote la loi dans son
ensemble:
Conseillers présents: 31
Votants: 22
Pour: 22
Abstentions: 9 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo, Tibaldi)
Le Conseil approuve.
