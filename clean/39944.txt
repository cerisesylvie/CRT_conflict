Classificazione
CONSIGLIO REGIONALE
Attività consiliare d'aula



Oggetto del Consiglio n. 2950 del 4 ottobre 2017 - Resoconto
OGGETTO N. 2950/XIV - Dibattito sulla situazione
politica.
Rosset (Presidente) -
Come detto, punto 4 dell'ordine del
giorno: la discussione politica su quanto è stato formulato
all'inizio di questa giornata. Qualcuno intende prendere la
parola?
Porto a conoscenza che i tempi di intervento saranno dieci un
primo intervento, cinque in fase di replica, come concordato nella
riunione della Conferenza dei Capigruppo. La discussione è aperta.
Gli interventi possono essere fatti da ogni singolo Consigliere,
non è stato limitato ad uno per gruppo. Chi intende prendere la
parola? Dopo questa fase di studio, credo che si possa
tranquillamente prendere la parola. Ha chiesto la parola il collega
Perron, ne ha facoltà.
Perron (UV) -
Solo per chiedere o al Presidente della
Regione, o ai gruppi che prima hanno chiesto una sospensione per
poter parlare della questione politica, se hanno delle
comunicazioni da fare al Consiglio. Ci sembrerebbe più ragionevole
una procedura di questo genere. Mi permetto di fare questa
sollecitazione.
Presidente -
Ha chiesto la parola la collega Morelli, ne
ha facoltà.
Morelli (ALPE) -
Non per fare chissà quale intervento
politico, ma semplicemente perché da parte nostra credo vi sia la
presa d'atto dell'apertura di una crisi ad opera di un gruppo
consiliare presente qui in quest'aula. Noi quindi non possiamo che
prendere atto di questo fatto e aspettare le motivazioni, giusto
per capire quali intendimenti abbia questo gruppo politico. Io
credo che da parte nostra non possa esserci che questo
atteggiamento. Noi rimaniamo fermi sulle nostre posizioni, non
siamo noi che abbiamo fatto nessun tipo di passo avanti o indietro
all'interno della maggioranza. Mi sembra che ci siano invece state
delle posizioni che oggi sono di dominio pubblico, quindi mi sembra
che sarebbe corretto, prima di iniziare una maggioranza, avere
contezza esattamente della visione di questo gruppo: Union
Valdôtaine Progressiste.
Presidente -
Altri intendono prendere la parola? Ha
chiesto la parola il collega Nogara, ne ha facoltà.
Nogara (UVP) -
Innanzitutto bisogna cominciare forse a
fare un po' di chiarezza su quanto sta succedendo. Tra l'altro, noi
abbiamo avuto una discussione con le altre forze di maggioranza, ci
aspettavamo dal Presidente che dicesse qualcosa, come al solito,
qua non si sa mai niente. Ha preso in mano il boccino il Capogruppo
dell'ALPE, ma dal Presidente non abbiamo ancora sentito dire
assolutamente niente.
Innanzitutto la posizione dell'UVP. Da quando è nata, l'UVP ha
sempre avuto un fine, un fine importante che è sempre stato la
nostra bandiera per questi anni, l'obiettivo che ha sempre avuto
fin dalla sua nascita è stato quello di riunire soprattutto tutte
le forze autonomiste e unioniste, ma non solo, tutte le forze che
abbiano la voglia, l'opportunità e capiscano qual è l'obiettivo del
nostro progetto. Il nostro progetto è iniziato con il
Rassemblement
. Al tavolo del Rassemblement si sono sedute
tutte le forze unioniste, autonomiste, federaliste di questo
Consiglio, abbiamo prodotto dei documenti, abbiamo lavorato per
tutta l'estate e mai nessuno ha escluso qualcuno, ma qualcuno si è
defilato. Qualcuno si è defilato dopo aver stilato un documento, un
progetto che è la nostra linea politica, in quel documento (che è
lì, e rimane fisso lì) noi in queste settimane passate, e sarà
anche nelle settimane future, ci terremo a questo documento, che,
tra l'altro, è stato costruito a quattro, perché ci sono le
suggestioni dei quattro movimenti che hanno partecipato al
Rassemblement, e addirittura è stato approvato a tre. Il documento
di cui sto parlando, è stato approvato nelle commissioni ristrette
che studiavano il progetto, da noi, dall'Union Valdôtaine e da
ALPE. Poi per vari motivi ALPE si è defilata, si è tolta da questo
progetto, approvandolo il pomeriggio e la mattina dopo con delle
e-mail che "mai si sarebbe governato con una forza politica..." ma
di questo ne possiamo discutere più avanti.
La cosa più importante è chiarire adesso la motivazione, "perché
vi siete defilati adesso da questa maggioranza?". Noi non stiamo
facendo né tavolini, né tavoletti, né giochini politici e non
facciamo assolutamente dei capricci. L'UVP ha aperto la crisi
perché in questa maggioranza non c'è una coesione sui temi e c'è
l'assenza di un progetto politico che dia le linee per poter
approvare un bilancio credibile. Ho letto stamattina sui giornali
che siamo dei pazzi furiosi a fare una crisi al buio. Guardate che
forse chi fa le cose un po' troppo affrettate e pensa di fare un
bilancio, ma pensa di fare un bilancio, che non è sicuro che venga
votato da tutti, forse è lì che si azzarda un po' troppo. Noi ieri
vi abbiamo detto queste cose: non c'è coesione nella maggioranza
per i temi importanti che si devono affrontare da subito. Io non
voglio mettermi a bisticciare, a litigare o a fare dei battibecchi
o dei confronti con qualcuno, ma ieri quando abbiamo fatto il giro
dei tavoli, quando ci siamo trovati con un movimento politico come
il MOUV', che ti dice: "noi in linea di massima il bilancio lo
votiamo, però dobbiamo capire cosa c'è in questo bilancio". Anche
perché è una cosa non indifferente, io che sono Capogruppo
dell'UVP, di bilancio, di DEFR non ho ancora visto una riga. Se
allora voi mi dite le cose così importanti, le cose che si devono
fare, mi spiegate quando le vogliamo discutere? Questa è
un'esigenza che io capisco benissimo. Allora - e mi rivolgo a lei,
Presidente Marquis - non è forse più azzardato andare a votare un
bilancio che non sappiamo come si fa, perché subito dopo il
Consigliere Padovani ci ha detto di avere delle priorità su questo
bilancio, ma per il resto non lo sa perché non ha ancora visto
niente. Io non so, da quello che abbiamo sentito in quest'aula e
non parlo sui giornali, perché sui giornali, su
Facebook
,
sui
social
abbiamo sentito di tutto, ma in quest'aula
quando, per esempio, si è parlato di CVA, forse qualcuno non si
ricorda che non c'è un'unanimità tale in maggioranza per capire che
cosa si vuole fare con CVA. C'è forse un'unanimità per i
collegamenti intervallivi? Vi sembra che ci sia l'unanimità in
questa sala, in quest'aula della maggioranza? Non parliamo poi
della "scuola polmone" o di altri problemi ancora. E mi fermo qua,
perché è facile andare avanti.
Io dico: cosa mettiamo su questo bilancio? Perché da quello che
mi hanno comunicato i miei colleghi dell'UVP, Assessori, non è che
le schede per fare il bilancio sono arrivate un mese fa e si è già
parlato di qualcosa: mi pare che siano arrivate ieri sera, o alla
fine dell'altra settimana. Il DEFR, che dà un orientamento
programmatico di quello che si deve fare, noi abbiamo sempre
seguito le decisioni della maggioranza perché siamo una
maggioranza, ma - mi permetta, Assessore Chatrian - dire dei 144
milioni che non si sa se ci sono o meno... gli orientamenti
programmatici non c'entrano niente; per carità, la capisco, lei mi
dice che con 144 milioni può fare di più o di meno, però
l'orientamento programmatico è tutt'altra cosa!
Noi in queste settimane, in questi mesi in tutte queste cose che
vi sto dicendo non siamo rimasti a dormire, le abbiamo fatte perché
siamo convinti che il nostro progetto del Rassemblement è il
progetto di rinnovare, di cambiare, di modernizzare, questo è il
progetto che noi ci poniamo, se riusciremo a farlo, bene; se non
riusciremo a farlo, saranno gli elettori che ci diranno se abbiamo
sbagliato o no. Vi dico veramente che non accetto tanto da qualcuno
che ci venga a fare una lezione di correttezza, perché qui ne
abbiamo sentite molte. Abbiamo sentito anche dire che questo
Governo stava lavorando malissimo, che era impostato male per varie
cose che si facevano. A questo punto mi viene da chiedere: questa è
maggioranza? Questo è il motivo per cui noi ci siamo defilati,
perché è urgente - come ha dichiarato lei, Presidente Marquis -
fare un bilancio, ma fare un bilancio, non dire: "io faccio il
bilancio", ma un bilancio tacconato, perché a me non va bene
questo, al mio collega Fabbri non va bene l'altro. Allora cerchiamo
di fare una cosa per poter dire di aver fatto il bilancio, ma
guardate che fare un bilancio così non è fare un bilancio per il
bene - come dite sempre - dei valdostani, fare un bilancio del
genere è una tacconata per poter dire di aver fatto il
bilancio!
Poi cominciamo a parlare di elezioni anticipate, non anticipate?
Vedremo. Noi non stiamo tanto a sbraitare. Se avete seguito quello
che abbiamo detto, abbiamo fatto pochissimi comunicati in questi
mesi, perché noi cerchiamo di fare le cose. Una volta che sono
definite, le vogliamo spiegare alla gente, le vogliamo spiegare ai
valdostani: questo è quello che vogliamo fare. Poi vedremo, se ci
siamo comportati nel modo migliore, ma guardate che questo che
stiamo facendo non è una crisi al buio. State tranquilli che
sappiamo benissimo dove andiamo.
Termino qui dicendo che il nostro progetto di Rassemblement in
questo momento si è chiuso qui, però noi siamo aperti a tutti quei
movimenti e a quei partiti che vogliono unirsi a questo progetto,
ma unirsi con un accordo politico, ma il Rassemblement è chiuso in
questo momento.
Presidente -
Altri? Ha chiesto la parola l'Assessore
Borrello, ne ha facoltà.
Borrello (AC-SA-PNV) -
Questa legislatura è stata
caratterizzata da particolari momenti di
impasse
dal punto
di vista politico, che poi si sono tradotti anche con delle
difficoltà dal punto di vista amministrativo. Più volte abbiamo
avuto modo all'interno di quest'Assemblea di fare tutta una serie
di dibattiti di carattere politico e quindi non sto a riassumere un
percorso che definirei agitato di questa legislatura,
caratterizzata veramente da momenti difficili, probabilmente legati
al risultato della tornata elettorale 2013 con dei numeri risicati,
con una definizione del dibattito politico all'interno dell'aula,
che probabilmente non ha mai avuto modo di raggiungere un
equilibrio. Se siamo ancora qui oggi a dover ragionare sulla
presenza o meno di una maggioranza, vuol dire che forse la politica
non è riuscita ad attivare i tavoli giusti. Noi più volte - il
sottoscritto, ma molti dei colleghi presenti all'interno di
quest'aula - negli interventi di carattere politico abbiamo parlato
di responsabilità, responsabilità che molte volte a parole viene
citata, ma poi nei fatti non viene attuata. Noi siamo ancora qui a
dirlo, bisogna affrontare tutti i momenti di difficoltà con
responsabilità.
Noi ieri abbiamo appreso di una legittima posizione di un gruppo
consiliare rispetto alla loro appartenenza, alla loro
partecipazione attiva all'interno di una maggioranza e ne prendiamo
atto. Nel prenderne atto noi chiediamo quali sono i percorsi futuri
che noi possiamo mettere a fattore comune nel senso di quella
responsabilità che ho citato precedentemente, o si definisce un
percorso comune per la definizione di un bilancio, che ricordo
essere l'atto fondamentale di un'amministrazione, e soprattutto è
l'atto fondamentale per quanto riguarda il buon funzionamento della
macchina amministrativa della Regione autonoma Valle d'Aosta... se
ci sono dei percorsi alternativi - io ho sentito dal collega Nogara
che avete ben chiaro il vostro percorso -, sarebbe giunto il
momento di codificarli.
Nel momento in cui noi abbiamo ben presente quella che potrebbe
essere la conseguenza di alcune dichiarazioni, ma per il bene della
Valle d'Aosta con responsabilità, possiamo anche decidere cosa
succederà nei prossimi giorni e nelle prossime settimane tenendo
conto che c'è una scadenza che è quella del bilancio. Noi non
possiamo permetterci - e io intendo questi 35 Consiglieri - di
mandare la Regione Valle d'Aosta in esercizio provvisorio per
quanto riguarda il bilancio.
Nel merito dell'oggetto del
Rassemblement
che lei ha
citato, collega Nogara, noi lo rispettiamo e il nostro rispetto non
è solo a parole, perché, nel momento in cui voi avete lanciato alla
fine di luglio questo tipo di progetto, al quale noi non eravamo
invitati, abbiamo sempre osservato silenti rispettando le vostre
azioni, le vostre riunioni e i vostri percorsi politici legittimi
che avete intrapreso all'interno durante tutto il periodo estivo.
Io credo che in questo momento, sia all'interno dell'aula ma anche
fuori sul territorio regionale, bisogna essere chiari e spiegare
bene i percorsi da qui a qualche giorno per poter garantire un
minimo di stabilità nelle prossime settimane per affrontare gli
impegni che questo Consiglio deve assumersi.
Presidente -
Ha chiesto la parola il collega Baccega, ne
ha facoltà.
Baccega (EPAV) -
È stata certamente un'estate calda,
un'estate calda per la politica, un'estate animata da percorsi
politici importanti che hanno visto le quattro forze di matrice
unionista confrontarsi in quel percorso che è stato chiamato
Rassemblement
valdôtain
. Noi di EPAV, alleati leali,
collaborativi e propositivi, abbiamo cercato di fare meno rumore
possibile, pur dichiarando fin da subito la nostra disponibilità e
il nostro interesse a confrontarci con il tavolo che si sarebbe
determinato alla fine della "fase uno" del Rassemblement. In una
comunicazione quasi alla fine di questa fase abbiamo chiesto a gran
voce che c'era l'esigenza di definire al più presto un quadro
chiaro che doveva dare stabilità e slancio alla nostra Regione.
Dopo tre mesi di incontri, di riunioni e di progetti, quindi
andiamo a leggere che il Rassemblement degli autonomisti, sulla
base di quanto fatto in tre mesi, rimane con le due forze
principali dell'Union Valdôtaine e dell'Union Valdôtaine
Progressiste e che altre forze hanno abbandonato il tavolo pur
avendo contribuito - come ha detto il collega Nogara - alla stesura
del documento, documento che noi abbiamo valutato attentamente e
che rilancia l'azione dei movimenti unionisti, autonomisti,
federalisti dei quali ci sentiamo fortemente parte integrante. Poi
è iniziata nelle ultime settimane la guerra dei nervi. Talvolta il
Presidente Marquis cercava di mostrare i muscoli, talvolta il suo
Segretario politico calava le braghe: "ma no, ci siamo anche noi",
talvolta i comunicati erano minacciosi: "con questi noi mai!"
diceva l'ALPE pur avendo partecipato all'elaborazione del
documento. Ora, va riconosciuta all'UVP la fermezza e la coerenza
rispetto alla strada intrapresa a luglio e il completamento di
questa prima fase del Rassemblement insieme all'Union Valdôtaine,
confermando la conclusione di questa maggioranza.
Collega Marquis, si è completato il suo percorso di Presidente
e, se si ricorda bene, il 9 marzo glielo avevo anticipato che
questa sua maggioranza non avrebbe avuto vita lunga, un percorso
che lei ha iniziato fin dall'approvazione del DEFR dell'anno
passato, proseguito con l'approvazione del bilancio 2017, con una
continua melina di azioni di disturbo alla maggioranza di cui
faceva parte, concordato con l'allora minoranza, poi proseguito
fino al 10 marzo, dov'è iniziata la vostra avventura, la sua
avventura. Avventura nella quale ci hanno fortemente deliziato le
performance
di alcuni suoi Assessori, Presidente Marquis, le
dichiarazioni sui
social
. L'ho detto qualche Consiglio fa: è
una Giunta a molte velocità, una Giunta che aveva protagonisti con
il turbo e protagonisti con la lingua troppo lunga, ma la cosa
straordinaria è che ci sono dossier fondamentali che vi dividono e
non riusciranno mai ad unirvi: dalla scuola ai parcheggi, alle
acque, alla CVA, al Casinò, ai collegamenti intervallivi. La cosa
che più ci stupisce in alcuni titoli di questi giorni è che voi
parlate di cambiamento, di coerenza, di trasparenza, di "casa di
vetro"; cose che non avete assolutamente rispettato come obiettivi
che vi eravate prefissi. Avete spostato tutto ciò che era possibile
spostare, avete occupato i posti di potere come se fossero delle
pedine degli scacchi. Avete vissuto per certi aspetti (e per certi
dicasteri) di tutto quello che la maggioranza precedente aveva
programmato, pianificato e portato avanti. Collega Borrello, il
piano dei lavori pubblici tanto sbandierato: "108 milioni di
investimenti, entro fine anno saranno tutti pianificati", non siamo
neanche al 30 percento, e lo sa questo.
Si è dormito, si è dormito troppo. Ora, colleghi, c'è bisogno di
azione, c'è bisogno di impegno, c'è bisogno di un'autonomia vivace
e produttiva. C'è bisogno di costruire un progetto politico serio,
capace di dare segnali per ridare dignità alla politica, per
combattere i populismi e con grande senso di responsabilità, senso
di responsabilità che non abbiamo visto proprio nella fase di
programmazione, ovvero entro il 30 giugno - l'abbiamo sollecitato
più volte - il documento di programmazione finanziaria doveva
essere portato in quest'aula, doveva essere dibattuto dai gruppi
politici, ma sono troppe le interferenze, sono troppe le diverse
visioni che non vi possono accomunare. Il DEFR ormai è un documento
fondamentale e importante per una maggioranza che guarda al futuro,
per una maggioranza che guarda obiettivi lungimiranti, che non
guarda all'immediato, che non guarda soltanto alle elezioni
regionali, non soltanto alle elezioni politiche, comunque
appuntamenti importanti e significativi, ma che guarda al futuro di
questa Regione. È la mancanza di coesione, di idee, di
programmazione quindi che è alla base della crisi che si apre in
questa giornata.
Presidente -
Altri? Colleghi, vi chiederei di prenotarvi
per chi intende intervenire. Le pause hanno un limite. Qualcuno
intende prendere la parola? Ha chiesto la parola l'Assessore
Restano, ne ha facoltà.
Restano (AC-SA-PNV) -
Prendere la parola in questo
momento non è facile per chi ha creduto in un progetto. Progetto
aperto il 10 marzo e devo dire che, con tutta onestà, è d'obbligo
ammettere che è stata aperta una crisi, questa maggioranza
manifesta degli evidenti segnali di crisi. Per me non è così, io
non credo che questa maggioranza sia in crisi, almeno per il gruppo
di cui faccio parte: la crisi è stata manifestata dalla stanchezza
di una parte della maggioranza, dal movimento dell'UVP.
Io credo, in risposta anche a chi è intervenuto prima di me, che
questo Governo (un Governo di emergenza) ha affrontato tanti
dossier
, dossier anche difficili, alcuni li ha risolti,
altri li ha avviati, li sta sviluppando: mi riferisco
in
primis
alla questione del Casinò, complessa, complicata, e si è
dimostrato di volerla portare avanti con responsabilità. Si è
affrontato - ed è ancora
in itinere
- il discorso per gli
aiuti alle aziende, agli artigiani con interventi efficaci, forse
potevano essere già fatti alcuni anni fa, sono stati fatti adesso,
magari abbiamo raccolto suggestioni portate avanti dai colleghi,
questo non si deve negare. Abbiamo affrontato la questione
dell'agricoltura, la questione degli operai forestali, i rapporti
con lo Stato, la manovrabilità fiscale. Abbiamo deliberato per la
realizzazione e lo studio del piano regionale del traffico, i
rapporti per il trasporto ferroviario, i rapporti con RFI, in linea
con quanto dettato dalla normativa specifica approvata nel 2016,
rapporti con le società sportive, abbiamo fatto una variazione di
bilancio che ha dato l'opportunità di intervenire in maniera
efficace ed efficiente verso dei settori che manifestavano la
necessità di intervento.
Per quanto mi riguarda, ho sentito sul territorio i
rappresentanti delle categorie degli albergatori e dei commercianti
e, in ultimo, abbiamo portato avanti delle iniziative richieste dal
territorio, altrettanto è stato fatto in altri settori. Io dico
quindi che, da parte nostra, non abbiamo il sentore di una crisi,
ma questa è stata una maggioranza che ha lavorato in una situazione
molto difficile, politica e amministrativa, ma che ha prodotto dei
risultati.
Per parlare invece della situazione più politica, degli
interventi di chi mi ha preceduto, e faccio riferimento al collega
Nogara quando dice: "rinnovare, cambiare e modernizzare", gli devo
dare ragione, cambiare di sicuro. In quattro anni di cambiamenti ne
abbiamo fatti insieme, non li abbiamo fatti mancare ai valdostani i
cambiamenti, abbiamo dato effettivamente non un bel segnale del
Consiglio. Sul modernizzare qualche dubbio ce l'avrei, a volte
siamo tornati molto indietro negli anni, spero che in futuro si
possa parlare di modernizzazione e di rinnovamento. Non sono
d'accordo sul fatto che il film ce l'abbiate chiaro, perché questo
non è un film, non siamo al cinema. Probabilmente siamo noi che
l'abbiamo ricondotto ad un film un po' comico, o tragico; da parte
mia non è così, da parte del gruppo a cui appartengo non è stato
così. C'è stato impegno, dedizione, ci abbiamo messo la faccia;
possiamo aver sbagliato, possiamo aver fatto scelte non corrette,
ma non abbiamo partecipato ad un film, capisco che magari non
intendeva questo, però ho voluto sottolinearlo.
Ha parlato di un progetto di
Rassemblement
, progetto che
rispetto, perché è giusto rispettare tutti questi progetti. È un
progetto che forse è già nato prima con la Costituente, che avevate
in testa da tempo. Da parte nostra non abbiamo partecipato perché
non siamo stati invitati a questo tavolo. È stato detto a più
riprese che alla base di tutto c'era un rilancio dell'autonomia.
Devo dire che mi viene da pensare che chi ha costruito l'autonomia
non ha basato il progetto sull'esclusione di alcuni gruppi. In
quegli anni si badava ad aggregare, ad includere. Io spero che in
futuro - apprendo oggi che il progetto Rassemblement è chiuso -,
per quanto riguarda questo progetto, la casa degli autonomisti,
quello che voi intenderete portare avanti, ci sia uno spazio di
confronto per tutti con pari dignità, con il rispetto di tutte le
persone che intendono confrontarsi sui tavoli della politica.
Ora, penso che non tocchi a chi si sente ancora parte della
maggioranza e fa parte del progetto nato il 10 marzo andare avanti
e dare delle proposte in quest'aula. Noi ci crediamo in questo
progetto, abbiamo le idee chiare, anche perché, a dirla tutta, su
alcuni temi il confronto stretto e serio non c'è ancora stato e mi
riferisco ai temi da lei evocati. È vero, sugli intervallivi in
Consiglio qualcuno ha manifestato delle perplessità; i dossier - e
questo lo dico per certo, con cognizione di causa - sono aperti e
sono in atto degli approfondimenti. Sulla CVA abbiamo approvato una
legge nel 2016, questa mi sembra che sia ancora in vigore in una
finanziaria e su questo non ci siamo ancora confrontati. Mi dica
lei se abbiamo fatto delle riunioni specifiche su questi temi
all'interno della maggioranza? Non le abbiamo fatte per colpa di
tutti. Ad onor del vero, sul bilancio (e chi è in Giunta lo sa)
erano stati trasmessi dei dati e degli atti sui quali ragionare da
parte del mio Assessorato e dei ragionamenti sono stati fatti.
Siamo in ritardo quindi, questo non si può negare, con il DEFR,
ma ci sono delle ragioni oggettive. Però non penso che questi siano
dei motivi ad oggi, a mio modesto parere, per giustificare una
crisi. Io penso che ad oggi la confusione sia tutta in casa UVP
rispetto a questo progetto, perché noi non abbiamo mai fatta la
confusione. A voi quindi rilancio la palla per decidere la
soluzione che volete portare avanti. Gli strumenti in Consiglio ci
sono, avete solo da attuarli.
Presidente -
Ha chiesto la parola il collega Follien, ne
ha facoltà.
Follien (UV) -
Je prends la parole pour donner ma
contribution à cette discussion. Nous arriverons, d'ici à quelques
mois, à la fin d'une législature, qui a été difficile, critique,
née sur des équilibres de numéros précaires, après les urnes. Une
législature bouleversée par les actions des francs-tireurs et
caractérisée dès le début par un point de départ politique, une
division forte entre les mouvements et les groupes au Conseil de
l'aire autonomiste et surtout des unionistes, de l'histoire et du
patrimoine unioniste, qui, dès le début, ont été et se sont
retrouvés divisés au Conseil de la Vallée. Une division, qui a été
toujours plus forte, augmentée dès le soi-disant
ribaltone
par la naissance même d'autres groupes et d'autres aires: des
aires, je me permets de dire, nées dans des situations peu claires,
composées par des Conseillers élus dans les listes de notre
mouvement.
C'est pour cette raison donc que j'ai partagé les contenus et le
parcours qui ont été faits dans ces derniers mois du Rassemblement;
un projet qui, à mon avis, veut mettre à nouveau ensemble qui a un
certain parcours et un certain ADN: celui autonomiste, un ADN fait
d'autonomie, de fédéralisme, d'expérience administrative qui s'est
faite dans les différents décennies, qui a des collaborations même
avec nos Communes et les Collectivités locales, avec une attention
toute particulière au territoire. Il s'agit d'un rassemblement qui
a un projet qui regarde au futur et au présent et qui a vu dans une
bonne partie du parcours même la présence active de l'ALPE et du
MOUV'. À ce propos, je voudrais ouvrir une petite parenthèse et je
dis que je n'ai pas apprécié certaines déclarations de la part de
quelques représentants du groupe ALPE, qui ont dit que l'histoire
et le parcours unioniste ne sont pas de valeurs, ne sont pas un
patrimoine. Il s'agit d'une affirmation que je juge grave, surtout
de la part de qui a eu une carte d'adhésion et un rôle parfois dans
notre mouvement; je demanderais parfois au groupe ALPE de démontrer
un peu de respect pour nos adhérents, pour notre histoire et pour
nos électeurs.
Ora, partendo dal punto fermo del Rassemblement e della
collaborazione con i gruppi PD ed EPAV, per quanto riguarda noi
come Union, si guarda al presente e a questa fase difficile. Io
credo, Presidente Marquis, che lei debba prendere atto che la
mancanza di strategia e di visione della sua Presidenza ha portato
a questa situazione di crisi, frutto sicuramente di visioni
inconciliabili che sono venute fuori nel corso dei mesi su quasi
tutti i dossier: dai trasporti alla CVA, dal Casinò alle scuole,
alla "scuola polmone", avendo come unico obiettivo la sua
Presidenza quello di fare delle nomine, tutt'altro che
meritocratiche in molti casi, cercando sempre (regolarmente) come
un suo mantra di scaricare i problemi amministrativi presenti (che
ha sempre chi amministra) sul passato. Lei faceva parte di quel
passato, io l'altra volta glielo avevo già ricordato, quindi se
qualcosa non è stato fatto bene, è anche sua responsabilità e credo
che le cose invece che sono state fatte bene negli anni e di cui
magari lei gode ancora il frutto adesso, durante la sua Presidenza,
sarebbe onestà intellettuale ogni tanto riconoscerlo.
In questi mesi le ricordo che le voci critiche - posso ricordare
quelle del Consigliere Gerandin e del Consigliere Bertin - avevano
evidenziato problemi e criticità, quindi era chiaro che nel tempo
le forze politiche più responsabili e strutturate, come ad esempio
l'UVP, avrebbero cercato strade e percorsi di sintesi più netti,
più chiari e coerenti. Al di là del sentore - mi permetto di dire,
Assessore Restano -, vi erano stati segnali comunque espliciti,
qualcosa di più del sentore: ricordo le dimissioni poi prorogate e
poi in parte anche mantenute del Consigliere Gerandin, poi ricordo
la mancanza di numeri su quasi tutti i dossier, oppure la mancanza
nel volerli affrontare, perché ci si rendeva conto che i numeri non
c'erano: non c'erano mai i 18 voti, perché non c'era una
visione.
Concludo e lascio spazio agli altri colleghi. Io ritengo che in
questo momento sia necessaria molta pacatezza, responsabilità e
anche chiarezza. Io credo che, come sempre, il gruppo dell'Union
non si sottrarrà a questo, lavorerà in questa fase ad un futuro per
cercare di dare una stabilità politica, amministrativa partendo
dall'area unionista e dai suoi alleati. Io penso che i valdostani
abbiano bisogno di un progetto solido e chiaro negli obiettivi e
nei contenuti, che guardi non solo alle elezioni di domani. Mi fa
sorridere che qualcuno invochi le elezioni solo quando è
all'opposizione o quando ha paura di andarci. L'Union non l'ha mai
fatto: non abbiamo mai invocato le elezioni da quando siamo
all'opposizione, abbiamo sempre detto che bisognava fare dei
percorsi, cercare di guidarli e di strutturarli e, quando poi è il
momento di andare davanti agli elettori, si cerca la
legittimazione, altrimenti rimane demagogia o populismo. Progetti
che quindi guardino avanti, non alle elezioni di domani ma alle
elezioni future, perché la Valle d'Aosta ha bisogno di un progetto
che dovrà essere inclusivo sicuramente verso altre forze che hanno
lo stesso DNA nel tempo. La Valle d'Aosta ha bisogno un progetto
che guardi avanti per i prossimi decenni.
Presidente -
Ha chiesto la parola l'Assessore Chatrian,
ne ha facoltà.
Chatrian (ALPE) -
Scusate la mia voce, ma non sto
benissimo. Il 10 marzo, insieme a 17 colleghi, abbiamo accettato
una sfida molto difficile, lo sapevamo, conoscevamo le difficoltà,
le criticità. Avevamo avuto dei ruoli diversi, nel senso che il mio
gruppo, da diversi anni all'opposizione, aveva messo in evidenza in
quest'aula tutta una serie di criticità dei dossier. Apro solo una
parentesi: è sempre difficile - lo dicevo sovente al Consigliere
Rollandin quando lui ricopriva la carica di Presidente della
Regione - e sibillina la differenza fra un atto amministrativo e la
politica, o l'indirizzo di natura politica, perché all'interno di
un atto amministrativo di solito c'è sempre un indirizzo di natura
politica e c'è un indirizzo di natura politica se c'è indubbiamente
una maggioranza. Questo passaggio, dal mio punto di vista, non è
banale, ma è fondamentale, perché, nel momento in cui si approvano
degli atti, dei bilanci, delle delibere di Giunta, si danno corso e
gambe alle volontà di natura politica.
Detto questo, per quanto riguarda il ruolo, le responsabilità
che ci siamo assunti, sono stati sette mesi molto pesanti e
difficili. Sono stati sette mesi dove, per quanto mi riguarda e per
quanto ci riguarda come gruppo, non abbiamo guardato al passato,
perché, nel momento in cui uno si prende delle responsabilità, è
semplice scaricare tutte le responsabilità, sarebbe stato molto
semplice ma non l'abbiamo fatto. Una per tutte io penso sia la Casa
da gioco, che era al centro del dibattito politico e amministrativo
e abbiamo preso il toro per le corna. Si poteva fare di più, si
poteva fare ancora meglio? Magari sì, ma abbiamo affrontato la
criticità che era sul tavolo e l'abbiamo affrontata in maniera
diversa. Lo abbiamo scritto, l'abbiamo detto e l'abbiamo affrontata
in maniera diversa. L'abbiamo detto ai valdostani, con le nostre
competenze, con le nostre diversità all'interno di questa
maggioranza, ma avevamo un obiettivo, un obiettivo che abbiamo
comunque condiviso, un faro dove volevamo arrivare. Il percorso è
stato tracciato, un percorso che non è stato assolutamente
semplice, un percorso tortuoso, un percorso più difficile rispetto
a come si immaginava, senza dare colpe, un anno fa nell'ottobre
2016. Questo per fare un esempio di come abbiamo cercato di mettere
in campo delle energie discutendo parecchio, confrontandoci
parecchio e facendo anche tante riunioni, ma cercando un punto di
caduta, un punto di sintesi, un punto che spiegasse ai valdostani
che noi abbiamo voluto prendere una strada alternativa e diversa,
cercando di raggiungere degli obiettivi e dei risultati che
dovevano essere diversi: quel monitoraggio, quel controllo di
gestione, quella possibilità di verificare mensilmente cosa stava
succedendo e quali erano le azioni che sono state messe in
campo.
Per quanto riguarda l'altro dossier fondamentale - qualche altro
Consigliere poc'anzi lo ha messo in evidenza -, non ci nascondiamo
dietro un dito. Il collega Nogara prima mi ha sollecitato ad
entrare nel merito e a mettere in evidenza la situazione del
bilancio. Penso sia dominio di quest'aula e anche dei valdostani
che abbiamo una grossa difficoltà nei rapporti con lo Stato, e non
è da qualche settimana che li abbiamo, ci sono delle criticità e
bisogna trovare delle soluzioni alternative. È importante questo
passaggio, perché tutte le 120 strutture regionali stanno
predisponendo il bilancio, la nostra finanziaria 2018-2020. Si
tratta di un bilancio che è molto più asciutto, all'interno di una
programmazione che è ridotta rispetto a solo sei-sette anni fa, o
solo rispetto a tre anni fa, c'è indubbiamente una parte di
predisposizione che è quasi del tutto tecnica. Posso spiegarmi
meglio e cerco di spiegarmi meglio. Nel momento in cui si va ad
approvare un bilancio triennale, si va indubbiamente a dare
certezza a degli obblighi e a dare certezza a comunque delle spese
obbligatorie/vincolate. Vi è poi la parte dove c'è la possibilità
di manovrare, modificare, inserire le azioni di natura politica.
Adesso su quello vorrei fermarmi un attimo, perché sembra quasi che
oggi - e qui la differenza fra il dato politico e il dato
amministrativo è molto sottile -, non la pensiamo alla stessa
maniera su certi temi, quali? Per quanto ci riguarda, il Consiglio
regionale ha approvato una risoluzione su CVA; io tecnicamente non
saprei dire se è meglio quotare in Borsa il gruppo CVA o mantenere
la totale proprietà. C'è una risoluzione del Consiglio e sarà
questo Consiglio a decidere se quotare in Borsa tale azienda
importante, oppure no. Abbiamo dei tempi? Sì. Ad oggi
l'ammissibilità non c'è ancora, quindi a monte non c'è ancora
l'ammissibilità se l'azienda potrà essere quotata in Borsa.
Parallelamente il socio, il referente, l'azionista (questo
Consiglio) avrà modo e tempo nei prossimi mesi di potersi
posizionare e quindi decidere se prendere una strada piuttosto che
l'altra.
Un altro tema di cui, abitando in montagna e abitando in una
vallata laterale, si sente parlare - di cui si discute perché è
giusto che se ne discuta e ci si confronti - è il collegamento di
due vallate (la vallata della Val d'Ayas con la Valtournenche) e il
collegamento della conca di Pila con la vallata di Cogne. Penso che
anche altri colleghi se ne sono occupati anche solo negli ultimi
anni, sappiamo perfettamente che, prima di discutere e di
confrontarci su temi così di importanza generale e globale, abbiamo
degli obblighi importantissimi che ci porteranno nel prossimo
quinquennio, se ci saranno le risorse, a dare delle risposte
puntuali ai principali comprensori valdostani, che potranno essere
funzionali comunque anche ad un eventuale collegamento. Come per
dire: prima bisogna mettere comunque del fieno in cascina per poter
adempiere a quegli obblighi, che sono, da un punto di vista
tecnico, obbligatori e anche funzionali ad un eventuale
collegamento e poi eventualmente c'è la possibilità totale di poter
prendere certe decisioni. Come dire: ad oggi non è lì la criticità,
ad oggi non è quella la criticità, ad oggi la prima criticità per
quei due comprensori principali (Cervino S.p.A. e Pila S.p.A.) è il
rifacimento di due grossi impianti, che potrebbero essere un domani
funzionali ai collegamenti, ma che oggi devono ancora reperire
risorse all'interno del nostro bilancio.
Un terzo riferimento lo vorrei fare per quanto riguarda - questo
è il dibattito più di governo che abbiamo avuto ad oggi - il
bilancio. Come gruppo ALPE, insieme al Presidente Marquis, ci è
sembrato che il tema del bilancio e del DEFR andasse affrontato nel
momento in cui ci fosse stato il perimetro certo di caduta, nel
momento in cui ci fosse stata una certezza. Su questo vorrei fare
due considerazioni. Da diverse settimane, come si fa d'altronde da
sempre, ho chiesto ai miei colleghi di Giunta, ai vari Assessori di
mettere nero su bianco e di mettere in evidenza le necessità e le
urgenze contingenti/amministrative e poi le nuove azioni da mettere
in campo nell'immediato e nel lungo periodo. Nel momento in cui ci
saranno tutte le informazioni, che a quel punto sono di natura
amministrativa... ma che sono di natura politica... poi bisogna
dare delle priorità, com'è stato fatto nella variazione di
bilancio. Arrivata tardi, sicuramente...
(interruzione di un Consigliere, fuori microfono)
... ma c'è stato un dibattito all'interno dell'Esecutivo, c'è
stato un dibattito all'interno della maggioranza e ci siamo dati
delle priorità, così è per quanto riguarda la predisposizione del
bilancio, che - ripeto - è
in itinere
. Tutte le strutture
regionali stanno lavorando a 360 gradi in modo che si possa avere
la totale copertura e possibilità di poter fare serenamente, ma
soprattutto a lungo termine quelle scelte per il "sistema Valle
d'Aosta", per cercare comunque di invertire la rotta su certi
dossier che, dal nostro punto di vista, sono prioritari e che ad
oggi non hanno avuto modo di trovare contezza sulla finanziaria e
sul bilancio.
Presidente -
Ha chiesto la parola il collega Fabbri, ne
ha facoltà. Chiedo di iscriversi chi intende chiedere la
parola.
Fabbri (UVP) -
Oggi apriamo un'ulteriore e importante
fase di questa legislatura, che ha finora vissuto delle fasi
convulse e che riflette la complessità e la difficoltà della
situazione sociale ed economica che la comunità valdostana ormai
vive da anni. Ritiriamo dunque oggi la nostra fiducia politica al
Presidente Marquis e al suo Governo.
Ringraziamo il Presidente e il suo Governo per l'impegno di aver
provato ad affrontare la difficoltà di governo. Questo atto che
oggi l'UVP e il sottoscritto personalmente compie, è un atto
prettamente politico, che non fa altro che constatare la situazione
in cui ci troviamo: che con questa compagine politica non è più
possibile perseguire il governo della Regione non solo per i motivi
pratici che sono stati detti finora, ma soprattutto per un motivo
di prospettiva politica. Invitiamo pertanto il Presidente a
prendere atto di quanto sta accadendo e di applicare una semplice,
anche se molto difficile, regola politica: in democrazia se non si
ha la maggioranza, ci si dimette e dimettendosi si permette alla
politica di porre rimedio alla situazione: questa sarebbe la
situazione più limpida e più veloce da attuare per risolvere la
contingenza attuale. Insistere nel non accettare la situazione non
farebbe altro che ripetere una situazione vissuta pochi mesi fa,
dove la mancanza di consapevolezza di chi allora governava la
Regione ha prodotto quello che ora stiamo vivendo. Invito quindi il
Presidente a non ripetere questa situazione, da cui è derivato poi
tutto ciò che stiamo vivendo. La invito dunque, Presidente, con
realismo e magnanimità, a compiere quell'atto che la sua coerenza
non può negare; dimissionandosi dà la possibilità di risolvere
rapidamente questa crisi a coloro che a livello politico vorranno
impegnarsi in tal senso.
Quanto poi a coloro che vedono nel mio movimento, nel movimento
dell'Union Valdôtaine Progressiste un atteggiamento schizofrenico,
un po' a zig-zag, rispondo che se si vuole analizzare con rispetto
e con razionalità il nostro agire, si vedrà come abbiamo sempre
perseguito con tenacia e linearità - altro che zig-zag! - lo scopo
che ci eravamo proposti e che si riassume nel nostro motto:
"
réunir, réussir
". Il cammino è stato lungo e non facile,
brevemente lo ripercorrerò. Innanzitutto cinque anni fa c'è stata
la separazione del nostro gruppo dall'alveo unionista. È seguita
poi la fase di dura opposizione al metodo di governo e ai dossier
più scottanti, dura opposizione che abbiamo fatto insieme ai nostri
compagni dell'allora opposizione; infine, tentativo di riforma
dall'interno del sistema non riuscito. Rottura, quindi, con un
sistema apparentemente immodificabile. Infine, oggi il nuovo
progetto della riunione delle forze unioniste e autonomiste
respinto
in primis
da chi ancora prima di noi e con noi
aveva percorso questa via. Il primo passo naturalmente è stato
rivolto verso le forze di derivazione unionista e non era certo per
escludere altre forze, poiché non si ha la presunzione di
rappresentare tutte le sensibilità autonomiste. Io stesso non sono
mai stato iscritto all'Union Valdôtaine, ma dobbiamo pur sempre
riconoscere la paternità - io direi anche la maternità - all'Union
Valdôtaine della nostra autonomia.
A coloro poi che confondono l'etica con il moralismo rigido e
ritirato su sé stesso, compiacendosi più della propria orgogliosa e
presunta purezza, anziché di risolvere i problemi, a costoro io
dico che oggi compiamo un atto politico, nel senso che la politica
ha come
mission
, come prerogativa e come suo dovere quello
di cercare di risolvere sempre e meglio i problemi della società.
Ora, il progetto politico che stiamo terminando non ha la forza
sufficiente per questo atto. Il progetto della
Maison des
unionistes et autonomistes
va in questa direzione: aggregare
chi ha un sentire comune per prospettare negli anni futuri una
stabilità politica organizzativa e governativa, di cui la nostra
petite patrie
ha assolutamente bisogno, oggi diamo inizio
politicamente a questo progetto.
Sono stati cinque anni difficili, ma non passati invano anche
per tutti i movimenti che hanno visto mutazioni al loro interno e
che hanno dovuto affrontare i nodi e le contraddizioni interne che
si sono presentate. Coloro che si credevano di essere i detentori
delle linee politiche dei movimenti senza "se" e senza "ma" hanno
dovuto ricredersi e con loro i loro cerchi magici che si erano
impossessati di gangli operativi. Questa mi auguro che sia una
grossa positività e una grossa occasione per tutti coloro che
subivano una situazione e che ora possono cambiare ritrovando le
loro radici, quindi un progetto volto al futuro, volto alla nostra
Regione.
Presidente -
Ha chiesto la parola il collega Contoz, ne
ha facoltà.
Contoz (UV) -
Mi sembra giusto dire qualcosa anch'io visto
che nel mese di giugno con un comunicato stampa, condiviso anche
con il mio movimento, avevo lanciato l'idea di un insieme di forze
autonomiste che il collega Laurent Viérin ha concretizzato -
secondo me, molto bene - con l'idea di
Rassemblement
.
Purtroppo per Marquis la maggioranza con a capo lui non poteva
andare avanti con una maggioranza 18 a 17 e questo si capiva da
subito, soprattutto dopo che il collega Gerandin ha comunicato che
avrebbe abbandonato le commissioni, qualcosa quindi bisognava
assolutamente fare.
Del DEFR non si era parlato - come già detto dai miei colleghi
-, del bilancio neppure e il tempo stringeva. I valdostani
aspettavano delle risposte, che con 18 a 17 non si potevano
avere... quindi qualcosa bisognava fare. Personalmente vedo molto
bene questo nuovo progetto politico che si sta aprendo, perché,
secondo me, questo deve essere il futuro e, se si governerà bene
fino a maggio, come io sono convinto, sicuramente continuerà anche
nelle legislature che seguiranno, anche perché - anche se io sono
entrato solo a marzo - non si può, come in questi anni, cambiare
quattro Governi. La Valle d'Aosta ha bisogno di stabilità e,
secondo me, una cosa buona che è stata fatta in questa legislatura
è quella di cambiare la legge elettorale, per cui questa stabilità
ci sarà. Le malelingue dicono che non si andava d'accordo prima,
non si può andare d'accordo adesso, io sono convinto del contrario
perché, secondo me, il passato serve per migliorare nel futuro e se
le cose andranno bene o male... ripeto: io sono ottimista per mia
natura, saranno gli elettori a giudicarci a maggio.
Presidente -
Ha chiesto la parola la collega Morelli, ne
ha facoltà.
Morelli (ALPE) -
Mi sembra di vivere un
déjà vu
,
perché credo che questa legislatura sia stata costellata da
avvenimenti politici, da cambi, da revisioni e ogni volta ci
ritroviamo a fare un'analisi politica che ci riporta sempre allo
stesso punto. Oggi questa maggioranza è in crisi non perché manchi
una coesione sui temi che sono stati evocati da alcuni colleghi: la
scuola di Tzamberlet, i collegamenti intervallivi, la quotazione in
Borsa di CVA. Questi temi in maggioranza non li abbiamo mai
affrontati...
(interruzione di alcuni Consiglieri, fuori microfono)
... ma non è sui temi specifici che non si trova la sintesi: è
sulle visioni che non c'è compatibilità, perché sulla quotazione in
Borsa di CVA, collega Rollandin, lei che è seduto di fronte a me se
lo ricorda bene: anche lei ha votato perché venisse fatto un
approfondimento, per dare modo di scegliere se fosse opportuno o
meno quotare in Borsa CVA, quindi questi sono pretesti. Della
scuola di Tzamberlet possiamo discuterne, non è una questione
ideologica, si tratta di rispondere alla domanda: quella scuola
oggi è utile, oppure no? Lasciatemi dire quindi che questi sono dei
pretesti, così com'è un alibi il fatto che venga sempre evocato che
ci sono colleghi della maggioranza che hanno un atteggiamento un
po' labile, che farebbero mancare il loro voto, atteniamoci ai
fatti, in questa maggioranza mai nessuno ha fatto mancare il suo
voto: non il collega Bertin, non il collega Padovani, non il
collega Gerandin, anche questi sono alibi e pretesti!
Oggi noi siamo in crisi perché semplicemente - legittimamente
anche - una forza politica della maggioranza (l'Union Valdôtaine
Progressiste) ha cambiato idea. Dopo sei mesi da una decisione
grave, una decisione che ha richiesto una certa dose di
responsabilità da parte di tutti, oggi ha cambiato idea, perché
dopo sei mesi oggi sentiamo dire che manca un progetto, manca una
visione, ma cos'è cambiato rispetto al 10 marzo? Rispetto al 10
marzo è cambiata la legge elettorale. Una legge elettorale che ha
fissato che, per poter governare, bisogna raggiungere il 42
percento, quindi, fatti rapidamente i conti, si dice: "forse si
rischia" e quindi si lancia un grande progetto. Io penso che sia
questa la ragione della fibrillazione della politica di
quest'estate, in cui si è innescato un balletto, dove si è un po'
venduto sotto mentite spoglie un confronto sull'autonomia e sulle
prospettive da dare a quest'autonomia, temi che a noi di ALPE
interessano, eccome! Noi siamo disponibili ad un confronto con
tutti sulle prospettive da dare alla nostra autonomia. Sono temi
che ci stanno a cuore, ma si è spacciato sotto l'aura di questo
progetto in realtà qualcosa di diverso, qualcosa di molto più
concreto e di molto più banale - forse non è neanche la parola
giusta, ma semplifichiamo con banale -: semplicemente un cambio
ennesimo del Governo in questa legislatura.
De quel unionisme, parlez-vous, collègue Follien? De l'unionisme
des origines, de l'unionisme, qui à la sortie de la deuxième Guerre
mondiale a vu des forces politiques, des personnes, qui se sont
rassemblées dans un même mouvement pour essayer de donner un futur
à la Vallée d'Aoste après la dictature fasciste? Est-ce c'est de
cet esprit d'unionisme que vous parlez, ou c'est de l'unionisme
actuel, de l'unionisme fait essentiellement de gestion du pouvoir,
des intérêts et des clientèles? Parce que si est de cet unionisme
que vous parlez, collègue Follien, et bien, nous n'avons pas des
points de conjonction, des points d'union.
Io credo, e non prenderò più tempo, perché alla fine poi bisogna
trarre le conclusioni da questo dibattito e dai fatti di questi
giorni, che questo sarà l'ultimo atto di una politica trasformista
che la gente non tollera più, non sopporta più, una politica che
vede cambiare opinione ogni sei mesi, non è possibile, non è così
che si affrontano i problemi! Credo che la Valle d'Aosta abbia
bisogno di stabilità, abbia bisogno di serietà, abbia bisogno di
persone che si pongono di fronte ai problemi in modo disinteressato
avendo a cuore prima di tutto l'interesse generale.
Noi non siamo sicuramente perfetti. Si continua ad evocare il
fatto che anche noi abbiamo partecipato, sottoscritto. Non abbiamo
sottoscritto niente, hanno cercato di farci sottoscrivere, ma non
abbiamo sottoscritto niente. Ogni forza che ha partecipato a quel
tavolo ha cercato di mettere in luce le sue idee, le sue analisi,
ma di quanto ha proposto ALPE credo che nel documento finale ci sia
ben poco. Dal nostro punto di vista, per sedersi ad un tavolo e
guardare al futuro, bisogna avere anche la capacità e la volontà di
fare una rilettura del passato, non si può da un giorno all'altro
far finta di niente, ignorare quanto è successo. Per dare un
futuro, bisogna avere la capacità e la volontà di costruire
qualcosa di solido, di dare basi solide. In questo senso noi
credevamo che quelli che sono stati definiti
les Etats généraux
de l'autonomie
potessero essere un punto di partenza dove
confrontarsi in modo serio, in modo onesto. In questo senso
bisognava fare un passo indietro per fare due passi avanti, ma
dobbiamo constatare che non è così, quindi oggi noi prendiamo atto
di questa crisi, a cui chiediamo di dare soluzione e la soluzione
sapete benissimo qual è: è una mozione di sfiducia costruttiva,
niente di più: questo prevede la nostra legge e il nostro
Regolamento, dopodiché noi torneremo a fare opposizione
serenamente, senza nessun problema e poi saranno i valdostani -
come qualcuno ha già detto - a decidere.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Stiamo facendo un discorso di analisi
politica, io, come sapete, non sono un grandissimo esperto di
politica, sono l'ultimo arrivato - il penultimo, poi ci sono i
Consiglieri Contoz, Cretier e così via: mi avete superato -, però
non mi sottraggo alla discussione. Faccio notare qualcosa, giusto
per tornare nell'ambito della discussione che non è amministrativa
credo, è esclusivamente politica, quindi quei discorsi sui
collegamenti intervallivi, il Casinò va bene, però io direi che qui
le questioni sono altre.
La prima considerazione che faccio è che alla fine di questa
legislatura ci saranno stati 37 Consiglieri che saranno stati in
maggioranza e 2 che saranno rimasti in opposizione... 37 è chiaro,
no? Erano 35, poi se ne sono aggiunti 4, quindi farebbe 39, 2 però
sono sempre rimasti in opposizione, quindi 37, nel bene o nel male,
saranno stati in maggioranza. Alcuni di questi a fare l'Assessore
(più volte), ma questo è il ragionamento che va fatto ai
valdostani. Qui dentro alla fine hanno girato 37 Consiglieri in
maggioranza. Tutto questo discorso quindi trasuda un po' di
ipocrisia, se ci pensate, perché alla fine è la maggioranza che si
parla con la maggioranza. Quando qualcuno ha fatto una battuta
(io): "ne resterà soltanto uno", alla fine in effetti ne resterà
soltanto uno, purtroppo.
Scusi se mi permetto, collega Contoz, lei è un po' ingenuo a
pensare al fatto che - non è con cattiveria che glielo dico - dagli
errori poi si impari, qui dentro io non l'ho ancora vista questa
cosa in quattro anni e mezzo, poi magari succederà nella prossima
legislatura, ma fino adesso non l'ho vista, quindi speriamo in
bene.
Vorrei dare anche il nome alle due crisi reali. La prima crisi
aveva come obiettivo "butta giù Rolli", e ha sortito l'effetto. La
"butta giù Rolli" ha funzionato, giusto collega Rollandin? Perché
in effetti è seduto lì e, se mi permette, un po' mi sento partecipe
e anche contento di esserci riuscito, perché era un obiettivo
politico che il nostro gruppo aveva, come ho detto quando c'è stata
la mozione di sfiducia, e in effetti è un obiettivo politico che
abbiamo raggiunto, quindi noi siamo felicissimi di questo fatto.
Poi che il dopo sia meglio o peggio, come avevo detto nel mio
discorso, lo stiamo vedendo oggi perché oggi invece, come ha
ricordato il collega Rollandin... no, la collega Morelli, vede, mi
confondo con la maggioranza... l'obiettivo di questa crisi, il nome
di questa crisi è: "obiettivo 42 percento". Una premessa: legge che
voi avete votato e che il sottoscritto se n'è guardato bene dal
votare, perché non ne voleva proprio sapere, ma tutti insieme
l'avete votata: questa è la cosa più divertente, anche chi si è
fatto venire il mal di pancia come MOUV'...
(interruzione del Consigliere Padovani, fuori
microfono)
... lei, collega Padovani, no... giusto, è vero, poi, quando si
alzerà, lo ricorderà, però fa parte della maggioranza anche lei, si
poteva battere di più per evitare di farla approvare.
Dicevo, quando questa crisi ha come nome "obiettivo 42
percento", si è scatenata all'interno dei vari gruppi la
possibilità di raggiungere il 42 percento e ci sono state diverse
situazioni che hanno portato a questa crisi. Non è che l'UVP di
colpo si è girata e ha detto: "facciamo l'accordo con l'Union",
avrà fatto dei ragionamenti, immagino, non lo so, ma immagino che
avrà fatto dei ragionamenti all'interno dell'attuale maggioranza.
Ma, ahimè, siamo tornati alla vecchia discussione: "io non voglio
stare con te perché tu mi stai antipatico", "tu sei troppo furbo",
"tu mi freghi i voti", "tu vuoi comandare, l'altro deve comandare",
"no, voglio comandare io", e pian piano siamo arrivati qua.
Nessuno, secondo me, quindi ha cambiato idea. Si è rimasti tutti
lineari sullo stesso percorso e chiaramente si è arrivati a questo.
Ora, io mi chiedo - e la risposta me la do da solo -: perché non
c'è già la mozione di sfiducia costruttiva? È questa la domanda.
Perché non si è arrivati qui con una mozione di sfiducia
costruttiva già fatta? Forse perché le caselle da riempire con i
nomi non sono ancora stabilite: questo di sicuro lo sa l'UVP, come
lo sa PNV, come lo sa l'Union, come lo sa l'EPAV, il PD, lo sanno
tutti. Il punto è questo e qual è il problema fondamentale? Forse
il problema fondamentale è che all'interno dell'Union ci sono delle
resistenze per decidere chi farà il Presidente della Giunta, forse
l'UVP non vuole accettare ciò che propone l'Union o una parte di
essa.
Vedete, valdostani, tutti quei discorsi che si fanno sul
programma, sul progetto, su questo o su quello in realtà puntano a
un solo discorso: bisogna raggiungere il 42 percento e soprattutto
per raggiungerlo bisogna avere la gestione della macchina regionale
durante le elezioni, altrimenti non si riuscirà sicuramente a
raggiungerlo. All'attuale maggioranza non gliela si può lasciare,
ma al tempo stesso non si può fare un errore politico talmente
grande da far tornare tutto com'era prima, perché sennò capite che
qualcuno sarebbe distrutto. Allora siamo sospesi, sospesi in una
maniera talmente tanto delicata che il Presidente Marquis non si
dimette, gli Assessori non si dimettono. Non mi sembra ci siano
neanche le dimissioni degli Assessori dell'UVP, giusto? Non mi pare
che ci siano ancora. Sostanzialmente quindi stiamo parlando del
nulla. Come effetti pratici, stiamo parlando del nulla. Ci sono
stati degli annunci, annunci che non hanno portato a nessun tipo di
intervento politico netto - non è che hanno portato degli atti veri
- e stiamo ragionando sugli annunci. Va bene. Ma se agli annunci
seguissero i fatti, allora saremmo qui a discutere sulle mozioni di
sfiducia, sulle dimissioni di qualche Assessore, sulle dimissioni
di qualche componente delle commissioni o di qualche Presidente di
commissione, nulla di tutto ciò. L'unica cosa di cui dovremo
discutere in questo Consiglio sono le dimissioni - già date tempo
fa - dalle commissioni del collega Gerandin. Io non so a questo
punto, sono curioso di sapere da chi verrà sostituito, visto che la
maggioranza è ancora qua, perché è divertente, o magari le ritira,
perché siamo all'assurdo, vero collega Gerandin?
Se volessimo veramente discutere del bene dei valdostani, tutta
questa manfrina ce la potremmo anche risparmiare. Uno veniva qui,
portava la sua mozione di sfiducia, la si votava: se aveva 18
passava, se non aveva 18 non passava e andavamo avanti
direttamente. Vedete, cittadini, la politica che ha i suoi tempi,
ha tutto il suo rituale, alla fine fa le cose indipendentemente da
quello che volete. Volete andare a votare, e non si andrà a votare.
Ma perché non si andrà a votare? Perché non ha senso andare a
votare in questo momento. Tecnicamente, ma soprattutto
politicamente non ha senso e quindi chi invece continua a dire: "al
voto, al voto" lo fa per mera posizione politica. Lo fa perché deve
mantenere una posizione e far vedere che ha detto qualcosa, ma in
realtà nessuno vuole andare a votare, sia chiaro, ma davvero.
Quando quindi voi fuori non capite che cosa sta succedendo, è
perché qui si sta facendo semplicemente un gioco di potere. Qui
dentro si fa una guerra, la si fa con le parole per detenere e
gestire il potere, basta, e se voi veniste qui, fareste lo stesso.
Sia chiaro anche questo passaggio, perché non è che qui ci sono
puri! Sia chiaro anche questo. La politica la fanno i numeri e se
hai i numeri, decidi, sennò niente. Forse qui non ci sono ancora i
numeri per decidere: è questo il punto! Sulle caselline mancano i
nomi, finché non si deciderà questo, saremo qui a raccontarci le
nostre cose.
Spero che nella replica il Presidente della Giunta, o chi vorrà
rispondere in replica, ci chiarisca alla fine che cosa vuole fare.
Io apprezzerei veramente una risposta chiara e netta, anziché il
democristianese che io faccio fatica a comprendere, però
sforzandomi in questi giorni, chiedendo ai colleghi me lo faccio
tradurre e quindi riesco magari a capire qualcosa in più. Se lei
una volta per tutte dicesse: "io da qui non mi dimetto se non ho la
mozione di sfiducia costruttiva", perlomeno chiudiamo questa
discussione e magari riusciamo ad andare avanti anche oggi.
Presidente -
Ha chiesto la parola il collega Bianchi, ne
ha facoltà.
Bianchi (UV) -
Vorrei dire anch'io due parole su questa
legislatura. È stata una legislatura difficile e molto particolare.
La coalizione dell'Union Valdôtaine, della Stella Alpina, della
Fédération aveva vinto le elezioni, un seggio in più, quindi
eravamo consapevoli che i numeri erano risicati sia in quest'aula,
sia nelle commissioni: era comunque il risultato uscito dalle urne,
la maggioranza voluta dagli elettori valdostani. Una vittoria con
numeri risicati, ma - ripeto - una maggioranza legittimata dal voto
dei valdostani. Era un momento difficile, ancora di forte crisi
economica e i problemi erano tanti. Eravamo consapevoli tutti che
il lavoro da affrontare sarebbe stato molto impegnativo e che
l'unità e la coesione della maggioranza sarebbero stati
fondamentali. Purtroppo diverse persone della maggioranza, anche se
ben consapevoli di questo, hanno sin da subito giocato una partita
sporca - lasciatemi dire il termine -, nel senso che facevano parte
della maggioranza con tanti "se" e tanti "ma", ma con un piede in
maggioranza e l'altro in minoranza. Non la minoranza costruttiva e
propositiva, ma quel modo di fare minoranza che ha come obiettivo
solo quello di creare e ingigantire i problemi. Questo era facile,
perché sappiamo che le difficoltà esistevano ed esistono tuttora. E
qui vorrei dire, per come sono abituato io ad affrontare le cose,
che, quando ci sono delle difficoltà e delle visioni diverse sui
dossier
da portare avanti, è giusto parlarne, magari anche
scontrarsi ognuno con il proprio ruolo, rispettando le regole, il
ruolo degli altri che condividono con me in questo caso l'impegno
di governo come maggioranza tutta. E parlo di allora, chiaramente,
non è stato così, non tutta la maggioranza ha lavorato per portare
avanti il programma di legislatura. Tante persone hanno cercato di
approfittare della maggioranza 18 a 17 per far pesare in maniera
pesante il loro voto, per condizionare scelte con l'unico obiettivo
di guadagnare consenso personale, poltrone, posizioni di potere
senza nessun scrupolo. Il tutto naturalmente sotto il cappello del
"bene dei valdostani", che, dopo aver votato liberamente alle
elezioni, si sono sentiti dire un giorno sì - e l'altro anche - che
così non si poteva andare avanti, che la maggioranza non funzionava
e se lo diceva la minoranza, va bene, ma quando sono Consiglieri di
maggioranza, la cosa colpisce. Per fortuna, tanti valdostani, di
fronte a queste dichiarazioni più o meno urlate, facevano
riflessioni del tipo: "per farsi eleggere va bene l'Union
Valdôtaine con i suoi uomini, poi però bisogna cercare di demolire
tutto", in questo caso penso agli unionisti.
Non è stato un bel periodo anche dal punto di vista delle
relazioni umane tra di noi. Penso che questa legislatura sarà
ricordata anche per aver visto presentare una mozione di sfiducia
agli Assessori con il primo firmatario che era un Consigliere di
maggioranza. Eravamo 18 a 17, al contrario - o 17 e mezzo, come
volete - a distanza di tempo (neanche poi tanto, però) certi fatti
accaduti ci sembravano persino surreali. Parlare oggi, come abbiamo
letto ieri sui giornali, di coerenza in questa legislatura -
permettetemi - io la toglierei, la cancellerei dal dizionario.
Collega Restano, lei dice che è interessato al progetto del
Rassemblement
, ma lei è stato eletto nelle liste dell'Union
Valdôtaine, lei era un unionista, adesso ci dice che è interessato
al progetto del Rassemblement? Ma poteva rimanere nell'Union
allora. È chiaro che in una situazione così - e parlo di Restano
perché è il collega che è intervenuto, sicuramente all'interno
dell'aula, non sto a fare i nomi, ma ce ne sono altri. Cercare di
allargare la maggioranza è diventata una necessità e l'ingresso del
PD in maggioranza, con la condivisione di alcuni punti
programmatici strategici, ha sicuramente dato maggiore stabilità
all'azione politica di governo, ma anche in questo caso tante
persone hanno continuato a lavorare per creare difficoltà e
problemi, sempre le stesse. A volte poi sembrava che i problemi
potessero risolversi in cambio di maggiore spazio e visibilità.
Comunque una nota positiva c'è, esiste: secondo me, è stato un bene
che alcuni Consiglieri ad un certo punto abbiano fatto la loro
scelta di appartenenza in modo netto e chiaro, uscendo da quella
situazione di ambiguità che non giovava a nessuno. Naturalmente
questa legislatura ha visto anche l'applicazione della legge
Severino in Valle d'Aosta con Consiglieri condannati e usciti dal
Consiglio e relativa surroga, fino ad arrivare alla mozione di
sfiducia e all'insediamento della Giunta Marquis. Non bisogna
essere dei preveggenti per immaginare che quella maggioranza avesse
delle enormi difficoltà, difficoltà che abbiamo evidenziato sin dal
primo Consiglio. Era una maggioranza nata - lo ricordava anche il
collega Cognetta, l'onestà bisogna riconoscerla - contro l'Union
Valdôtaine, per poi non entrare sulle singole persone, l'hanno
capito tutti. La mozione di sfiducia è stata votata da Consiglieri
che il giorno prima, intervistati sui giornali, hanno dichiarato
che avrebbero immediatamente presentato una mozione di sfiducia
all'Assessore Chatrian, quindi già questo poteva evidenziare che
non c'era una maggioranza, ma il tutto veniva votato proprio per
mandare all'opposizione l'Union Valdôtaine, ma poi sulle singole
questioni e i singoli dossier non era sicuro il loro voto, anzi lo
hanno continuato a dire in questi sei mesi: "io voterò i dossier"
che sono d'accordo, altri non li voterò. Obiettivamente dire quindi
che questa maggioranza era coesa sinceramente diventa veramente
difficile.
Abbiamo visto sin da subito che su tanti temi, anche molto
importanti, le visioni delle diverse anime della maggioranza -
collega Marquis - sono molto distanti. Le ha già elencate qualcuno:
CVA, collegamenti intervallivi, la "scuola polmone" di Aosta, e non
parliamo poi di Casinò, ma molto probabilmente, visti gli
interventi della collega Morelli e del collega Chatrian, erano solo
loro a non saperlo e questo la dice lunga sul fatto che non ne
avete mai discusso in questa maggioranza. Abbiamo visto
interrogazioni e interpellanze presentate da Consiglieri di
maggioranza a colleghi Assessori dello stesso partito, quindi,
secondo voi, questa è coesione? Non lo so. È chiaro che
nell'attuale maggioranza, quando va bene, ognuno guarda il suo, ma
siccome questo non è sufficiente, perché ci vuole una visione
comune sulle grandi tematiche che interessano la Valle d'Aosta e il
progetto Rassemblement è un progetto dove si vuole guardare al
futuro - e lo ricordava bene il collega Follien - dove si vuole di
nuovo riunire tutte quelle persone, mi è piaciuto chi ha parlato di
matrice unionista in passato, io lo condivido, lo condivido appieno
questo progetto, ci credo perché è un progetto che sicuramente può
dare un futuro alla Valle.
Oggi la situazione amministrativa di cui non si è parlato è il
DEFR - qualcuno oggi dice che era stato predisposto, o comunque che
gli uffici lo stanno. Il DEFR doveva arrivare a giugno, siamo ad
ottobre e non c'è niente. Oggi siamo qui, registriamo questa
situazione che - ripeto - per certi versi, non è una sorpresa,
almeno non lo è per me. Penso che il movimento dell'Union
Valdôtaine e i suoi eletti possano dare il loro contributo in
questa fase di nuovo difficile e impegnativa, tenuto anche conto
che l'approvazione del bilancio e dei documenti finanziari è
fondamentale per il futuro della Valle d'Aosta. A chi parla oggi di
coerenza, di responsabilità ricordo che l'Union Valdôtaine le
elezioni del 2013 le aveva vinte ed era stata legittimata ad
amministrare per questo quinquennio, per tutta la legislatura fino
alle prossime elezioni.
Presidente -
Ha chiesto la parola la collega Rini, ne ha
facoltà.
Rini (UV) -
Sinceramente io avevo pensato di non
intervenire. Chi mi ha preceduto credo che abbia riassunto
perfettamente il quadro della situazione che stiamo vivendo e che
l'intera Regione sta affrontando, però proprio vivendo questa
mattina in aula, mi sembra opportuno fare qualche brevissima
considerazione cercando anche di non ripetermi insieme.
Innanzitutto sono particolarmente colpita e imbarazzata. Prima
la collega Morelli diceva che lo sport popolare è lo stupore. Io
non mi stupisco più di nulla, però mi imbarazzo ancora e sono
imbarazzata dal silenzio del Presidente della Regione
Marquis...
(interruzione del Presidente della Regione, fuori
microfono)
... certo che lei parlerà dopo, ci mancherebbe! Io pensavo che
lei parlasse prima, collega Marquis, perché tanto per non prenderci
in giro, ma soprattutto tanto per non prendere in giro i
valdostani, la situazione era chiara e lo era già da tempo. Credo
che ieri sera ci siano stati passaggi politici molto chiari, molto
precisi ed era suo dovere visto che è ancora Capo dell'Esecutivo,
questa mattina entrare in aula e non mandare avanti la collega
Morelli. Mi fa anche specie, proprio per la stima che ho verso la
collega Morelli, che faccia: "vai avanti tu" e non continuo la
frase. Doveva intervenire lei per rispetto della sua ex maggioranza
e di quest'aula, ma l'imbarazzo con lei l'abbiamo provato tante
volte. Glielo avevo ricordato sempre in quest'aula l'imbarazzo che
avevamo provato quando, con quella sua sfacciataggine, aveva
ricoperto il ruolo di Presidente della Regione senza accorgersi di
quelle che erano delle criticità che le hanno molto ben evidenziato
i colleghi e che oggi sono venute tutte a galla, collega Marquis.
La stessa sfacciataggine che ha nella sua ben nota - ormai nota a
tutti - spartizione di nomine, di incarichi da vero manuale
Cencelli. Forse ora finalmente si sono tutti resi conto che non era
proprio questo il "nuovo metodo" e che forse qualcuno, anche
giustamente e anche in buona fede, reclamava ed è forse questo
quello che... collega Morelli, quando parla di gestione del potere,
crede sia una gestione del potere corretta? Noi no. Mi creda,
collega Morelli.
Io lezioni in generale, ma soprattutto lezioni di coerenza e di
serietà le prendo da molti, mi creda, e cerco di farlo con umiltà:
da molti, ma non da tutti. E mi creda che sicuramente io non
intendo prendere lezioni di coerenza e di serietà da persone come
lei, Presidente Marquis, ma adesso non voglio che diventi una
questione personale, ma nemmeno da persone come i colleghi
Borrello, Restano, Fosson, Norbiato che si definisce Area Civica.
Glielo hanno già ricordato, collega Norbiato, lei è stato eletto
con le preferenze degli unionisti, lei rappresenta l'Union
Valdôtaine. Collega Restano, lei prima diceva: "un film", questo
pare essere un film comico, questo non è un film. Concordo con lei
e sono contenta che lei finalmente si sia reso conto che questo non
è un film, ma, fosse stato un film, collega Restano, a lei nemmeno
l'attore principale le avrebbero fatto fare! Si è reso conto che le
hanno fatto fare la comparsa? Perché l'attore principale era
qualcun altro e lo sa bene.
Io credo che oggi si stia scrivendo una pagina importante della
storia della Valle d'Aosta in una fase delicata; una pagina che
vede un percorso politico che io condivido e che sono davvero, da
valdostana, contenta di vedere. Innanzitutto credo che ci sia da
prendere atto del coraggio (e non stento a definirlo tale) di chi -
parlo della forza politica dell'UVP - ha avuto il coraggio di
prendere una strada diversa oggi, forse sarebbe stato più comodo
fare altre scelte. Questo coraggio credo che si fondi, però,
sull'importanza del progetto, questa parola che troppo spesso
manca. Forse era la parola che mancava il 10 marzo, collega
Marquis. Il progetto che, come molto bene ha ricordato chi mi ha
preceduto - guardo il collega Follien che l'ha riassunto in maniera
puntuale -, l'importanza di ritrovare i valori. Eh sì, collega
Morelli, io non mi vergogno di dire che i valori da cui dobbiamo
ripartire sono quelli dei nostri padri fondatori dell'unionismo e
quindi da lì ripartiamo, cercando di avere una visione comune per
fondare - come dicevo - le basi di questo progetto, che deve essere
- è già stato detto, ma lo ripeto - un progetto che guardi non al
domani, ma guardi al bene della Valle d'Aosta, perché qua forse
troppo spesso ci dimentichiamo che, fortunatamente o
sfortunatamente, non lo so (dipende dai punti di vista), le persone
passano ma i progetti e le idee rimangono. Cerchiamo quindi di
ripartire da lì, dalla serietà per costruire insieme qualcosa di
importante per la nostra Regione.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
La maggioranza è nata con un
ribaltone preparato con cura, logorando gli alleati dall'interno
per mesi e mesi, composta per due terzi da colleghi che facevano
parte della precedente maggioranza, un Frankenstein politico che
oggi si sgretola e si decompone miseramente nelle sue tante anime.
Persone che stavano insieme in forza di un patto di puro potere, in
forza di un accordo spartitorio; persone che - è di tutta evidenza
- non si sono mai rispettate e sin dall'inizio hanno dimostrato di
non avere alcuna considerazione gli uni per gli altri. Quante ne
abbiamo viste di faccine da questi tavoli, colleghi dell'ex
maggioranza, non ve ne fate un'idea, persone che oggi svelano agli
occhi della comunità quella debolezza, che era già implicita il
giorno stesso del loro insediamento. Il "nuovo che avanza", come vi
siete in qualche modo definiti, credendo forse che la gente non
sapesse che di nuovo non c'era neppure il posizionamento: dalla
maggioranza molti di voi non hanno fatto altro che stare in
maggioranza.
Collega Marquis, lei in questi mesi ci ha fatto la morale, ci ha
parlato di metodo nuovo, ha rispolverato in ogni occasione il
vecchio armamentario dell'uomo solo al comando. Ieri si è
scandalizzato - leggo testuale -: "per i soliti giochini e
giochetti che sono ormai superati, e non sono più condivisi dalla
popolazione", chiedendo ai suoi colleghi dell'UVP coerenza. Mi
faccia leggere precisamente ciò che ha dichiarato ieri, collega
Marquis: "abbandonare la situazione di gestione in un momento così
difficile per la Valle d'Aosta è un atteggiamento poco
responsabile. Non è possibile ricredersi ogni quattro mesi dei
percorsi che si intraprendono. Occorre stabilità, serietà e
chiarezza di fronte ai valdostani e soprattutto franchezza nei
confronti degli alleati". Un capolavoro, colleghi, di amnesia
politica. Lei, Presidente Marquis, che è uno degli artefici
principali del ribaltone di marzo, lei che era in maggioranza
quando fece cadere la precedente maggioranza per diventare
Presidente della nuova/vecchia maggioranza, parla di franchezza nei
confronti degli alleati, di atteggiamento poco responsabile. Lei,
collega Marquis, sembra che arrivi direttamente da un altro
pianeta. Sembra che fino a ieri sia stato nelle file di qualche
gruppo extraparlamentare. Lei, come i suoi colleghi di Area Civica
- come vi definite voi -, Marquis, è organico al potere da sempre.
Colleghi di Area Civica, PNV, Stella Alpina, o come diavolo vi
chiamate adesso, non avete neppure provato l'ebbrezza
dell'opposizione nella vostra lunga vita politica, in maggioranza
sempre, ad ogni costo, a prescindere, fosse anche con gli avversari
più acerrimi: quelli che vi descrivevano come la peggiore
espressione della democristianità più deleteria, basta stare dalla
parte comoda: quella dove si tirano i fili, dove si decide.
Avete cercato di rifarvi una verginità in questi sette mesi
cianciando di "metodo nuovo", di condivisione, di squadra. Ma vi
siete visti? Ma vi siete accorti, colleghi dell'ex maggioranza, che
il metodo era sì nuovo, ma perché dieci volte peggiore di quello
che voi criticavate? E mai da dentro. Sempre in modo sotterraneo,
sempre ordendo trame mai esplicite, mai chiare. Ricordo bene,
colleghi di Area Civica, quando avete alzato la testolina per
protestare, per manifestare il vostro disappunto, quando avete
perso le poltrone da Assessori e neanche subito. Avete aspettato
che dal di dentro si costituisse, ad opera di altri, una fronda
dapprima strisciante, poi sempre più esplicita, che indebolisse
pian piano la struttura di governo con la sapiente regia di colui
che oggi si dice stupito. Parlo dell'ex collega La Torre, vostro
Coordinatore politico: quello che oggi, da vecchio saggio della
politica, indica la strada delle elezioni anticipate, ma solo dopo
aver votato un bilancio di responsabilità. È stupito di che cosa?
Che una maggioranza incollata con il
vinavil
delle poltrone
e delle nomine non stia più insieme? Suvvia, collega La Torre -
credo che ci stia ascoltando in questo momento -, come poteva
pensare che stessero insieme anime così male assortite? Come
potevate pensare che reggesse una situazione in cui 2 movimenti di
10 persone si pappavano da soli 12 poltrone? Colleghi, ALPE, per
entrare in maggioranza con gli ex nemici, diciamo avversari, ha
chiesto e ottenuto quattro Assessorati e due presidenze di
commissione. Siete in cinque, colleghi di ALPE: cinque per sei
posti. E Area Civica, il neonato gruppo esprime il Presidente della
Giunta, due Assessori, un Vicepresidente del Consiglio e due
presidenti di commissione. Siete riusciti, colleghi del "nuovo che
avanza", a superare la capienza massima, a traboccare dal vaso
facendo un
en plein
che altro che vincita del Casinò! Avete
vinto la lotteria della vostra vita, quando mai si ripeterà, in
condizioni normali, una situazione del genere! Una maggioranza
vorace, caratterizzata da un approccio ai problemi, ai dossier,
come li chiamate con quell'affettazione fastidiosa di chi vuol far
vedere che approfondisce, scava e studia tutto il giorno, una
maggioranza vorace - dicevo - caratterizzata da un approccio ai
vostri dossier del tutto autoreferenziale, non avete condiviso un
fico secco! Passi con noi dell'opposizione, ma neppure in
maggioranza. Abbiamo visto le reazioni di disappunto dei vostri
compagni di maggioranza quando si parlava di nomine al Casinò, di
assunzioni, o quando il Presidente Marquis ha tirato fuori dal
cappello l'ipotesi campata in aria di acquistare le quote
dell'Autostrada, per dirne alcune, ma potrei riprendere temi che ha
evidenziato anche il collega Nogara questa mattina.
Oggi prendiamo atto che non c'è più la maggioranza, ma non è una
novità, non c'è da stupirsi. Dal primo giorno il vostro esperimento
è stata la cronaca di una morte annunciata, bisognava solo
aspettare che qualcuno staccasse la spina. Abbiamo pensato fosse la
volta buona quando il collega Gerandin si dimise da tutte le
commissioni in segno di protesta per la mancanza di condivisione,
per le assunzioni facili al Casinò, per la scarsa trasparenza
dell'azione di governo. Avete passato
'a nuttata
[dal
dialetto napoletano: la nottata], avete passato l'estate, vi siete
un po' rinfrancati sperando che l'avvicinarsi alla scadenza
elettorale scoraggiasse il
tremblement
. Avete assecondato
pigramente la manfrina - lasciatemelo dire - del
Rassemblement
, sapendo che tanto vi sareste ritirati con
comodo, senza fretta dai tavoli programmatici. Non ci credeva
nessuno al riassembramento degli autonomisti, anche perché non
basta né dirsi tale, né esserlo per andare d'accordo, per stimarsi,
per decidere di intraprendere un percorso insieme.
Non c'è più la maggioranza, è un dato di fatto. Non ci sono più
pretesti per stare insieme. Non avete più nulla da dirvi e da
spartire, cari colleghi dell'UVP, di Stella Alpina, di PNV, di
ALPE, di MOUV'. Ora bisognerà vedere che cosa succederà, non credo
che il Presidente Marquis intenda fare l'ultimo dei giapponesi, è
già abbastanza surreale e grottesca la situazione, se rimanesse
attaccato con le unghie alla sua poltrona, si coprirebbe davvero di
ridicolo. Immagino quindi che, in ossequio a quel senso di
responsabilità che va sempre dispensando agli altri, farà due passi
indietro per permettere a questo sconquassato Consiglio regionale
di capire cosa dovrà fare da qui alla fine della legislatura.
Per quel che ci riguarda, noi siamo stati coerentemente
all'opposizione dopo il ribaltone di marzo. Non abbiamo accettato
di saltare sul carro del vincitore malgrado le lusinghe e le
offerte dei colleghi di maggioranza. Collega Marquis, io ho fatto
opposizione per quasi tre anni in questa legislatura e non ho mai
ricoperto né posti di governo, né posti negli organismi consiliari.
A differenza sua, non ho mai avuto paura di trovarmi dalla parte
opposta della plancia di comando e se non si chiariranno molti
aspetti di questa nuova fase, non avrò alcun problema a restare
dove sono, con la tranquillità che si confà alle persone che non
frappongono il potere alla dignità. La condizione, per quello che
mi riguarda - ma credo di parlare anche per il collega Cretier, con
il quale mi sono confrontato -, è che ci sia un'elaborazione vera,
sincera di ciò che è avvenuto, che i responsabili di questo
bailamme
ammettano di aver intrapreso una strada sbagliata,
di aver sopravvalutato gli alleati, pensando che fossero in grado
di portare linfa nuova, trasparenza, condivisione, competenze,
verità, umiltà, voglia di mettersi in discussione. Lo avete
scritto, lo avete detto in più di un'occasione, colleghi dell'UVP
che un altro uomo solo al comando ha schiacciato ogni velleità di
partecipazione e di condivisione. Ammettere di essersi fatti
trascinare in un'esperienza politicamente insostenibile, in un
mondo di monadi voraci che pensano solo alla loro poltrona e al
loro
entourage
sarebbe utile a riprendere a ragionare,
ciascuno facendo però due passi indietro, partendo innanzitutto dai
contenuti, dai famosi programmi, dagli obiettivi, prima, anzi molto
prima che dalle persone e soprattutto anteponendo la propria parola
di galantuomini alle voglie - sempre in agguato - di mollare il
tiro e di strappare. Un patto chiaro che definisca percorsi,
modalità di confronto e di condivisione, spazi d'azione, modalità
di conciliazione. Un patto rispettoso degli alleati sempre. Un
patto di governo che rassicuri la gente e che proietti
un'esperienza, che spero sia l'ultima per questa legislatura, verso
un'idea di stabilità per il futuro. Se non ci saranno questi
presupposti, se non ci sarà la presa d'atto di aver interrotto un
percorso che stava dando dei frutti positivi misurabili: intendo la
precedente esperienza di Governo, quella del 2015-2016,
personalmente - e lo dico qua davanti alle centinaia o migliaia di
cittadini che ci ascoltano - continuerò a fare come ho sempre
fatto: un'opposizione costruttiva e mai pretestuosa. Credo, cari
colleghi, che oggi e nei prossimi giorni non ci giocheremo solo la
nostra dignità di politici. Se non opereremo con senso di
responsabilità e con il giusto grado di umiltà, rischieremo davvero
di aprire le porte a un astensionismo devastante, consegnando la
Valle d'Aosta al caos, alla demagogia spicciola e ai peggiori
populismi. E la storia insegna, colleghi, che quando la politica
perde la bussola, i propri riferimenti ideali, quando si tira
troppo la corda con tattiche e strategie incomprensibili ai più, la
politica perde e qualcosa di non ben definibile subentra al suo
posto. Riflettiamo e agiamo di conseguenza, colleghi.
Presidente -
Ha chiesto la parola il collega Padovani, ne
ha facoltà.
Padovani (GM) -
Lo diceva qualche collega prima di me:
questa legislatura è caratterizzata da continui cambi di opinione,
di maggioranze, di idee, di alleanze e oggi siamo giunti
all'ennesima pagina, all'ennesimo cambio di opinione e di
prospettive politiche. Quello che abbiamo letto in questi ormai
quasi due mesi, quello che veniva chiamato "il
Rassemblement
", oggi si palesa in questo Consiglio. Ho
sentito parlare di progetto politico, di novità, di cambiamento, ma
devo dire che condivido quello che ha detto prima il collega
Cognetta nel suo intervento: se il cambio di maggioranza che c'è
stato il 10 marzo - e io lo rivendico - è stato un cambio di
maggioranza per far finire un Governo, un tipo di governo, una
modalità di governo con i suoi contenuti e i suoi metodi, questo è
un cambio di Governo per provare a raggiungere quel fatidico 42
percento. L'aveva anche detto qualche collega dell'UVP in passato:
bisogna arrivare al 42 percento. Io quella legge non l'ho votata,
continuo a pensare che sia una legge sbagliata e controproducente.
Penso che a quel 42 percento nessuno ci arriverà. Penso anche che
le persone - non so quante sono - che ci stanno ascoltando, di
questi discorsi, soprattutto in questo periodo, ne abbiano un po'
piene le scatole. Forse vorrebbe sentirci parlare di come vogliamo
risolvere la crisi, di come vogliamo combattere la povertà, di come
vogliamo combattere la disoccupazione. Dei continui cambi di
opinione di alcuni in questo Consiglio forse la gente fuori ne ha
davvero piene le scatole e temo che o cambiamo registro, oppure,
quando andremo a votare, se sarà maggio o prima, la gente ci farà
capire che di questo teatrino ne ha piene le scatole. Io penso
quindi che, prima finiamo questa discussione, meglio è e forse
sarebbe meglio tornare a parlare delle questioni che riguardano
davvero le valdostane e i valdostani, che sono prima di tutto la
lotta alla povertà e alla disoccupazione.
Presidente -
Ha chiesto la parola il collega Cretier, ne
ha facoltà.
Cretier (PD-SIN.VDA) -
Sono entrato in quest'aula il 21
marzo con dei buoni propositi: votare le mie istanze per la
soluzione dei problemi, è una visione un po' personale della
politica. Sono entrato in questo Consiglio già pesantemente
condizionato dai fatti e spero di non urtare le sensibilità di
qualcuno, ma vorrei dare il mio apporto. La mia sensibilità
riflette il centro-sinistra moderno e moderato. Nella più assoluta
semplicità, in questi sei mesi abbiamo, come gruppo, apportato una
serie di attenzioni sulle problematiche che assillano i cittadini e
non è il caso che faccia l'elenco, purtroppo lunghissimo, però, a
mio modo di vedere, abbiamo avuto poche risposte o poche risposte
almeno tangibili.
Ho una visione della politica molto personale, però fiduciosa,
nel senso che deve esistere l'atto politico, ma non deve essere
alla base del confronto di visioni diverse e soprattutto di scontro
e deve arrivare alla soluzione dei problemi della
polis
. I
buoni propositi a volte si scontrano con logiche di potere per me
incomprensibili, che sono sempre chiuse nelle segrete stanze del
palazzo. Malgrado i buoni propositi della campagna elettorale, nei
vari passaggi si riesce sempre a sbattere contro la volontà di
poche persone per cambiare gli obiettivi e soprattutto le idee. Gli
obiettivi devono essere il benessere dei cittadini, la loro
sicurezza e i loro diritti, facendo dei buoni provvedimenti e delle
leggi - direi - condivise nelle commissioni. In tempi non sospetti
ho visto qui dentro poca condivisione sui banchi della maggioranza.
Nella mia esperienza forse non ho letto i già segnali evidenti dei
disagi di qualcuno già conclamati, forse c'era già l'idea di
raggiungere l'obiettivo odierno (o futuro) di smantellare l'attuale
maggioranza. Nobili sono i tentativi di rimettere in moto
l'economia, ma, a mio modo di vedere, non sono stati supportati dai
provvedimenti chiari, semplici e condivisi.
Permettetemi di dire che una squadra di calcio, prima di entrare
in un campo, decide le tattiche negli spogliatoi e quindi a me è
parso di leggere dei passaggi contrastanti. Forse ci sono troppe
maglie, poi ci sono stati i soliti cambi di casacca, che non
rispondono al mandato degli elettori. Ognuno è responsabile delle
proprie scelte e alla propria coscienza dovrà dare delle risposte.
Per me la politica è una cosa seria, deve essere di rispetto anche
in quest'aula per coloro che ascoltano e seguono da casa e di pari
passo deve essere l'Amministrazione regionale.
Infine vorrei ricordare le parole del mio amico Silvio, che nel
2013 mi disse: "vedrai che le divisioni attuali un domani saranno
di nuovo motivo per cui si tornerà alla storia, ci saranno di nuovo
dei momenti in cui si rimetteranno insieme, ma l'ardua sentenza
spetta ai posteri". Come vedete, non ho nominato nessuno, perché
personalmente penso che additare le responsabilità alla singola
persona non sia una cosa buona, il rischio pesante è di dare luce
all'altarino della politica e dare i riflettori a componenti
politiche che tornino ad esultare e farsi forti con il populismo.
Infine, scusate, i padri fondatori si sono già rivoltati una volta
nella tomba e sarebbe bene pensare alla Valle d'Aosta nella sua
interezza.
Presidente -
Ha chiesto la parola il collega
Marguerettaz, ne ha facoltà.
Marguerettaz (UV) -
Oggi abbiamo avuto modo di ascoltare
le parole, tante dichiarazioni. La politica è sicuramente
confronto, quindi direi che questi momenti sono dei momenti
importanti. Proviamo però a parlare di fatti. Oggi, in modo un po'
irrituale, non abbiamo neanche iniziato il Consiglio, non abbiamo
neanche affrontato i primi punti all'ordine del giorno e abbiamo
visto la collega Morelli chiedere una sospensione per la
maggioranza. Qui abbiamo scoperto, con un balzo in avanti, un colpo
di reni importante, che Einstein era un dilettante, quando ha
introdotto il concetto della relatività, perché qua abbiamo
scoperto che su 35 Consiglieri noi abbiamo una maggioranza composta
da 10 più 1 più 1, quindi 12 sono una maggioranza. Collega Morelli,
questa è la rappresentazione plastica che non siete più una
maggioranza. A questo punto un ragionamento molto lineare, molto
trasparente avrebbe dovuto portare il Presidente Marquis, forte dei
suoi 1400 voti, a venire in aula e ammettere di non avere più la
maggioranza, aprendo una discussione politica. Abbiamo invece
visto, colleghi, probabilmente affetti da qualche bipolarità,
venire qui a dire: "noi siamo maggioranza, noi portiamo avanti". Io
mi pizzicavo, chiedendomi come possono immaginare di portare avanti
cosa? Tra l'altro, dicendo delle cose totalmente infondate, ovvero:
"vogliamo assicurare alla Valle d'Aosta un Governo". Ma credetemi -
per coloro che ci ascoltano - sono delle fandonie, perché non c'è
nessun vuoto amministrativo. Se Marquis si fosse dimesso, e spero
ancora che si dimetta perché stiamo aspettando ovviamente il suo
intervento, non è una questione di melina, il suo intervento doveva
essere il primo... ma qualora lei venisse qua e dicesse: "mi
dimetto", è tutto normato: c'è il Vicepresidente che assume le
funzioni di Presidente, il Governo procede tranquillamente per gli
atti di ordinaria amministrazione e quindi non ci sarebbe nessun
vuoto. Marquis, io ho visto delle dichiarazioni che sono
stravaganti, ha detto: "ma che figura facciamo con Gentiloni!". Ma
perché, lei pensa di fare bella figura? Parliamoci chiaro: secondo
lei, Gentiloni ha un momento di brivido nel sapere che qua si è
aperta una crisi? Ma siamo seri! Da questo punto di vista, non c'è
niente che paralizza l'attività amministrativa, a meno che voi non
abbiate voglia di fare degli atti che non sono di ordinaria
amministrazione, e lì sarebbe veramente una cosa fuori da ogni
logica. Voi con una maggioranza che non esiste più magari avete il
coraggio di portare in Giunta degli atti che non sono ordinari?
Magari avete il coraggio di portare in Giunta delle nomine? Magari
avete il coraggio di portare in Giunta degli atti che non sono di
ordinaria amministrazione? Dobbiamo vedere ancora questo e poi
abbiamo visto tutto, quindi, quando voi mi dite che c'è un senso di
responsabilità, siamo fuori strada, non c'è nessun vuoto
amministrativo. Se lei si dimette, le cose procedono
tranquillamente.
Io, per certi versi, convengo, in un momento dov'è conclamata la
crisi, sarebbe bene confrontarsi per dire: "abbiamo delle idee,
abbiamo dei progetti, abbiamo delle attività", invece con i vostri
interventi ci state portando (ma come sempre) al passato dicendo
che avete cambiato metodo, una litania che è abbastanza
stucchevole. Allora mi permetto di riprenderla un po', ma non
sarebbe questo l'argomento. Come qualcuno ha detto, noi abbiamo un
tema, che è quello del lavoro, è sparito dai radar questo termine:
lavoro. Io la vedo in termini diversi dal Consigliere Padovani, lui
parla di disoccupazione, io parlo di lavoro, perché l'obiettivo è
creare le condizioni per avere sviluppo, per fare delle cose, non
per introdurre elementi di tutela sociale, degli ammortizzatori,
vogliamo pensare al lavoro.
Fatta questa premessa, il Consigliere Padovani, anche lui
(creatura santa) ha dei momenti di amnesia e quindi viene in aula
e, con fare serafico, dichiara di non aver votato la legge
elettorale, peccato che poi in commissione, per introdurre
l'argomento, l'abbia firmata, anche lì quindi arriva in commissione
e la firma in allora con Fabbri. Alla fonte di innesco di quella
legge elettorale lei ci ha messo la firma e poi in aula non ha
firmato. Ma è tipico di questa ex maggioranza: "vorrei ma non
posso", quindi uno si dimette dalle commissioni, però poi non si
dimette; uno dice che non voterà il bilancio, però poi lo vota. In
buona sostanza, quindi, quando c'è qualcosa che non va bene, lo
facciamo fare agli altri. Quando le cose possono essere di
interesse, queste vengono assunte in proprio. Tanto per
riassumerlo, quindi questo si chiama "menù alla carta": rispetto
tutto quello che c'è, io scelgo quello che mi piace.
Vede, collega Chatrian, lei ha fatto un
mix
tra una
relazione tecnica degna di Monorchio con delle affermazioni da
statista. Mi creda, collega, sull'attività che lei ha condotto da
Assessore, così come quando era in minoranza, ci sarebbe da fare
veramente un ampio dibattito. Ancora l'altro giorno non ha provato
un po' di imbarazzo, collega Chatrian, quando abbiamo fatto
l'audizione dell'avvocato Di Matteo? Non entro nel Casinò, ma
quando le ha detto: "quella legge n. 20 sulle partecipate è una
legge che ci sta bloccando, è una legge assurda". A proposito degli
impegni, ne abbiamo dibattuto all'inizio dell'estate, quando
avevamo proposto di fare una riunione in commissione e di
modificare, e tutte le società degli impianti a fune sono venute a
dirci che è una legge che crea dei vincoli tremendi, lesivi del
nostro sistema locale, ma non locale inteso malamente, ma come
opportunità di lavoro. Mette in discussione tutta una serie di
attività. L'altro giorno Di Matteo ha definito questa legge n. 20
una legge assurda - non ha utilizzato questo termine? - e lei, come
una statua di sale, non ha battuto ciglio. Io mi sarei sentito in
imbarazzo, perché lei si è preso la paternità di quella legge.
Ora, vedete, amici di ALPE, io capisco benissimo quello che può
essere un confronto politico, ma quello che non ammetto è la vostra
presunzione. Voi siete convinti di essere il bene, quindi fate
tutto quello che vi passa per la testa e lo fate per il bene
pubblico. Avete quindi messo un limite dei mandati, dopodiché ve lo
siete tolto; avete detto: "bisogna moralizzare, via i condannati" e
avete messo un Assessore condannato. Da questo punto di vista, cosa
vuol dire Morelli? Quando eravate voi nell'Union, era tutto giusto;
quando avevate coloro che sono stati i fondatori di ALPE o di
Renouveau, erano delle persone perbene e noi siamo tutti dei
farabutti. Ma che cosa sta dicendo, Morelli?
Restano, lei cosa sta dicendo? Ci mette la faccia? Ma lei è
venuto nella Coumba Freida a fare il giro delle sezioni, dov'è
andato a pietire i voti? Ci ha messo la faccia, è venuto da noi?
Non è venuto, non faccia così con la testa... quando lei è venuto,
ha fatto la campagna elettorale che veniva a pietire nel mio
ufficio l'appoggio e, quando andava in giro, da questo punto di
vista, collega Restano, metterci la faccia vuol dire anche quello,
quindi io devo dire che attendo con attenzione l'intervento del
Presidente Marquis, che credo presenterà le dimissioni e chiuderà
questo teatrino!
Presidente -
Ha chiesto la parola il collega Restano, ne
ha facoltà.
Restano (AC-SA-PNV) -
Per fatto personale. Il carosello
non è finito. Io la faccia ce l'ho messa, così come ce l'ha messa
lei quando ha firmato certi atti, quando ha acquistato il Billia,
quando ha fatto licenziare delle persone. Ognuno ce la mette la
faccia e non si preoccupi che ho ricevuto anche le lamentele sul
suo operato. Ognuno ce la mette e ce la metterà in futuro. Non si
preoccupi, pensi per sé, che ne ha abbastanza, caro collega, perché
la coerenza qua quando siamo entrati, abbiamo fatto tutti un
giuramento di attenerci a certe regole e al loro rispetto,
l'abbiamo fatto tutti? Non penso proprio. Quando abbiamo fatto
entrare il PD (abbiamo), ci siamo attenuti al giuramento? No.
Quando è entrato l'UVP, ci siamo attenuti al giuramento? No. I
primi quindi siamo stati noi, lei compreso. E non voglio rivangare
altri atti, perché non è mia consuetudine parlare di vicende
giudiziarie, perché quelli sono i primi tradimenti e ci sono anche
da parte dell'Union, che sono stati i primi nella storia.
Presidente -
Chiedo all'Assemblea chi intende prendere la
parola. Ci sono altri interventi? Ha chiesto la parola la collega
Certan, ne ha facoltà.
Certan (ALPE) -
Non per continuare a proposito di litanie
e di santità, però inizierei il discorso dicendo che la scorsa
domenica nel suo intervento a Cesena Papa Francesco, con la sua
semplicità, ma anche con la chiarezza che lo contraddistingue, ha
fatto un passaggio interessante. Ha detto, oltre ad altre cose che
non vado a citare adesso, che se un politico sbaglia, dovrebbe
chiedere scusa. Io, in particolare, non so se ho sbagliato in
qualcosa consapevolmente, avrei già chiesto scusa prima.
Sicuramente in questi quattro anni e mezzo in qualcosa può darsi
che abbia sbagliato. Comunque sia, credo che quando uno la sera fa
un'autoanalisi... e credo che ognuno di noi se è onesto con sé
stesso, lo faccia... Comunque sia, chiedo scusa oggi ai valdostani
per lo spettacolo indecoroso che ancora una volta questo Consiglio
sta dando. La colpa non è in particolare di qualcuno, di qualcosa,
credo che sia un po' di questo
mix
che è venuto fuori dalle
scorse elezioni, che non ha mai funzionato, lo sappiamo, non è una
novità, purtroppo l'hanno percepito ormai chiaramente anche i
valdostani. A marzo lo sapevamo che non avremmo avuto vita facile.
Devo dire che molti di noi sono stati anche molto titubanti se fare
questi passaggi e scegliere. Almeno io ricordo di non essere
sicuramente stata una sicura e decisa nello scegliere quale
percorso fosse quello migliore. E non pochi
tracà
[traduzione letterale dal patois: preoccupazioni] noi anche di ALPE
ci siamo presi e ci siamo anche presi l'onere di grossissime
difficoltà e grossissimi problemi, perché oggi è vero che bisogna
parlare del futuro e non guardare lo specchietto retrovisore, ma
non è che proprio la situazione a marzo fosse delle più rosee e che
il Governo precedente avesse proprio governato benissimo. Anche
perché poi su alcuni dossier - mi scusi, collega Guichardaz, se uso
questa terminologia - li abbiamo davvero enucleati e abbiamo visto
anche la pochezza di quello che c'era. Abbiamo anche ricevuto
qualche tirata d'orecchie a Roma, dove ci hanno detto: "che bello,
arriva la Valle d'Aosta, meno male! Era assente da due anni e siete
l'ultima Regione che non ha ancora firmato, ad esempio, alcuni
progetti europei". Ancora a Roma 7,7 milioni, poiché non c'era
nessuna traccia di accordo Stato-Regione. Questi progetti erano
chiaramente a disposizione. In questa mia prima legislatura, direi
una legislatura travagliata - l'hanno detto tutti -, credo che
spesso da parte di tutti si sia perso di vista che siamo qui
rappresentanti dei cittadini e non possiamo fare e disfare a
piacimento a seconda delle strategie che riteniamo utili per
raggiungere il
quorum
che la legge elettorale, che facciamo
o rifacciamo, impone: in questo caso il 42 percento, perché tutto
parrebbe nato da lì. Sei mesi fa sapevamo che a maggio 2018 saremmo
andati ad elezioni, che quindi non sarebbe stata certo una
legislatura, che chissà quale progetto avremmo potuto portare
avanti, ma consapevolmente e responsabilmente abbiamo lavorato ogni
giorno in modo credo anche costruttivo. Credo che questa di oggi,
di ieri, pur non essendo sicuramente una delle pagine più
edificanti, dico oggi questa seduta di Consiglio, la riunione di
ieri di verifica di maggioranza, ma anche la conferenza di Giunta
un po' inusuale di lunedì, possano essere una giusta verifica a sei
mesi dall'insediamento nostro di questo Governo e a sei mesi dalle
elezioni, quindi lo considero magari non un edificante passaggio,
ma anche forse un necessario chiarimento istituzionale, anche un
valido momento di confronto e di dibattito e un'occasione per fare
chiarezza.
La chiarezza, senza ripercorrere tutta la legislatura, la faccio
su alcuni temi. C'è una novità oggi rispetto a ieri sera, il
Rassemblement
- ha dichiarato oggi il Consigliere Nogara - è
chiuso. Io non so se è chiuso, in che senso. Ieri sera mi era parso
di aver capito il contrario e in effetti le parole del Consigliere
Fabbri hanno detto altre cose contrastanti. Non lo so se è chiuso,
se è aperto. Cerco però di spiegare come mi è parso essere, almeno
come l'ho capito io, un momento di confronto politico su un tema
soprattutto dell'autonomia, che poi sicuramente è alla base, o
dovrebbe essere alla base della nostra azione politica, un tema che
ci è stato delegato anche da chi ha amministrato precedentemente,
ma soprattutto dai nostri tanto citati padri fondatori.
Quello lanciato in estate da UVP del Rassemblement io l'ho colto
come un momento di confronto politico su questo: ecco perché ALPE
come movimento ha partecipato alle riunioni dell'estate, come
avrebbe potuto non sedersi ad un tavolo quando si parla di
autonomia e del futuro della nostra Regione? È sempre stato
sottolineato, e sempre io l'ho inteso, che invece sull'aspetto
operativo pratico di governo, si sarebbe lavorato alacremente sui
temi per avere non una prevalenza di una posizione o dell'altra, ma
per cercare di portare elementi, di trovare sintesi su ogni
tematica adeguata alla Valle d'Aosta. Ecco perché ad un certo punto
ALPE ha abbandonato il tavolo del Rassemblement, a nostro avviso,
ha perso di vista l'obiettivo, non era più solo politico ma la
discussione è diventata anche un tavolo per cambiare in corsa una
Giunta a bilancio iniziato, a tanti dossier e lavori aperti, forse
abbiamo capito male. Se oggi la chiusura del tavolo significa
qualcosa sui temi, possiamo ancora - credo - lavorare. Credo che
alcuni colleghi dell'UVP siano d'accordo con me che, se si vuole,
portando gli elementi oggettivi, si è sempre trovato l'accordo.
Non entro su altre tematiche nello specifico, perché non ho in
questo momento il tempo, però credo che ci sia ancora il tempo, e
anche soprattutto si debba tenere conto della responsabilità che
tante volte si chiama, ma poi non la si usa. Cercando di
sintetizzare, ci sono tanti altri momenti magari di mancanza di
fiducia non solo sui temi che ci sono stati in questi mesi. Nessuno
ha ricordato, ad esempio, le infauste registrazioni inviate ad uno
pseudo giornalista, la brutta pagina dei 25 mila euro, altre
vicende che hanno minato, sì, la fiducia all'interno un po' della
nostra maggioranza, ma credo che sui dossier, invece, ci sia la
possibilità di chiarire.
Grazie Marguerettaz, perché lei è stato un po'
clairvoyant
nel suo intervento. Ci ha illuminato su quale
percorso potrebbe andarle bene, forse a lei, non so se a tutta
l'Union Valdôtaine... quindi è per questo che chiedo al Presidente
Marquis di non dare le dimissioni. Non perché non voglio che il
Vicepresidente diventi Presidente, ma io auguro al collega Viérin
di poter diventare Presidente della Regione con i voti dei
valdostani, non in questo momento e non alla fine di questa
legislatura, perché non sarebbe sicuramente la cosa migliore...
Prendo alcuni minuti del prossimo intervento. Chiedo davvero,
Presidente Marquis, non dia le dimissioni. È una situazione
paradossale quella che oggi vediamo e quello che le si chiede. Non
c'è una visione comune, ma non facciamo nulla per cercarla, almeno
io spero che dopo questo chiarimento si faccia, però finora non si
è cercata. Non vogliamo contribuire ad un progetto politico, ci
tiriamo indietro anche da quello amministrativo. È come se io
andassi - e sottolineo il "come se", perché non vorrei poi che si
interpretassero le mie parole - a casa e dicessi a mio marito e
alla mia famiglia che non li stimo più, non li amo più, che non
voglio più condividere nulla con loro, che non mi piacciono neanche
più le scelte che facciamo, ma che devono andarsene da casa loro,
non io. C'è una cosa molto semplice, credo: se uno non vuole
discutere, non vuole affrontare e in quella casa non ci sta più
bene, se ne va innanzitutto, non fa andare fuori casa gli altri e
utilizza le regole e non i pretesti per ottenere quanto previsto
dalla legge e, se è il caso, anche la casa. Altrimenti, a mio
avviso, oggi è ancora possibile dopo questo dibattito, che, a mio
avviso, i dibattiti e i confronti non sono mai banali, altrimenti
si mettano i temi, quelli a cui valdostani interessano e si
aspettano, non i nostri pretesti sul tavolo e si discutano senza
ricatti strani. Si discuta sui temi e sulle prospettive, anche in
modo direi libero, senza troppe gentilezze, però lo si faccia,
perché, a mio avviso, a differenza di quanto dicono alcuni, quello
che si è avviato il 10 marzo è un percorso che può avere ancora un
futuro, ma soprattutto può dare alla Valle d'Aosta un'apertura
diversa. Ripeto: con quest'analisi non vuol dire che non ci sono
delle azioni
pour redresser le chemin
. Sicuramente ci devono
essere, ma mi piacerebbe poterlo fare sulle tematiche e non su
tante cose non comprese, incomprensioni o forse cose non dette
appositamente con strategie strane, può darsi... da parte di tutti.
Ripeto: credo che non ci sia nessuno che, quando lavora, non
sbagli.
Presidente -
Ha chiesto la parola il collega Lanièce, ne
ha facoltà.
Lanièce (EPAV) -
Dopo il preciso e puntuale intervento
del Capogruppo Baccega che ha tracciato alcuni passaggi politici
importanti, a seguito anche del progetto del
Rassemblement,
condivisi pienamente dal nostro gruppo consiliare, vorrei iniziare
questo mio breve intervento rivolgendomi esclusivamente agli
elettori della Stella Alpina ricordando loro che avevo ragione io
quando dissi al Coordinamento della Stella Alpina che sarebbe
finita così. Quella scelta presa, nel marzo scorso, dalla Dirigenza
del movimento è stata una scelta scellerata, priva di intelligenza
politica, guidata solo dalla voglia di vendetta di qualcuno che
aveva perso la poltrona, tradendo così il voto popolare delle
elezioni regionali del 2013 e rompendo così l'alleanza
ultradecennale con l'Union Valdôtaine. Scelta che avrebbe portato
prima o poi allo sfacelo di un movimento, che invece aveva le
potenzialità di rappresentare, all'interno dell'alleanza con
l'alleato Union Valdôtaine, quell'elettorato popolare, moderato,
attento al sociale e al mondo cattolico. Oggi
alea iacta
est
: il dado è tratto, la decisione è stata presa e "la Stella
rimarrà al di qua del Rubicone".
Ci sarà qualcuno di loro che con onestà intellettuale e politica
ammetterà di aver fatto scelte politiche affrettate, errate, non
coerenti con la storia della Stella Alpina, soprattutto con il voto
delle passate regionali? Penso che se ci fosse tale corretta
analisi, qualcuno dovrebbe dimettersi, o almeno ammettere di aver
fatto delle scelte che oggi mettono in seria difficoltà un intero
movimento che, per colpa di quelle sbagliate e scellerate scelte,
si è diviso. Magari qualcuno potrà sempre dire che abbiamo perso
Lanièce e Baccega, ma abbiamo acquistato La Torre e il suo gruppo
di riferimento. Peccato che, quando c'eravamo ancora noi nella
Stella Alpina, quest'ultimo gruppo non era così tanto osannato - e
uso un aggettivo positivo - dal Coordinamento del movimento.
Mi spiace leggere oggi affermazioni quali: "adesso andiamo a
votare". Per andare a votare, bisogna essere in 18, come la
maggioranza che si costituì il 10 marzo scorso, caro ex Presidente
Marquis. Come mai, voi che eravate in 18, non avete deciso di
andare a votare, firmando un documento nel quale si dicesse che,
non appena fosse stata adottata la nuova legge elettorale, si
doveva andare a votare? La verità è che, quando si governa, si
vuole continuare a governare a qualsiasi costo, così si fanno le
nomine dei propri amici, e di questo la Stella Alpina non ha nulla
da imparare da nessuno. Sarei curioso di sapere quante persone
vicine alla Stella Alpina hanno avuto incarichi e nomine in questi
soli sette mesi. Sarebbe il contenuto di un'interessante
interrogazione scritta, che dimostrerebbe ancora una volta la non
coerenza rispetto al tanto pubblicizzato nuovo metodo di fare
politica.
L'unico nuovo metodo rispetto a prima è che in questo breve
periodo eravate voi a gestire il potere. In sette mesi avete
dimostrato tutto il contrario di quello che avevate detto il 10
marzo: "trasparenza, nuovo metodo di fare politica, condivisione,
non governo di poltrone, sarà bandita l'arroganza". Addirittura in
un'intervista pubblicata sul vostro sito, lei, ex Presidente, ad
una precisa domanda: "questa legislatura è stata un fallimento,
perché non siete andati al voto? I valdostani vi vedono attaccati
alle poltrone" ha risposto: "non siamo andati a elezioni perché ci
sono problemi urgenti da risolvere". Oggi, correttamente con la sua
storia e con quella del suo movimento, ci dice che bisogna andare a
votare. Dovremmo dedurre noi e tutti i valdostani che la ascoltano
che i problemi urgenti quindi sono stati risolti? Pertanto
valdostani, se credete alle affermazioni del referente della Stella
Alpina, oggi si deve andare a votare perché i problemi sono
risolti... o forse perché, lei, non essendo più sulla "cadrega",
preferisce che non ci siano altri che, nello stesso tempo che lei
ha governato, dimostrino, invece, che di problemi da risolvere ce
ne sono ancora, ma soprattutto che vengano risolti, non solo con
spot
comunicativi o con dichiarazioni verbali, ma con vere
azioni costruttive e concrete? Non vorrei ricordarle che, quando il
collega Donzel subentrò al suo posto all'Assessorato delle attività
produttive, si passò da tante belle chiacchiere e voli pindarici, a
fatti concreti, e questa è storia recente e verificabile.
D'altronde questa non è mai stata la parte forte della Stella
Alpina. Basti pensare che l'ultima legge regionale presentata da un
Consigliere della Stella Alpina in quest'aula è quella sul
telelavoro presentata nel 2008 dal sottoscritto, poi silenzio.
Salvo qualche altra azione, come essere in prima linea nel
difendere il pirogassificatore con il Consigliere Comé, che ne
aveva fatto quasi un caso personale, o come il recente referendum
sulla riforma costituzionale, anche questo cavallo di battaglia del
movimento e del Segretario Marzi, tanto da organizzare pure una
riunione specifica a Saint-Vincent. Due battaglie su due perse, tra
l'altro.
Per ancora una volta far capire agli elettori la grande azione
propositiva del Presidente uscente, volevo ancora ricordare alcuni
passaggi del Congresso della Stella Alpina del giugno 2016,
Congresso ben organizzato a Pollein (che strano), durante il quale
l'allora Capogruppo Marquis propose un documento intitolato "Sette
misure per la crescita fondate su un'autonomia solida, matura e
responsabile". Bene a parole. Fu interessante leggere quel
documento che prevedeva delle iniziative legislative tanto che il
Capogruppo disse: "ho già pronti nel cassetto sette disegni di
legge riguardanti: artigiani e microimprese, agricoltura e turismo,
industria e manifattura, costruzioni, libere professioni,
startup
e nuovi settori, e formazione permanente". Verrebbe
da dire: bravi questi della Stella Alpina, ricchi di idee e di
proposte legislative.
Mi corre però l'obbligo di fare un'ultima domanda ad alta voce.
In questi sette mesi di governo con un uomo della Stella Alpina al
vertice, queste proposte così interessanti per la crescita della
Valle sono forse rimaste nei cassetti della scrivania? Stai a
vedere che, quando hanno sostituito la scrivania a Marquis, gli
operai, o chi per essi, se le hanno trovate, non le hanno
denunciate come i 25 mila euro. A parte le battute, questa è
l'ennesima dimostrazione del
bluff
politico di cui è stata
portatrice la Stella Alpina, ma nella vita prima o poi il cerchio
si chiude e "chi di spada ferisce di spada perisce", cari
"Stelluti". Questa è la storia del passato, ora bisogna invece
guardare al futuro per ridare fiducia e stabilità alla nostra
petite patrie
, e noi ci siamo.
Presidente -
Per favore, chiederei di non esternare...
chiedo la cortesia, non siamo allo stadio. Ci sono richieste di
intervento? Ha chiesto la parola il collega Rollandin, ne ha
facoltà.
Rollandin (UV) -
Je crois que pendant cette séance on a
essayé de faire le point sur le thème qui a été évoqué au début de
la séance même, c'est-à-dire la crise. En partant de ce volet,
chacun a essayé de montrer quelles sont les raisons et le
bien-fondé du point où nous sommes. Je crois que plusieurs ont
évoqué ce qui a été prévu au début de cet accord et à ce propos je
pense que tout le monde ne peut que reconnaître que l'aspect qui a
été évoqué et débattu, qui a trouvé une solution que nous n'avons
pas partagée est le casino. Le Casino qui encore aujourd'hui est à
la une, car les résultats ne sont pas conséquents à ce qu'on avait
promis. Les différents aspects sont encore là à vérifier, je crois
qu'on a vu quels sont les résultats et, par conséquent, on est
aujourd'hui dans une situation où il a fallu quand même allouer à
nouveau 6 millions d'euros, qui pouvaient être donnés auparavant et
comme conséquence de tout cela on dit qu'on a résolu les problèmes
de la Maison de jeu. Tout le monde reconnaît, à partir des
syndicats jusqu'à arriver à qui travaille, que la situation est
encore pire qu'auparavant. Le programme qui a été prévu ne pouvait
pas être exécuté, car on n'avait pas de bien-fondé, on l'a dit
clairement dans cette salle.
Un autre aspect qui a été évoqué, étant donné qu'on est à la
veille du rendez-vous des élections politiques, qui se tendront
probablement au mois de mars, et des autres élections, est la
question de la loi électorale. Pourquoi on est arrivés à cette loi
électorale? J'estime que ce passage de la loi électorale a été
quand même, pour cette Assemblée, un des résultats les plus
importants de cette législature, car tout le monde reconnaît
qu'avoir une situation de 18 à 17 quand même suppose des problèmes
à gouverner, cela pour une série des raisons. Je ne veux pas
évoquer car les personnes qui ont été rappelées et qui ne sont plus
ici pourraient dire plus que moi. Évidemment, la question est
importante; le démontre le fait d'avoir prévu un barème à 42 pour
cent et, donc, qu'il y ait des alliances, mais des alliances qui
ont un bien-fondé. L'alliance qu'on veut porter de l'avant est sur
une question capitale pour notre Région: la question de l'autonomie
et de qui l'autonomie l'a portée de l'avant dès le début; on a
parlé de l'Union Valdôtaine et de tous ceux qui se sont reconnus
dans ce mouvement, libre et ouvert, dès sa fondation. Alors je
crois que dans ce sens le fait d'imaginer qu'il y ait un parcours
qui puisse remettre ensemble, qui croît vraiment, au-delà des
personnes, il y a une abstraction de qui porte de l'avant, mais le
fait de reconnaître qui est là la source de celle qui peut être
encore une attractive pour cette Région.
Je crois que tout le monde dans cette période a parlé de la
Catalogne. La Catalogne, maintenant, qui veut l'indépendance; il y
avait une autonomie, qui n'était pas suffisante pour ce peuple et
depuis qu'on parle d'indépendance, la plus grande partie a compris
pourquoi on fallait imaginer l'autonomie; nous avons cette
autonomie spéciale, à ne pas confondre avec l'autonomie qui est en
train d'être à la une pour les referendums de la Lombardie et de la
Vénétie. Il s'agit de choses différentes; je crois que dans ce cas
aussi il ne faut pas confondre l'autonomie spéciale que nous avons
avec l'autre autonomie; là où il s'agit seulement d'avoir des
pouvoirs contrecarrés avec des présences ultérieures de
financements de la part de l'État. Je resouligne cet aspect, car
est à la base de l'accord qu'on veut porter de l'avant avec ce
projet, non pas sur les personnes, il n'est pas fondé sur la
personne, mais sur le projet; ceci est capital pour faire
comprendre quelle est la différence entre des accords qui peuvent
durer quatre ou six mois et un accord qui va être, au contraire,
durable pour le fait qui est un bâtiment avec des fondations
réelles.
Questa è la differenza sostanziale perché se non si parte di lì,
il resto non ha senso. Per il futuro, noi andiamo verso elezioni,
se non si arriva al 42 percento... qualcuno ha detto: "andiamo alle
elezioni adesso", per fare cosa? Per arrivare dove? Ad essere di
nuovo con il proporzionale, anche se il 12 ottobre entrerà la legge
in vigore? A cosa si arriva? Si arriva ad avere di nuovo lo
spezzatino, come c'è adesso, e poi l'ingovernabilità, si ripete...
Io credo che, con tutta onestà noi l'abbiamo detto subito: non è
per la paura di andare alle elezioni - perché qualcuno, a seconda
delle tempistiche, ha detto: "andiamo" o "non andiamo" a seconda di
dove si trovava -, non è per non confrontarsi, ma perché il
confronto va fatto portando in discussione qualcosa di solido,
qualcosa che sia vero come il fatto dello spirito autonomista. Non
dimentichiamo che lì stanno andando in galera, l'ex Presidente
della Catalogna sta andando in galera per difendere alcuni
principi. Altro che noi, che non riusciamo nemmeno a confrontarci
su questi temi! Non fa più interesse, non è più alla base di un
dibattito serio, perché ognuno, quando fa questo dibattito, guarda
se lo fa A o se lo fa B: non su quello che dice, ma chi lo dice, è
la guerra alla persona, questo sta succedendo! Questo non porta da
nessuna parte, perché a turno è una condanna, a turno scatta una
freccia che ferisce. Non ci porta da nessuna parte. E se la gente è
stufa, è anche per questo. Al di là degli errori che ognuno di noi
fa, è anche perché non c'è sostanza, non si sente rappresentata,
non capisce dove andiamo, al di là della discussione che possiamo
fare adesso sul Casinò o sulle percentuali. Non è tutto lì: il
problema è qual è la visione che vogliamo per questa Valle.
È vero, è necessario riprendere con più forza i collegamenti con
il Governo, indipendentemente da chi ci sia. Ma perché anche lì, se
c'è una coesione a livello serio su qualche principio, come noi
vogliamo, allora è credibile che ci sia un confronto,
indipendentemente da chi governa, sennò non serve, sennò deve solo
fare la "marchetta" con quello perché lo conosci, perché arrivi ad
ottenere qualcosa, ma non è quello il rapporto, perché "cadi"
immediatamente.
Ora, queste sono le situazioni da cui dobbiamo uscire. È
difficile, però il fatto di immaginare qualcosa che se si fa
adesso, non finisce con i mesi a scadenza, ma si proietta per il
futuro è quello che, secondo noi, ha un senso. Non si può
immaginare di stare a dirimere oggi qui in questa seduta sulle
varie problematiche, su chi ha fatto meglio, su come quella legge
può essere modificata. Verissimo tutto, perché, quando si fa una
legge, quando è appena finita, ci siamo accorti... abbiamo messo il
limite degli 80 mila euro per i responsabili di un certo livello,
il giorno dopo volevamo già cambiarla, perché si diceva: "no, per
questi non basta, dobbiamo portarli a 120", ma per dire una
banalità. C'è il discorso degli operai forestali, ci siamo accorti
che lì crea un problema, è un problema reale, vero. Ci stiamo
accorgendo - l'altro giorno in commissione - che anche quando si
parla della casa facciamo dei mega investimenti, e a chi vanno?
Giustamente i sindacati hanno detto: "noi siamo qui a dire che ci
interessa la legge sulla casa, ma vorremmo tanto che fosse anche
per l'occupazione". Sì, ma l'occupazione dov'è, se a fare questi
lavori vengono delle ditte tutte da fuori? Allora proviamo a vedere
se possiamo coinvolgere le ditte locali, perché lì non sono appalti
pubblici, sono giustamente delle situazioni - l'ha sollevato il
collega Cognetta - gestibili, perché il singolo può fare una
valutazione tra tre o quattro preventivi. Faccio degli esempi per
dire dove la gente poi cade, nel senso buono del termine, dov'è che
si intromette nel senso di poter capire quali sono gli indirizzi.
Se non ci sono questi indirizzi, il resto sono soldi buttati.
Credo che negli interventi che mi hanno preceduto si sia detto
in modo chiaro... qual è la differenza tra un confronto fatto su
chi è più bravo, chi è meno bravo lascia il tempo che trova, per la
gente che ascolta non cambia una virgola. Se riusciamo a trovare
una modalità seria per riuscire a dare delle risposte in poco
tempo, che siano corrette e collegabili con quello che la gente si
aspetta, possiamo immaginare di rompere quel muro di apatia che c'è
adesso nei confronti della politica, sennò possiamo dire tutto
quello che vogliamo, fare i cambi che vogliamo, ma non si riuscirà
ad ottenere questo: ecco perché noi contiamo molto su questa
disponibilità ad avere un punto nodale, forte. La battaglia che ha
portato avanti l'UVP noi l'abbiamo condivisa, siamo lì per questo
motivo. Noi ci crediamo su questo e riteniamo che ci siano i
presupposti per trovare il modo di aggregare più possibile chi in
questi valori si riconosce.
Presidente -
Ha chiesto la parola il collega Gerandin, ne
ha facoltà.
Gerandin (GM) -
È sempre interessante ascoltare, perché
comunque anche in politica non si è mai finito di imparare, per cui
ho ascoltato attentamente chi mi ha preceduto. Alcune
considerazioni più che altro per una ricostruzione di quello che è
stato questo percorso di questa maggioranza, che oggi - dobbiamo
prenderne atto - è una maggioranza che non ha più la fiducia da
parte dell'UVP. Qualcuno ha parlato in prospettiva di assenza di un
progetto, assenza di coesione, ma questa maggioranza è già nata, se
vogliamo, molto debole, con tante divisioni, dove qualcuno,
all'atto della presentazione della paginetta di programma, ha detto
che era un programma molto minimale. Non poteva essere che così,
perché è nato da una maggioranza - lo ricordo - non legittimata dal
voto, la prima considerazione da fare è che questa maggioranza non
è mai stata legittimata da un voto, come non lo erano, peraltro,
alcune delle maggioranze precedenti. Un primo dato di fatto
pertanto è questo: che una maggioranza, per quello che ci riguarda,
quando non è legittimata da un voto, è una maggioranza che deve,
com'è nata in questo caso, per risolvere alcune problematiche
importanti, contingenti, risolvere quelle e poi deve prenderne
atto, per cui non c'è mai stata una diversità di opinioni per
quello che mi riguarda e ci riguarda. Pertanto non poteva che
essere un programma non di legislatura, ma un programma minimale
per risolvere quei problemi contingenti.
Sull'analisi politica io mi ci ritrovo pienamente nell'analisi
fatta dal collega Cognetta prima con due variabili. Lui ha detto
che il progetto con cui è nata questa maggioranza era "butta giù
Rolli". Io non penso che fosse "butta giù Rolli", era più che
altro: "diamo un segnale diverso, diamo un segnale che si può
amministrare con sistemi diversi, prendiamo atto che le ultime
scelte fatte dai Governi precedenti, presieduti da Rollandin, erano
delle scelte che hanno di fatto portato la Valle d'Aosta
all'isolamento dal punto di vista politico con Roma: nessun
rapporto, o pochi rapporti per risolvere in prospettiva le
difficoltà finanziarie, che ci ha portato in otto anni ad un 40
percento in meno di bilancio regionale". Era pertanto una presa
d'atto che alcune scelte erano delle scelte che avevano portato a
questo isolamento politico e soprattutto ad una difficoltà
economica palese. Io sto ancora aspettando in quest'aula che
qualcuno mi dica perché la Valle d'Aosta è l'unica Regione
autonoma, o l'unica autonomia speciale che non ha sottoscritto un
patto con lo Stato per quello che riguarda il discorso del
contributo finanziario che la Valle deve dare alle finanze dello
Stato. Parlo del 2014. È l'unica Regione che non l'ha fatto. Io non
ho avuto né in commissione, né in quest'aula una risposta in
merito, per cui si partiva da un discorso oggettivo. Ma senza - lo
ribadisco e voglio che sia chiaro - un processo alle persone,
perché se il sistema di amministrare del precedente Presidente
Rollandin è andato avanti, è perché comunque tutti - e mi ci metto
anch'io - siamo stati in parte responsabili: chi più, chi meno
certamente, perché chi sicuramente ha condiviso o ha gestito in
maniera operativa questo sistema è più responsabile, ma chi non ha
parlato o non ha espresso perplessità, pur non condividendo le
scelte, è comunque parte responsabile di questo sistema.
È nata con queste debolezze, dopodiché io, dal punto di vista
amministrativo - e lo dico a tutti i componenti della Giunta - non
ho voluto farne parte, avrei magari anche avuto la possibilità di
farlo, ma, detto questo, non ho alcun rimpianto in merito, perché
io penso che chi ha operato non ha operato male all'interno
dell'Esecutivo dal punto di vista amministrativo. Quello che io ho
sempre denunciato è che alla base - e che qualcuno di voi ha
ricordato - vi era quel discorso di discontinuità, condivisione,
meritocrazia e quant'altro. Adesso sentire rivangare in quest'aula
da parte di esponenti della minoranza, che erano l'ex maggioranza
di prima, il discorso di come sono state fatte le scelte nelle
partecipate - che io ho criticato - e di "metodo Cencelli" a me fa
un po' sorridere, perché era il metodo consolidato che avevate. A
me dispiace e il mio rimpianto è che non sia stato cambiato, ma,
attenzione, questo è un metodo che ha caratterizzato la politica
valdostana degli ultimi anni, se non già prima, per cui che adesso
qualcuno abbia un risveglio improvviso mi fa un po' sorridere.
A me quello che dispiace di questo Governo quindi non è tanto
l'azione amministrativa che dicevo prima, che, con una situazione
di oggettiva difficoltà, ha cercato di portare alcune risposte a
dei problemi concreti, a me dispiace quello che non ha fatto. È
quello che non ha fatto che a me dispiace, è quello che ho
rimproverato quando ho sollecitato nelle riunioni di maggioranza.
Alla fine, bontà mia, quando ho visto che parlavo un po' al vento,
ho voluto fare un'azione, ma era un'azione più che altro rivolta ai
miei componenti di maggioranza, era un richiamo, era un
sollecito.
Detto questo, su quei dossier che sono stati detti essere alla
base delle eventuali divisioni sinceramente io non ho mai visto una
riunione di maggioranza in cui si sia parlato né di CVA, né di
bilancio, magari non c'ero, magari non sono stato invitato, ma non
ho partecipato, non c'erano queste riunioni, per cui io queste
divisioni non le so. Io sul bilancio ho semplicemente detto - e lo
ripeto - che un bilancio con 144 milioni in meno, se mai dovremo
scriverlo, è un bilancio che impegna la Valle d'Aosta e può segnare
un passo fondamentale anche per dare un segnale allo Stato che noi
non possiamo accettare questi soprusi, non possiamo più accettarli.
Adesso non c'è tempo, ma se ci sarà tempo, oppure ci sarà
l'occasione del bilancio, dirò anche la mia opinione nel fatto di
dare un segnale politico forte, magari andando in gestione
provvisoria, perché, ai fini del bilancio, cambia veramente poco:
fare un bilancio con 144 milioni in meno, o andare in gestione
provvisoria non cambia molto, ma spiegherò anche i motivi e i
percorsi, perché può penalizzare la parte investimenti ma non la
parte corrente; comunque, non è il momento di entrare nel merito.
Sarebbe opportuno dare - e per me era interessante capire che se
non c'erano gli estremi di avere un bilancio forte di prospettiva e
di crescita... - un segnale allo Stato che noi ne abbiamo
abbastanza dei soprusi, per cui dare un segnale politico forte,
però io non lo so se sarà questo... perché io non ho mai visto
neanche gli estremi di un bilancio.
Detto questo, qualcuno ha evocato i metodi vecchi che sono stati
portati avanti, purtroppo è vero, però questa cabina di regia, che
è stata comunque anche alla base di questa nuova maggioranza, è un
vecchio retaggio del passato... per cui non fate i verginelli
dicendo che qualcuno non ne sapeva niente, "l'abbiamo ereditata".
Io dico: peccato che l'abbiamo ereditata, più condivisione
probabilmente avrebbe portato prima a risolvere alcune cose.
Sul resto io concordo con quello che ha detto il collega
Cognetta. Il collega Marguerettaz ha detto che la politica è
confronto, io penso che la politica sia anche e soprattutto
rispetto prima di tutto e coerenza con il mandato dato dagli
elettori, su questo io non ho mai cambiato idea, non cambierò idea
su questo percorso. Quello che io mi auguro veramente, ma lo dico
con spirito sereno... mi ha tranquillizzato un po' l'intervento del
collega Nogara quando ha detto: "sappiamo dove andare, non è crisi
al buio". Io veramente mi auguro che sia così, ma nell'interesse
dei valdostani. Quello di cui non hanno bisogno in questo momento i
valdostani è di avere un vuoto politico e un vuoto amministrativo,
poi che si facciano le scelte che si devono fare è corretto, in
politica è corretto. Io non condivido che il percorso politico non
sia legittimato da un voto politico, da un voto degli elettori, per
cui io ho sempre combattuto quelli che possono essere i Governi...
io li chiamo "degli illusionisti contorsionisti e saltimbanchi",
questo a me non interessa.
Detto questo, io auguro veramente, nell'interesse dei
valdostani, che si vada avanti se ci sono delle prospettive, ma si
faccia in fretta. C'è un regolamento, si rispetti. C'è una mozione
di sfiducia, il Governo entra nel pieno delle sue potenzialità, per
cui non c'è nessun problema, la politica è fatta anche di questo
pur avendo delle posizioni - io penso - legittimamente diverse.
Abbiamo passato un'estate dove c'era di tutto e di più, si
parlava e si trovavano scusanti. Non ci sono scusanti, adesso c'è
una presa d'atto che una maggioranza che non ha più l'appoggio di
una forza politica importante, per cui bisogna prenderne atto. Io
mi auguro che questo percorso sia fatto al più presto.
Concludo con il secondo aspetto che non concordo con il collega
Cognetta: quello riferito al discorso del voto, chi chiede sempre
il voto. Sinceramente il voto mi pare la soluzione più corretta da
quando non c'è più una maggioranza che è uscita, sia pure ridotta,
dal voto degli elettori, era ridotta a 18 a 17, ma c'era una
maggioranza, e quella era legittima, potevo non essere d'accordo,
ma era legittima. Da quel passaggio in avanti non c'è più stata
tanta legittimazione data dal voto. Dico questo, e lo riconfermo,
adesso c'è una certa disponibilità da parte dell'attuale
maggioranza, o di quello che resta della maggioranza eventualmente
ad andare al voto subito dopo il bilancio; io mi auguro che ci sia
la stessa disponibilità anche dalla futura maggioranza e, se avrete
17, io vi posso garantire che la mia sarà la diciottesima firma per
andare alle elezioni anticipate, perché ormai alibi non ce ne sono
più. Si doveva aspettare la famosa legge di fine marzo? Ormai c'è,
pertanto non c'è nessun tipo di problema su questo.
Presidente -
Non ci sono ulteriori colleghi iscritti,
perché c'era la possibilità ancora di un intervento. Ha chiesto la
parola il Vicepresidente Fosson, ne ha facoltà.
Fosson (AC-SA-PNV) -
Tappo questo buco però veramente non
avevo intenzione di intervenire perché ci sono dei momenti in cui
uno non sa veramente cosa dire, è molto disorientato. Stiamo dando
- è già stato detto - un brutto panorama a chi ci ha eletto, a chi
ha avuto fiducia di noi, in chi pensa che noi lo rappresentiamo. Se
questo Governo salta, andiamo al sesto Governo, alla sesta
compagine governativa in cinque anni. Io penso che chi parla di
stabilità deve rendersi conto di questo, peggio di così non
potevamo fare.
La ringrazio, Consigliere Rollandin, lei ha fatto (come sempre)
una grande lezione su che cosa sia l'autonomia, la ringrazio e
condivido profondamente quello che ha detto. Dispiace che in quegli
anni in cui lei è stato Presidente della Giunta per questa
battaglia così vera per l'autonomia non si sia incatenato nessuno,
non dico messo in galera... Nessuno di noi si è incatenato al
Parlamento o al Governo di Roma perché ci ha sottratto il 40
percento delle entrate, quindi che adesso si riproponga in modo
così chiaro questo discorso mi fa piacere, peccato che questo
discorso non venga fatto nell'ambito di una compagine governativa,
ma venga utilizzato per cambiare e far saltare un Governo.
Sottolineo anch'io quello che ha detto Cognetta, che anche se è
arrivato da poco, sicuramente legge in modo molto preciso la realtà
politica, nel senso che è una caduta del 42 percento... ma
soprattutto di che cosa fare se ne parla davvero poco.
La ringrazio, Rollandin, che non ha chiesto a Marquis di
dimettersi, che lei non si sia alzato e non abbia detto:
"Presidente Marquis, lei si deve dimettere, perché sarebbe stato un
po' anacronistico con quello che è successo prima". Noi, quando
eravamo Assessori, ci siamo dimessi tutti, non si è dimesso lei.
Non solo, ma quando già c'era una mozione di sfiducia costruttiva,
lei non è venuto in aula per due volte e c'è voluta la capacità e
la preparazione del Presidente Rosset per portare avanti questo
disegno.
Per il resto, potevamo anche noi fare questo bellissimo discorso
sull'autonomia, a cui noi non siamo stati invitati quest'estate per
altri motivi, a cui anche noi saremmo stati pronti a dare del
nostro. Il resto, Consigliere Rollandin, forse futuro Presidente,
lei l'ha già detto: questo è l'anno della misericordia, per cui lei
ci insegna giustamente (oggi è San Francesco) a passare sopra a
tutto. Io non voglio per questo fare delle polemiche, dico che
finalmente c'è una chiarezza, ringrazio il gruppo dell'UVP per come
l'ha posta.
Ringrazio anche la collega Rini, che ci ha fatto una lezione su
che cos'è la serietà, la tradizione dei padri fondatori. Poi il
Consigliere Lanièce sembrava Giulio Cesare oggi, siamo contenti che
lei sia ritornato a criticare la Stella Alpina in modo così ampio.
Si è parlato di un'Union che è madre, non so che cosa sia la Stella
Alpina per lei... sarà la matrigna. Consigliera Rini, lei diceva
che qualcuno ha cambiato casacca, sì, però nel tempo ci sono state
anche alcune piccole cose. Se lei si ricorda, quando si è
installata lì per fare il Presidente all'inizio della legislatura,
nella prima votazione erano già mancati due voti.
Il Consigliere Follien - è l'anno della misericordia anche per
lui - ha detto che è giusto riprendere quelli che sono andati via
prima. Li riabbraccia e quindi magari riprende anche quelli che
sono andati via dopo con delle motivazioni molto precise. Il
Consigliere Bianchi ci ha fatto il compitino...
(interruzione di un Consigliere, fuori microfono)
... ma magari nel tempo la tradizione...
(nuova interruzione di un Consigliere, fuori
microfono)
... per cortesia, non ho mai chiesto poltrone, ho rinunciato
anche a quando lei, Presidente, mi ha offerto una carica. Sui
problemi relazionali il Consigliere Bianchi ci ha fatto il suo
compitino, ci dava la domanda e si dava anche la risposta. Io l'ho
già spiegato bene, non sono l'unico io e Restano che siamo andati
via dall'Union e non siamo andati via per una questione di potere,
tant'è vero che poi non ho accettato alcun incarico se non quello
della V Commissione, perché non lo faceva nessuno, ma senza
retribuzione...
(interruzione del Consigliere Rollandin, fuori
microfono)
... quando me l'ha chiesto lei, Presidente Rollandin, le ho
detto: "no", per cui vede che non era una questione di posto?
Comunque, è l'anno della misericordia, è stata fatta chiarezza.
Il collega Nogara ha detto anche con correttezza: "sappiamo dove
andare", a questo punto aspettiamo anche noi venga descritto questo
percorso. Noi non abbiamo paura e non ho paura assolutamente di
andare all'opposizione, Consigliere Guichardaz, questo glielo
assicuro, poi stare all'opposizione rivivifica, Marguerettaz è
rinato da quando è all'opposizione, veramente si è messo anche a
fare le diagnosi, doppie diagnosi, probabilmente farà bene anche a
me essere all'opposizione.
Su un progetto, su una proposta mia, nostra... quello che diceva
anche il collega Gerandin, dopo cinque Governi cambiati pensare che
ci sia finalmente il progetto per il futuro della Valle d'Aosta...
forse sarebbe meglio che il progetto per la Valle d'Aosta lo
decidessero gli elettori, se c'è un numero di richieste per le
dimissioni, la mia firma la metto sicuramente.
Presidente -
Sono le 13:00, credo che i lavori mattutini
possano terminare qui, quindi i lavori riprenderanno alle 15:30. La
seduta è chiusa.
---
La seduta termina alle ore 12,58.
