Classificazione
CONSIGLIO REGIONALE
Attività consiliare d'aula
ELEZIONI
ENTI LOCALI



Oggetto del Consiglio n. 1148 del 3 dicembre 2019 - Resoconto
OGGETTO N. 1148/XV - Discussione generale sulla P.L. n. 44:
"Modificazioni alle leggi regionali 9 febbraio 1995, n. 4
(Disposizioni in materia di elezioni comunali), 7 dicembre 1998, n.
54 (Sistema delle autonomie in Valle d'Aosta), 30 marzo 2015, n. 4
(Nuove disposizioni in materia di indennità di funzione e gettoni
di presenza degli amministratori dei Comuni e delle Unités des
Communes valdôtaines della Valle d'Aosta) e ad altre leggi
regionali in materia di Enti locali.".
Rini (Presidente) -
Alla presenza di 29 Consiglieri,
possiamo iniziare i lavori. Siamo al punto n. 52.01 dell'ordine del
giorno. La parola alla relatrice, la collega Morelli.
Morelli (AV) -
La presente legge reca modificazioni ad
alcune leggi regionali in materia di Enti locali, in particolare la
legge regionale 9 febbraio 1995, n. 4 (Disposizioni in materia di
elezioni comunali) e la legge regionale 7 dicembre 1998, n. 54
(Sistema delle autonomie in Valle d'Aosta) e si origina da un lungo
lavoro di sintesi portato avanti dalla I Commissione consiliare
permanente, che si è avviato con il deposito della proposta di
legge n. 18 del 2019: "Introduzione dello spoglio centralizzato per
le elezioni nel Comune di Aosta. Modificazioni alla legge regionale
9 febbraio 1995, n. 4 (Disposizioni in materia di elezioni
comunali)" da parte del gruppo della Lega e dalla trasmissione al
Consiglio regionale di un documento del Consiglio permanente degli
Enti locali contenente numerose proposte di modifica della legge
regionale n. 54 del 1998 e della legge regionale n. 4 del 1995,
testi che sono stati analizzati, rielaborati, discussi e
ulteriormente integrati in corso d'opera dalla commissione. La
prima modifica che si intende apportare con la presente proposta di
legge consiste nel ripristino dell'elezione diretta del Sindaco e
del Vicesindaco nei Comuni con popolazione sino a 1000 abitanti,
che sono 42 su un totale di 74. Nella formulazione originaria
infatti la legge regionale n. 54 del 1998 (articolo 25, comma 1)
disponeva che il Sindaco e il Vicesindaco fossero eletti dai
cittadini a suffragio universale e diretto e fossero membri del
Consiglio comunale e della Giunta comunale. Il testo ad oggi
vigente, modificato dalla legge regionale n. 1 del 19 gennaio 2015,
dispone che ciò valga solo nei Comuni con popolazione superiore a
1000 abitanti, mentre per i Comuni più piccoli è introdotta la
previsione che il Sindaco e la Giunta comunale, ivi compreso il
Vicesindaco, siano eletti dal Consiglio comunale, tra i propri
componenti, nella prima seduta successiva alle elezioni comunali.
La modifica del 2015 ha generato una serie di criticità nella
gestione dei Comuni sotto i 1000 abitanti, in particolare per
quanto riguarda il sereno svolgimento dei lavori e il
coinvolgimento dei Consiglieri. Inoltre la differenziazione
rispetto ai Comuni con più di 1000 abitanti, che eleggono
direttamente il Sindaco e il Vicesindaco, è rimasta incompresa per
una parte del corpo elettorale, che l'ha percepita come una minore
opportunità di scelta. Alla luce di tali osservazioni, la
commissione ha pertanto deciso di ripristinare l'elezione diretta
uniformando così la modalità elettorale su tutto il territorio
regionale.
Un'altra modifica che ci si pone l'obiettivo di raggiungere con
la presente proposta di legge è quella di ripartire diversamente la
composizione dei Consigli comunali dei Comuni più piccoli, che
passa da 11 Consiglieri, tra i quali eleggere poi il Sindaco e il
Vicesindaco, a 9 Consiglieri a cui aggiungere il Sindaco e il
Vicesindaco eletti direttamente. Varia quindi il rapporto numerico
maggioranza/minoranza da 7 a 4, si passa a 8 a 3 (6 Consiglieri a
3, cui si devono aggiungere Sindaco e Vicesindaco, ovviamente della
maggioranza). Nelle intenzioni del legislatore questo dovrebbe
garantire una maggiore stabilità e governabilità, dal momento che,
essendo attualmente le maggioranze molto risicate, aumentano le
difficoltà nell'assunzione delle decisioni, con ricadute
sull'attività amministrativa. Spesso lo scarto molto ridotto tra i
componenti di maggioranza e quelli di minoranza determina
addirittura la mancanza del numero legale. Di conseguenza, cambia
anche la composizione delle liste di candidati, che per i Comuni
più piccoli passa da un minimo di 7 a un massimo di 9, nonché la
dichiarazione di presentazione delle liste, che per i Comuni sotto
i 1000 abitanti si propone che debbano essere sottoscritte da non
meno di 5 e non più di 12 elettori.
Quanto all'importante aspetto della rappresentanza di genere,
con la proposta si aumenta dal 20 percento al 35 percento la misura
sotto la quale nessuno dei due generi può essere rappresentato, in
analogia con quanto previsto dalle disposizioni per l'elezione del
Consiglio regionale. Per evitare distorsioni della rappresentanza,
si dispone che in tutti i Comuni all'interno della Giunta sia
garantita la presenza di entrambi i generi qualora nella lista
vincitrice siano stati eletti Consiglieri del genere meno
rappresentato per almeno il 30 percento del totale (e non più il 15
percento come avviene attualmente). La commissione ha inoltre
deciso di recepire il contenuto della proposta di legge n. 18,
presentata dal gruppo della Lega, ampliandolo. Si è infatti
stabilito di istituire lo scrutinio centralizzato in tutti i Comuni
con più di un seggio e non riservandolo al solo Comune di Aosta
come originariamente previsto dalla proposta. Un'importante
innovazione si ha quindi con l'inserimento dell'articolo 22bis alla
legge regionale n. 4 del 1995, relativo alle modalità di
svolgimento dello scrutinio. Si persegue in tal modo l'obiettivo di
meglio garantire la segretezza del voto, prevedendo, laddove
possibile, il mescolamento delle schede votate prima dello
scrutinio e assicurando quindi all'elettore una maggiore libertà di
espressione. L'applicazione di tale principio ha richiesto un
lavoro complesso di adeguamento. Sulla base dell'esperienza
maturata con il procedimento di scrutinio centralizzato dei voti,
sperimentato in occasione delle elezioni regionali del 2018, e
tenendo conto delle peculiarità di ogni singolo Comune, connesse in
particolar modo alla dislocazione delle sezioni elettorali sul
territorio, sono state individuate sei tipologie di Comuni e per
ognuna di esse sono state disciplinate le modalità per lo
svolgimento dello scrutinio. Per i Comuni che hanno una sola
sezione elettorale lo scrutinio avviene secondo le modalità già
previste dalla legge regionale n. 4 del 1995 e contenute nel Titolo
V della stessa. Per tutti gli altri Comuni, la procedura, che
prevede il mescolamento delle schede votate provenienti da tutte le
sezioni elettorali presenti sul territorio, è disciplinata dal
Titolo Vbis. Per i Comuni con un numero di elettori tale da
permettere l'accentramento in una sezione è stata, inoltre,
prevista una centralizzazione delle operazioni di spoglio. Per il
Comune di Aosta, al pari dell'esperienza delle elezioni regionali,
sono state ridotte le 38 sezioni elettorali presenti a 22 uffici di
scrutinio. Dopo un lungo dibattito, che ha visto la commissione
convergere sulla necessità di attribuire agli Amministratori
comunali, e in particolare ai Sindaci, il giusto riconoscimento
economico per il lavoro svolto a beneficio della comunità e a
fronte delle responsabilità personali che tale ruolo comporta, sono
state introdotte delle modificazioni alla legge regionale 30 marzo
2015, n. 4, con cui viene fissato l'importo delle indennità mensili
lorde di funzione spettanti ai Sindaci, in misura diversificata su
base demografica. A tali importi fissi sono commisurate, secondo
precise percentuali, tutte le altre indennità previste per gli
Amministratori comunali. Nel rispetto della libera scelta
personale, è stata anche inserita la possibilità per questi ultimi
di ridurne il relativo importo, ovvero di rinunciare all'indennità
mensile lorda o ai gettoni di presenza. Si è modificata anche la
legge regionale n. 23 del 4 settembre 2001 per quanto riguarda il
rimborso delle spese di viaggio degli Amministratori comunali,
rimborso disciplinato da un apposito regolamento del CPEL da
adottare entro 90 giorni dalla data di entrata in vigore della
legge. Si prevede inoltre che siano a carico degli enti di
appartenenza le spese per la presenza degli Amministratori a
riunioni (a livello sovra-regionale nazionale e internazionale) cui
partecipano nell'espletamento del loro mandato. Con le disposizioni
finali si chiarisce che la presente legge, ad eccezione del capo
relativo alle indennità degli Amministratori, si applica a
decorrere dal primo rinnovo di ciascun Consiglio comunale
successivo alla data di entrata in vigore della stessa. Le
disposizioni relative alle indennità degli Amministratori invece si
applicano a tutti gli Enti locali a decorrere dalla data delle
prime elezioni generali comunali successive alla data di entrata in
vigore della legge e quindi dal 2020.
Je profite de l'occasion, en tant que Présidente de la
I
e
Commission, pour remercier tous les collègues, les
Commissaires et les non Commissaires qui très nombreux avec entrain
et patience ont contribué à rédiger ce texte. Il y a eu de la part
de tout le monde une grande disponibilité à la confrontation et les
décisions ont toujours été prises à la majorité des participants de
manière transversale en essayant de dépasser l'opposition rituelle
majorité/minorité. Chacun de nous à des moments et sur des thèmes
différents a dû renoncer à sa position pour concéder quelque chose
aux autres afin de faire progresser le texte. Nous souhaitons
vivement que la solution trouvée soit loin de représenter un
accommodement au rabais, mais qu'elle puisse être fonctionnelle à
la tâche tout en englobant des points considérés qualifiants pour
chaque groupe représenté au Conseil. Évidemment je me dois de
remercier également le Conseil permanent des collectivités locales
pour l'interlocution vivace et stimulante. Il faut dire que le
débat a été franc et le respect des rôles a été assuré.
En conclusion je pense pouvoir adresser, au nom de toute la
commission, une pensée reconnaissante au Service du secrétariat de
la commission, à la Structure des Affaires législatives du Conseil
de la Vallée ainsi qu'à la Structure des Collectivités locales de
la Région pour le support technique compétant et pour la
disponibilité démontrée. Merci pour votre attention.
Président -
On peut ouvrir la discussion générale. Y
a-t-il des requêtes d'intervention? Le collègue Vesan a demandé la
parole.
Vesan (M5S)
- Ringrazio anche la Presidente della
commissione a cui riconosco di aver attivato il dibattito e fatto
parlare lungamente sia le forze di maggioranza che di opposizione
all'interno di questa commissione, però il parere della nostra
forza politica nei confronti del testo uscito dalla commissione era
contrario in commissione e permane contrario anche nella
discussione in aula. In questa commissione, per quello che riguarda
il Movimento Cinque Stelle, abbiamo lavorato con impegno e
passione, abbiamo cercato di introdurre norme che favorissero il
riavvicinamento dei cittadini alla politica cercando di contrastare
il tentativo nemmeno tanto velato di questa proposta di legge,
soprattutto dalle indicazioni del Consorzio permanente degli Enti
locali, finalizzato a sminuire il ruolo delle minoranze comunali.
Abbiamo cercato di non fare innalzare il numero minimo di candidati
che invece questa legge propone, che tristemente impedirà in molti
Comuni la possibilità di offrire una scelta agli elettori per
mancanza di liste. Faccio un esempio banale: nel Comune di Rhêmes,
dove ci sono stati alle ultime elezioni comunali 80 possibili
elettori fra i quali ci sono stati 60 votanti e l'espressione di
soli 50 voti validi, per poter presentare anche solo una qualunque
lista alternativa, c'è bisogno che il Comune esprima un numero di
candidati che oscilla tra i 18 e i 22. Torno a dire 18-22 candidati
su 50 voti validi delle ultime elezioni. Se vogliamo chiamare
questa legge un incentivo a far tornare al voto e a far partecipare
alla politica i cittadini, non so proprio come ci è venuto in mente
di proporla. Dal nostro punto di vista, abbiamo anche cercato di
valorizzare il lavoro del Sindaco e della sua presenza sul
territorio rispetto al
manager
amministrativo della proposta
presentata dal CPEL. Eravamo favorevoli a un aumento delle
indennità e al riconoscimento dei rimborsi delle spese
effettivamente affrontate, ma in cambio di questo chiedevamo
l'abolizione della diaria, sostituita naturalmente dal rimborso
spesa a piè di lista e un riconoscimento economico maggiore a chi
fa il Sindaco a tempo pieno, senza incrementare la retribuzione di
chi ha già un altro lavoro a cui dedicare la propria attenzione e
il proprio tempo.
Abbiamo anche chiesto insieme ai colleghi della Lega
l'eliminazione dell'elezione diretta del Vicesindaco, in modo da
impegnare maggiormente il Sindaco eletto direttamente dai cittadini
al rispetto del proprio mandato elettorale, per fortuna, con questa
legge avremo una maggior segretezza del voto grazie all'iniziale
proposta della Lega a favore dello spoglio centralizzato, che la
commissione ha deciso di estendere con questa proposta a tutti i
Comuni che hanno più sezioni elettorali, però i Comuni con più
sezioni elettorali sono all'interno del territorio valdostano, come
tutti ben sanno, una limitata minoranza. Nei Comuni piccoli che
hanno tuttora una sola sezione elettorale quindi il controllo del
voto continuerà serenamente com'è andato avanti fino ad ora.
Abbiamo proposto esattamente come per le elezioni regionali la
preferenza unica anche all'interno dei Comuni, ma, come
praticamente tutte le altre nostre proposte, si è scontrata con un
muro di gomma da parte sostanzialmente di forze di maggioranza che
hanno una paura terrificante del confronto con l'opposizione a
livello locale, con forze a cui non interessa di fatto la buona
amministrazione del territorio, ma sostanzialmente interessa invece
molto la buona retribuzione dei propri eletti, e questo è un
discorso già tristemente sentito in quest'aula. Come Movimento
Cinque Stelle, pertanto non proporremo emendamenti bandiera nei
confronti di questa proposta di legge, siamo peraltro certi della
loro bocciatura, da parte di una maggioranza che presenta un testo
così miope e blindato non sarebbero accolti. Questo testo, secondo
noi, non garantisce la buona amministrazione, non garantisce la
segretezza del voto e non garantisce la pluralità della
rappresentanza dei cittadini nei Consigli comunali, non garantisce
nemmeno un'equa retribuzione del lavoro di chi amministra il nostro
territorio. I Sindaci valdostani con questa legge continueranno a
essere politici in carriera, espressamente indirizzati da parte di
quest'aula a sfruttare il proprio Comune come trampolino per il
Consiglio regionale o per un posto ben retribuito in una
partecipata, ebbene, auguri di buona carriera a questi Signori
Sindaci, ma non lo faranno con il voto del Movimento Cinque
Stelle!
Presidente -
Altri? Ci sono altre richieste di
intervento? La parola al collega Lucianaz.
Lucianaz (LEGA VDA)
- La Lega Vallée d'Aoste ha promosso
la presentazione in aula di questo disegno di legge convinta di
sostenere le richieste che arrivavano principalmente dall'ordine
dei Sindaci, non abbiamo certo potuto accontentare tutte le loro
richieste, anche perché è stato un confronto direi abbastanza
serrato su tanti punti, tutti quanti abbiamo dovuto cedere qualcosa
ed è stato un compromesso che riteniamo discreto e quindi anche
noi, come i colleghi Cinque Stelle, non siamo totalmente d'accordo
su tutti gli articoli, in particolare noi non sosterremo la
preferenza di genere e tantomeno la presenza obbligatoria di genere
in Giunta, però, al di là di questo, reputo che la relazione della
Presidente è stata più che corretta, ha rappresentato correttamente
il clima che si è respirato in commissione e giustamente ci ha
fatto notare che la volontà era quella di trovare una soluzione
soddisfacente per tutti.
Riguardo poi infine all'aspetto del Vicesindaco, anche noi
eravamo convinti che la figura del Vicesindaco, istituzionalmente
riconosciuta con la votazione diretta, non era poi così
indispensabile, a nostro avviso, era sufficiente la delega a un
membro della Giunta. Tant'è, forse il mio collega Luboz ha da
aggiungere altro, ma credo che abbiamo già discusso abbondantemente
in commissione di questo disegno di legge.
Presidente -
Altri? La parola alla collega Pulz.
Pulz (ADU VDA)
- La legge che stiamo discutendo è
sicuramente molto importante. Mi piace richiamare in apertura
nientemeno che Emile Chanoux, che ebbe a definire il Comune:
le
chaînon fondamental de l'articulation des pouvoirs... le premier
organisme social qui lie l'homme à l'homme et qui lui fait sentir
sa nature d'être sociable
. Ecco, in apertura di giornata, oltre
a questa citazione importante, voglio regalare a tutta l'Assemblea
una vera e propria chicca, anche per augurare buona vita a questa
legge. Si tratta di un documento che ho ritrovato proprio per caso
domenica, cercando altro, e si tratta di un documento pensate del
30 settembre 1944, quindi del momento più truce, più tragico della
Seconda Guerra Mondiale, è tratto dal dodicesimo dei quattordici
numeri del "Patriota della Valle d'Aosta", giornale clandestino,
che, come forse ricorderete, nacque a Cogne su iniziativa di Giulio
Einaudi rientrato dall'esilio in Svizzera e poi diretto da Saverio
Tutino. In questo documento si fanno profondissime considerazioni
sul Comune che mi piace ricordare: "
in un regime di sana
democrazia la vita del Comune, la sua sana gestione devono
interessare tutti i cittadini, votare è un rito sacro diremmo, in
quanto ognuno sceglie tra i tanti nomi da preporre alla gestione
della cosa pubblica quelli che più gli danno affidamento per la
loro onestà, per la loro rettitudine politica, che è poi
rettitudine morale, per le loro capacità. La scelta di chi deve
amministrare il Comune è un atto di grave responsabilità. Chi si
estranea dalla vita collettiva verso la quale ha degli obblighi
morali non avrà diritto alcuno domani di reclamare per tutte quelle
cose di cui era abituato a lamentarsi ai tempi del Podestà imposti
dall'alto. Oggi occorre ricostruire l'Italia e, per ricostruire,
occorre incominciare dal Comune
". Ecco, con questa ispirazione
molto alta veniamo all'ora attuale e diciamo che, secondo noi, il
fatto che... o, meglio, non secondo noi, è proprio così, il fatto
che si voti nel mese di maggio 2020 e che si discuta oggi quasi
fuori tempo massimo della nuova legge elettorale per i Comuni
valdostani non è positivo ed è una delle responsabilità di cui
comunque la maggioranza deve in qualche modo rispondere. Noi
abbiamo sottoscritto questa legge proprio con lo spirito, con il
fine di portarla in discussione il più presto possibile: questo era
il nostro intento, dopo lunghi e anche faticosi mesi di dibattito,
che a volte - non sempre per fortuna, ma a volte sì - mi è parso
pretestuoso.
Noi di ADU VDA però restiamo dubbiosi rispetto alla norma nel
suo complesso, ci sono senz'altro degli aspetti positivi:
in
primis
ci sembra il ritorno all'elezione diretta del Sindaco,
che assicura una certa stabilità a enti che, a differenza, si badi
bene, della Regione - non vorremmo che fossero confuse le acque -,
hanno una funzione prettamente amministrativa, e il ragionamento da
fare rispetto a quello che abbiamo detto ieri sulla Regione quindi
è molto diverso;
in secundis
un maggiore riconoscimento del
difficile lavoro dei Sindaci e degli Amministratori, che anche nei
piccoli Comuni hanno responsabilità crescenti. Questo è un punto a
cui noi di ADU teniamo particolarmente, perché la politica non può
essere una professione. L'eccessiva monetizzazione degli incarichi
ha fatto disastri, ma non si può nemmeno ritornare a quando la
rappresentanza era appannaggio di chi aveva un censo, di chi aveva
soldi e vi ricordo che è stato così per tutti i secoli della nostra
storia fino al timido affacciarsi del Novecento. Per amministrare
servono soldi, oltre a molto tempo, e senza uno stipendio congruo
il Sindaco potrebbero farlo solo i ricchi o i pensionati d'oro.
Questi due sono, secondo noi, gli aspetti molto positivi insieme
anche alla negazione dell'insopportabile richiesta da parte del
Celva - che spero poi non ce l'abbia con me, ma voglio essere molto
franca - che il Sindaco al termine dei tre mandati consecutivi
possa ricoprire la carica di Assessore della Giunta. Ecco questa
era la richiesta, ma io dico con queste richieste su questa strada
noi veramente vogliamo invogliare i giovani alla politica?
Sinceramente, come ho detto anche in commissione, lo trovo
vergognoso, soprattutto per la giustificazione che ne viene data:
"guarda che nessuno vuole fare politica nei Paesi", ma per forza,
se i giovani devono sempre confrontarsi, scusate, con le
"cariatidi" - non voglio offendere nessuno perché anch'io sono
carampana - che soffiano loro sul collo e dicono cosa devono fare,
i giovani giustamente scappano, trovano altri obiettivi. Cari
Sindaci, dopo tre mandati fatevi una bella crociera attorno al
mondo con vostra moglie o con chi volete voi e trovo inaccettabile
anche che sia stato accolto in legge che il quarto mandato lo
possano fare come Consiglieri, sinceramente non ci piace.
L'aspetto che ci convince meno di tutti e su cui vorrei
richiamare la vostra gentile attenzione è il tentativo comunque di
ridurre nei fatti la rappresentanza di genere, che poi dobbiamo
dire le cose come stanno, è la rappresentanza femminile, perché è
sempre al femminile il genere meno rappresentato, chissà come
mai... Vi voglio dire chiaramente, colleghi, che il nostro voto
alla fine, al di là della firma iniziale, dipenderà dalla
discussione e soprattutto dal prodotto finale, chiaramente in base
ai vari emendamenti, perché sono tristi e davvero sconfortanti gli
echi che ci giungono dall'Assemblea dei Sindaci valdostani,
soprattutto quando a parlare sono le Sindache, che - speriamo non
tutte - si sentono addirittura sminuite dall'attenzione alla
rappresentanza femminile in politica. Ecco, qui, secondo noi, c'è
un problema e vorrei dire alle Sindache: riflettiamo insieme per
favore rispetto al fatto che ogni nuova legge deve portare con sé
un tentativo di cambiamento di rotta, un cambiamento culturale e ne
abbiamo un gran bisogno in Valle d'Aosta, forse è proprio questa la
vera emergenza valdostana. Allora se qualcuna di voi ha trovato il
suo equilibrio scimmiottando i Signori maschi, e così potete
sentirvi soddisfatte al posto di tutte le cittadine, che di fatto
dalla vita politica sono ancora marginalizzate sia per ostacoli
interiori che non le fanno sentire all'altezza, quando in realtà in
tutti gli ambiti stiamo dimostrando di essere oltre le richieste -
e credo che questo non possa essere smentito -, vuoi anche per
ostacoli esterni o interni-esterni di fatto, come la vita
familiare, che non è ancora sufficientemente condivisa in tante
situazioni, soprattutto in presenza di figli... Quello che voglio
sottolineare con forza è che la vita privata di ciascuno di noi non
può farci dimenticare il preciso dovere di dare il nostro peculiare
e arricchente apporto alla vita della comunità tutta, a partire
proprio dal contesto comunale che è quello più vicino alla vita
reale delle persone.
Vorrei ancora dire che i meccanismi volti a favorire la parità
di genere sono transitori. Se vivessimo nel mondo ideale, non ne
avremmo bisogno, perché nel mondo ideale sarebbe normale che gli
organismi politici potessero rappresentare la realtà sociale, i cui
protagonisti sono più donne che uomini per una questione numerica,
ma, poiché il nostro mondo reale è molto lontano dall'ideale, e ce
lo diceva già Platone nel quarto secolo avanti Cristo, degli
accorgimenti sono indispensabili, almeno per un periodo, finché non
ce ne sarà più bisogno ed è compito preciso della politica
introdurli. Ciò non significa affatto fare un torto
all'intelligenza femminile come sembra sostenere la Lega, se ho
capito bene, o essere trattate come indiani nelle riserve come ho
sentito piuttosto affermare anche dalle Sindache, perché gli uomini
possono tranquillamente essere mediocri o anche incapaci e dobbiamo
tenerceli e ce li teniamo da secoli, quasi millenni. Noi invece
dobbiamo essere bravissime e competenti su tutti i livelli, perché
è su questa base e non sulla base del sesso che dicono di volerci
giudicare. I Comuni anche in Valle d'Aosta sono sempre stati più
sensibili rispetto al Consiglio regionale - questo vale in tutte le
realtà nazionali - a questa questione, sicuramente per la maggiore
prossimità alla realtà territoriale, alla vita reale di tutti i
giorni. Ora quindi dobbiamo aumentare la percentuale in modo da
rispettare questa bella storia dei nostri Comuni, fermarci al 35
percento, cioè usare la stessa percentuale che abbiamo pensato per
la legge elettorale regionale, non fa onore alla storia dei nostri
Comuni. Io quindi invito tutti a riflettere su questo punto, che è
molto importante, perché, come ho cercato di dire più volte, ogni
legge comporta un cambiamento culturale, ne abbiamo tanto bisogno e
quindi dobbiamo avere un certo coraggio e, se non ce l'ha la
massima Assemblea della Valle d'Aosta, a chi dobbiamo chiedere
questo coraggio?
Presidente -
Altri? Non ci sono altre richieste,
colleghi? Chiudiamo la discussione generale? Ha chiesto la parola
il vicepresidente Farcoz.
Farcoz (UV)
- Je crois que la relation de la Présidente
de la commission a été plus que claire, donc je ferai quelque
considération générale. Permettez-moi avant tout de remercier les
membres de la commission avec lesquels nous avons entamé une
discussion plutôt longue qui a duré six mois et surtout les
composants du CPEL parce que sans leur texte aurait été sûrement
plus difficile arriver aux résultats auxquels nous sommes arrivés
aujourd'hui. Je crois que la contribution des Syndics est
fondamentale parce qu'ils connaissent le territoire parfois - et je
veux le souligner - plus que nous et je veux faire un autre petit
commentaire sur un aspect qui touche intimement ce Conseil,
c'est-à-dire les compétences primaires. Parfois dans la commission
- et je ne veux pas faire des polémiques - j'avais l'impression
d'être plus dans une commission d'une Région ordinaire que dans une
Région à statut spécial. Je crois que si nous avons les compétences
primaires, nous devons les exercer et pas dire: "
in Piemonte, in
Lombardia, in Veneto...
", d'autres Régions d'Italie. Je crois
que nous devons avoir l'imagination pour évidemment écrire des
textes qui soient, d'un côté, convenables à nos exigences et, de
l'autre côté, qui puissent tenir en pied les nécessités de ce
territoire et surtout des gens qui y vivent. De l'autre côté, je
crois qu'on a fait des raisonnements tout à fait approfondis parce
que, comme l'a dit la Présidente, il y a différents thèmes sur
lesquels nous nous sommes bornés. Les Syndics nous ont à nouveau
envoyé différents commentaires, je veux rappeler qu'à la dernière
réunion de la commission on avait enfin proposé - le collègue
Peinetti et moi - une sorte de compromis final, c'est-à-dire si
tous les signataires de la loi - donc pas ceux qui n'avaient pas
signé - étaient d'accord d'aller dans la direction à nouveau de ce
que le CPEL nous avait demandé, notre avis aurait été favorable. Je
crois qu'à la fin on a trouvé un bon compris global pour modifier
ces différentes lois qui ont été proposées à partir de 2014 et 2015
pour reformer la partie des collectivités locales. Je veux rappeler
qu'en 2014-2015 il y avait d'autres conditions même budgétaires et
économiques, évidemment avec ce genre de texte on est en train
d'améliorer toute une série d'aspects que les Syndics ont porté à
notre attention. Je veux rappeler qu'il n'y a pas seulement les
Syndics, évidemment le CPEL est composé par les Syndics, mais
beaucoup d'entre eux ils nous ont garanti qui ont été faites des
discussions - je crois informelles - à l'intérieur de leurs
Conseils communaux, cela signifie qui ont été remportées toute une
série de considérations pas exclusivement singulièrement des
Syndics mais des Conseils communaux, donc je crois aussi des
Conseillers de l'opposition.
Je crois qu'il n'y pas rien d'autre à ajouter sauf le fait que
maintenant nous avons à faire - et je remercie pour la
disponibilité de hier soir des différents collègues qui avaient
signé une ébauche de modification de la loi n° 6 - cette loi qui
n'est pas un jeu, on doit l'aboutir dans une façon tout à fait
sérieuse parce que l'organisation de nos Communes est absolument
importante et fondamentale et je crois que la valeur d'avoir encore
74 Communes soit un pilier sur lequel notre autonomie doit se
baser. Je crois que toute une série de services qu'on donne aux
gens c'est parce que nous avons la volonté de garantir l'égalité
des chances dans nos petites Communes de la montagne et c'est pour
cela que nous devons aborder avec du sérieux ce genre de
thématiques.
Presidente -
Ha chiesto la parola la collega
Spelgatti.
Spelgatti (LEGA VDA)
- Da donna volevo semplicemente
rispondere alla collega Pulz, perché abbiamo posizioni estremamente
differenti sia come donne, sia come movimenti politici sul discorso
della preferenza di genere e della rappresentanza di genere. Non mi
trova minimamente d'accordo, io appartengo a quella tipologia di
donna che ritiene invece che non ci debbano essere aiuti per le
donne, non abbiamo nessuna difficoltà rispetto agli uomini a
imporci ovunque e in qualsiasi campo noi vogliamo, è semplicemente
una questione di costumi e di mentalità e le cose stanno cambiando
e stanno cambiando molto velocemente. Vengo da una professione,
nella vita sono un avvocato, ormai in cui ci sono più donne che
uomini a esercitare la professione, nella maggior parte ormai delle
professioni le donne si stanno imponendo molto velocemente, c'è una
marea di sacche in cui le donne ancora sono tenute sotto rispetto
agli uomini, sostanzialmente vediamo anche le progressioni in
carriera e quant'altro, quindi c'è tutto un lavoro da fare sotto
quel profilo, ma in politica mi dispiace ma sono le donne che
devono cambiare mentalità e farsi avanti. Io dico già solo qui in
questo Consiglio, se fossimo state elette con la preferenza di
genere, a me avrebbe dato fastidio. Se noi siamo state elette,
siamo state elette perché siamo state scelte, punto, ma se fossimo
state elette perché comunque bisognava necessariamente mettere una
donna, io da donna non l'avrei accettato, io non ho bisogno come
donna e nessuna donna ha bisogno di aiuti, aiutini e tutto quanto,
perché comunque qualunque risultato risulterebbe compromesso dal
fatto che comunque tu hai dovuto avere un aiutino rispetto
all'uomo, noi non abbiamo bisogno di questo. C'è bisogno di un
cambio di mentalità, c'è bisogno di dare l'esempio e man mano molto
velocemente le donne si faranno avanti, nel momento in cui
capiscono che tutto ciò è possibile vale molto di più l'esempio
rispetto all'aiutino, che comunque ti rende sempre qualcosa o
qualcuno di serie B rispetto agli altri perché tu hai bisogno di
essere aiutata. Noi non abbiamo bisogno di essere aiutate, è
verissimo che oggi siamo ancora in una situazione in cui per
poterti far valere come donna devi essere più brava, più capace,
più preparata, devi sempre dimostrare infinitamente di più,
pazienza, siamo in grado di farlo? Sì. Sta a noi e piano piano
tutte le cose, anzi anche velocemente cambieranno. Mi dispiace io
non accetto proprio questo tipo di discorso, perché, ripeto, va a
minare qualunque risultato noi possiamo ottenere nella vita e
ritengo appunto che sia fondamentale non aver bisogno di questo,
sta a noi spingere le donne a candidarsi, sta noi spingere le donne
a far capire l'importanza comunque del partecipare alla vita
sociale e quindi anche alla vita politica, perché è fondamentale
l'apporto e la visione che le donne hanno della vita, del mondo,
della società e quindi dare un contributo importantissimo per tutto
ciò che è il vivere sociale, però, ripeto, vale molto di più
l'esempio di tutto il resto.
Presidente -
Ha chiesto la parola l'assessore Certan.
Certan (AV)
- Intervengo su questa tematica riguardante
la preferenza di genere. Condivido quanto la collega ha detto,
perché credo che abbia fatto dei passaggi importanti, nel senso che
penso che in un Paese realmente democratico e egualitario quanto
lei ha detto sia perfetto, giusto. Vi è, a mio avviso, un unico
problema: che è giusto essere eletti con le preferenze, senza
riserve, perché in effetti sicuramente dà più valore e dà perlomeno
la stessa dignità senza avere la preferenza di genere in
un'elezione in generale quando però si parte dagli stessi blocchi
di partenza. Io ringrazio la collega Morelli e tutta la commissione
per il lavoro che è stato fatto in collaborazione anche con il
Celva e penso che comunque sia si siano fatti dei passi avanti
rispetto alla scorsa legge, ritengo però che si poteva fare un
passaggio in più. Non conosco altri Paesi e non vorrei cadere in
quello che il collega Farcoz ha chiesto di non fare, di dire: "ma
in quel Paese...", credo che il confronto a volte sia interessante,
non tanto all'interno delle nostre Regioni, ma in Francia e in
Spagna, ad esempio, la composizione delle liste è fatta in modo
egualitario, vi è alternativamente un uomo una donna, un uomo una
donna, un uomo una donna, per cui si parte da uno stesso numero e
poi non c'è preferenza di genere. Questo, secondo me, è il sistema
più corretto. Partiamo con delle regole leggermente diverse,
dobbiamo dimostrare di più, forse, per carità, è una sfida che
possiamo anche prenderci, possiamo anche fare, però, a mio avviso,
per essere veramente nella totale uguaglianza, sarebbe necessario
fare come i Paesi in cui non si definiscono le pari opportunità con
una percentuale che non è pari, perché pari, a mio avviso, è il 50
percento, in matematica la parità è parità e quindi dovrebbe essere
il 50 percento, quindi le liste dovrebbero essere composte, poi se
è 45... adesso faccio un discorso più generale, però condivido che
questa legge comunque è un passo avanti, sulla preferenza di
genere, a mio avviso, in questo momento è ancora necessaria forse
per fare poi un passo successivo. Nel momento in cui la
composizione delle liste è più egualitaria, allora non è più
necessario avere la preferenza di genere. In questo momento, a mio
avviso, è ancora necessario, lo dimostrano tutte le statistiche
anche riguardo alle posizioni di vertice sia nel pubblico che nel
privato, quanta difficoltà a volte ci sia nel riconoscere
competenza e riconoscere la propria dimensione a delle figure
femminili rispetto a quelle maschili. Non entro sugli altri
aspetti, però credo che questa legge sia stata davvero un
bell'esempio di collaborazione e sia comunque un passo avanti
rispetto alla precedente. Ringrazio tutti quelli che hanno lavorato
su questi aspetti.
Dalle ore 9:54 assume la Presidenza il vicepresidente
Farcoz.
Farcoz (Président) -
La parole à la présidente Rini.
Rini (PNV-AC-FV) -
Proprio un piccolo apporto visto che
si è entrati nel tema delle preferenze di genere e mi sembra giusto
e doveroso portare anche la mia e la nostra posizione in merito.
Intanto mi preme ringraziare la presidente Morelli di commissione,
per l'ottimo lavoro e credo che il collega vicepresidente Farcoz,
abbia puntualmente in maniera molto seria e compiuta evidenziato la
nostra posizione sull'architettura generale di questa norma. Per
quanto riguarda invece la preferenza di genere, devo dire la verità
che mi adeguo a quella che è stata la scelta, ma è una scelta che
io non condivido e su questo devo dire la verità mi ritrovo nella
posizione che ha espresso la collega Spelgatti. Io credo che le
stesse opportunità le abbiamo dalla nascita, è vero nella storia
non è stato così, ma ad oggi siamo nel 2019, quasi nel 2020, vorrei
vedere sia in lista e poi elette delle persone motivate, delle
persone capaci, siano esse uomini o siano esse donne, ma il fatto
di riservare o comunque agevolare le elezioni per il sesso o
comunque... mi pare una cosa veramente svilente. Sono sempre stata
contraria queste previsioni, anche quando queste previsioni
probabilmente avrebbero fatto comodo anche alla sottoscritta:
penso, per esempio, alle composizioni di una Giunta. Pensate quanto
sarebbe brutto: "tu fai l'Assessore ai lavori pubblici perché hai
una preparazione, tu fai l'Assessore alla sanità... va beh, tu sei
donna, siamo obbligati a metterti", è veramente svilente e offende
profondamente il genere femminile. Io credo che su questo, invece
che imporre delle quote o porre dei paletti di questo tipo, ci
siano delle operazioni culturali da fare, a partire proprio dalle
donne, dalle donne con le altre donne. Cominciamo da lì, che è già
un gran bel passo in avanti. Io devo dire che tutti questi anni non
ho mai sentito su di me su una discriminazione per il fatto di
essere donna, né nella mia professione privata, tanto meno in
politica. Credo quindi che i passi da fare ci siano, ma siano
quelli semplicemente culturali e sinceramente io sono profondamente
contraria a ogni tipo di previsione di quota riservata, perché non
abbiamo bisogno di questo, abbiamo bisogno di persone, come dicevo
prima, preparate, capaci e motivate, siano esse uomini o donne:
questo è quello che spero e che auguro al nostro Paese.
Président -
La parole au collègue Manfrin.
Manfrin (LEGA VDA) -
Per una tradizione ormai... come
dire? ben avviata, quando si tratta di quote rosa o di discussioni
su questioni che coinvolgono le quote rosa, io e la collega
Spelgatti interveniamo in sequenza, prima la collega e poi io,
perché se intervenissi prima io, chiaramente si potrebbe dire che
intervengo per un interesse di categoria e invece io e la collega
Spelgatti diciamo le stesse cose, anzi l'assurdità è proprio dover
arrivare a questo, cioè a dover essere legittimato a poter
presentare alcune posizioni che escono fuori dal politicamente
corretto, perché prima interviene una donna. Questa credo sia
l'assurdità che ormai si è andata affermando in questi ultimi
tempi.
Intervengo brevemente sul testo della legge per il quale
ringrazio tutta la commissione, ma in particolare i colleghi Luboz
e Lucianaz che hanno lavorato in questi mesi, in queste settimane
intensamente per portare a casa un provvedimento che ha
numerosissimi lati positivi e che sicuramente potrà portare un voto
all'interno di Comuni certamente più libero grazie alla preferenza
unica, vedo che si voleva arrivare addirittura a creare... chiedo
scusa, il voto centralizzato, non la preferenza unica, perché
volevo passare avanti dicendo che mi spiace che i colleghi Cinque
Stelle invece si rammarichino per l'assenza addirittura della
preferenza unica, si vorrebbe il seggio unico, la preferenza unica,
magari il candidato unico, così avremmo evitato qualsiasi tipo di
pericolo di chissà quali infiltrazioni. In realtà il vero
vulnus
che noi riteniamo porti avanti questa riforma è
proprio quello delle famose quote rosa o quote di genere in realtà,
perché siamo come sempre alla ricerca, siamo come sempre
all'inseguimento del politicamente corretto, siamo come sempre alla
ricerca del "ah, ma in Europa, in Finlandia, in Slovenia lo fanno,
perché non dobbiamo farlo qui?", "ah, ma qua hanno fatto un governo
con metà donne, metà uomini e allora noi dobbiamo farlo anche noi".
In realtà, il punto credo che lo abbia centrato molto bene il
presidente Rini: noi - e dirò una cosa molto forte - non abbiamo
bisogno di donne in politica, ma così come non abbiamo bisogno di
uomini in politica, ma abbiamo bisogno di persone capaci in
politica, siano esse donne o uomini: questo è l'unico punto
fondamentale su cui ci si dovrebbe battere. Non c'è bisogno di un
genere o di un altro, perché dovremmo preferire o violentare le
liste elettorali costringendo i movimenti, le liste civiche, i
candidati a dire - perché lo sapete benissimo, non ci nascondiamo
dietro un dito, che tra pochi mesi... perché le elezioni comunali
sono tra pochi mesi -: "abbiamo bisogno di donne in lista", non
"chi possiamo mettere che rappresenti al meglio le istanze dei
cittadini?", no, non sarà questo il discorso, sarà "abbiamo
abbastanza donne da mettere in lista per raggiungere le quote che
ci hanno imposto?", è questo il discorso su cui si vuole cominciare
a fare amministrazione? Dire: "bisogna trovare qualcuno, sia anche
esso... quello che vuole, l'importante è buttare dentro uno dentro
le liste", io non credo che sia il modo migliore per coinvolgere le
persone in politica. Le persone in politica ci devono entrare
perché hanno qualcosa da dare, perché hanno dei valori da
rappresentare, perché conoscono il territorio e vogliono
migliorarlo, siano esse donne o uomini.
Ripeto un concetto fondamentale: la parità dei diritti di cui si
è parlato significa parità di accesso, significa che donne e uomini
hanno lo stesso identico medesimo diritto di poter essere
candidati, di poter concorrere e andare a governare uno specifico
territorio, altrimenti arriveremo al punto, com'è stato
sollevato... nel 2014 mi ricordo in Parlamento ci fu una
discussione quasi surreale, trattando di questo sistema di quote di
qua e di là, si disse: "
ma non ci sono abbastanza premi Nobel in
Parlamento, proponiamo di inserire una quota per i premi
Nobel
", si alzò un parlamentare e disse: "
bene, è giusto,
rappresentiamo i premi Nobel, però rappresentiamo anche una quota
per gli analfabeti, così almeno rappresentiamo tutte le
categorie
". È questa la politica a cui vogliamo arrivare?
Ognuno che rappresenta il proprio pezzettino, ognuno che
rappresenta... allora facciamo la quota per i mancini, facciamo la
quota per questo, facciamo la quota per quello... è assurdo! In
politica devono andare avanti le persone che hanno le capacità e le
persone che hanno le capacità o che i cittadini vedono quali propri
rappresentanti, sono scelti proprio dal voto. Concordo
perfettamente con la collega Spelgatti, voi credete davvero che
sarebbe un valore per le donne o per gli uomini - perché qua
parliamo di quote di genere e non dedicate alle donne chiaramente -
che entrano qui sapendo che sono frutto... per esempio, mettiamo
che ci fosse stata, come aveva proposto la collega Pulz per le
elezioni regionali, la doppia preferenza di genere, ebbene, io so
che entro dentro questo Consiglio perché c'è stato un uomo che mi
ha portato o una donna che mi ha portato e io, grazie a quel voto,
sono entrato in Consiglio... quindi io ho avuto il voto non in
virtù di quello che ho portato o del valore che le persone mi
riconoscono, ma in virtù del mio sesso: questo è quanto di più
sessista effettivamente possa esistere.
Ripeto: la parità è la parità di accesso, perché dando la
possibilità di accedere a tutti a quel tipo di incarico,
concorrendo con altri candidati, si garantisce la parità per tutti
in maniera assolutamente democratica. Altra cosa invece è
violentare quel tipo di quote imponendo delle cifre sotto le quali
non si può rappresentare un sesso rispetto a un altro. Allora -
anche qui un caso che ha fatto scuola - ci sono state liste che
avevano, per esempio, visto che si parla della presenza di donne in
lista, troppe donne in lista e non hanno potuto presentarle. Se
domani, visto che vogliamo promuovere la presenza delle donne nelle
istituzioni, perché si dice che sono sottorappresentate, se domani
si presentasse una lista con tutte donne, bene quella lista non si
potrebbe presentare alle elezioni, allora andremmo contro, andreste
contro tutto quello che avete sostenuto oggi: ecco perché siamo
fortemente contrari, le persone devono emergere sulla base delle
loro qualità, non sulla base del sesso, che è qualcosa che si sono
trovati, che non hanno certo contribuito ad accrescere.
Président -
La parole au collègue Barocco.
Barocco (UV)
- Je voudrais porter ma contribution à ce
débat très engageant et très important pour notre communauté.
Première chose, moi je tâche de comprendre certaines affirmations
des collègues du M5S sur certaines choses, mais je ne voudrais pas
être si tranchant. Nos Syndics dans plusieurs Communes travaillent
à tout temps, ils travaillaient à tout temps même quand il n'y
avait pas des indemnités et ils travaillaient pour donner un
service à nos concitoyens. Je parle surtout des communes les plus
éloignées de la ville d'Aoste. Je ne vois rien de mal si dans la
passion politique d'un administrateur il met son expérience à
disposition d'un mouvement, d'un parti et il tâche de se porter
candidat dans cette Assise, la plus importante de notre Région et
les Syndics qui se sont assis ici ont porté leur expérience
administrative, leur praticité. Il y a toujours - et je pense de
pouvoir l'affirmer - des excès dans un système, mais je crois que
dans la généralité des cas ce n'est pas ainsi. Moi je vois aussi
dans la possibilité que ces collègues puissent siéger dans cette
Assise la possibilité d'avoir des collègues qui ont une certaine
préparation en matière. Ils savent qu'est-ce que c'est une
delibera
, une loi, ils savent bien de choses qu'il faut
apprendre en étudiant pour être des bons administrateurs.
La collega della Lega diceva: "ci vogliono delle remunerazioni,
ci vuole molto tempo, ci vuole della preparazione", quindi quella
preparazione di cui facevo cenno. Permettetemi qui anche - non
vorrei poi sembrare troppo eretico, soprattutto dopo il Congresso
dell'Union Valdôtaine - ma citare la scuola della Lega per gli
Amministratori comunali mi sembra una cosa importante, una volta
queste cose il mio movimento le faceva, poi per tante ragioni non
siamo più riusciti a organizzarle, però appunto la preparazione è
uno di quegli strumenti che tutti i movimenti, anche i partiti più
nuovi devono cercare di fare per portare degli Amministratori in
tutte le assise che abbiano capacità, quello che diceva poc'anzi il
collega Andrea Manfrin. La capacità quindi di trovare delle persone
che si dedichino alla politica, al di là dell'appartenenza di
genere. Io penso che questa sia una sfida, la penso anch'io come
alcune colleghe, però che non ci sia questa necessità così
impellente... però effettivamente io vi porto la mia esperienza
personale. Quando abbiamo fatto le liste nel mio Comune, ci siamo
dovuti confrontare con questa quota rosa e effettivamente forse è
stato soprattutto un problema di ordine culturale, questa quota
rosa ci ha imposto di guardare all'altra metà del cielo e - parlo
di me - probabilmente non si è abituati o non eravamo abituati, o
come ha detto la Consigliera Spelgatti, le donne non si facevano
avanti, anche. Devo però dirvi che questa quota rosa ha imposto
forse in maniera troppo drastica, ma un momento di stop per
guardarci intorno, guardare la nostra comunità e per affrontare
questo problema. Penso che le quote rosa non siano lo strumento per
avere una qualificata partecipazione e persone capaci, ma
senz'altro, se vogliamo questo, dobbiamo fare un salto culturale
che deve passare attraverso altri strumenti, perché sennò si riduce
a un momento di ragionamento appena prima delle elezioni, mentre
penso che la partecipazione alla vita pubblica debba essere un
susseguirsi di stimoli e di colloqui con la propria comunità e con
i propri cittadini per cercare di trovare la possibilità di fare
partecipare alla politica, all'amministrazione persone più
preparate. Ecco, questo era un po' quello su cui ho cercato di
ragionare in questi pochi minuti di questa importante seduta, è un
pezzo del complesso mondo degli Enti locali.
Ieri, grazie alla disponibilità di tutti, abbiamo trovato un
accordo per cercare di trovare una legge che vada a regolamentare
l'intero sistema, condivisa. Cerchiamo di affrontare questa sfida
ma con quella attenzione di trovare persone capaci, giovani, che
vogliono fare qualcosa per la loro Valle e per la loro comunità. Un
grande Presidente americano diceva: "non chiederti quello che può
fare la Nazione per te, ma chiediti cosa puoi fare tu per la
Nazione": ecco questa penso che sia una delle cose che dobbiamo
cercare di trasmettere. Probabilmente l'esempio di questi anni...
tanti errori, ma anche di tante cose buone, ma guardiamo... hanno
forse impedito o non siamo stati in grado di trasmettere questa
tensione politica che la mia generazione e tante altre avevano, che
cominciavano ad affrontare fin dagli anni del liceo.
Président -
La parole à l'assesseur Certan.
Certan (AV)
- Ringrazio il collega Barocco perché credo
che abbia fatto un ottimo passaggio evidenziando quale potrebbe
essere l'obiettivo diciamo più alto che con questa legge si
potrebbe raggiungere, che condivido essere il passaggio... e avere
ancora questa riserva, ripeto questa parola che ho usato prima,
perché, in realtà, la situazione che ha descritto lei, collega
Manfrin, non è esattamente quanto ha detto la sua collega
Spelgatti. Condivido di più il passaggio della collega Spelgatti
che è stato ripreso anche da altri interventi, perché è vero che,
per essere in lista o eletti, così come peraltro occupare altri
posti nei lavori... a livello occupazionale, si deve esserlo per
capacità, per competenza e lo condividiamo credo tutti. Questo è un
discorso che abbiamo credo in comune, ma perché la pari dignità fra
uomini e donne è questa, quindi sono d'accordo che i nostri Comuni,
la comunità abbia bisogno di persone innanzitutto con capacità, con
competenze nei vari settori e lo ha ripreso benissimo il collega
Barocco. Lei però ha fatto un discorso contraddittorio, nel momento
in cui lei dice: "ci fossero liste solo di donne non andrebbe
bene", certo che non andrebbe bene, lei dice: "bisogna che ci sia
pari accesso", ecco è proprio quello che io le dico: in altri Paesi
c'è il pari accesso, c'è la possibilità di avere le liste paritarie
e quindi non c'è dopo nessuna preferenza, perché si parte dagli
stessi blocchi di partenza, mentre spesso, lo dico nel caso in cui
ci fossero troppe donne in lista o troppi uomini, non c'è parità di
accesso. Le faccio un altro esempio: ci sono leggi che impongono, è
un fattore culturale anche questo, che la violenza è perseguibile,
la violenza su uomini e la violenza su donne, la violenza in
generale, però poi si è stati costretti a dover normare e andare a
fare leggi, definire leggi molto precise, il codice rosso di cui è
stato ampiamente fatto un convegno e si è trattato nel convegno la
scorsa settimana, è uno degli ultimi passaggi, sono state leggi
necessarie contro il femminicidio, contro la violenza di genere,
cosa che, a mio avviso, in una società in cui c'è la parità di
rispetto, c'è un livello culturale come diciamo noi di un certo
livello, non ci sarebbe bisogno, però si è stati obbligati a
normarlo. In questo io dicevo sono d'accordo che le quote non
devono diventare lo strumento di partecipazione di un genere o
dell'altro alla politica, non dovrebbe essere così, ma
probabilmente in questo momento, e sono d'accordo che sia
necessario un salto culturale, questa preferenza di genere ha
permesso, come diceva il collega Barocco, di guardare anche un
altro aspetto di cui non si teneva conto, perché lo sappiamo ed è
svilente, avete ragione quando si dice che bisogna cercare o donne,
o uomini per poter fare le liste, bisogna cercare più donne, oppure
dovessimo dire: bisogna cercare più uomini perché manca la
rappresentanza di uno dell'altro, ecco io dico: certo che è
svilente, però poi sappiamo che chi rimane non paritario sono
generalmente, perlomeno ancora adesso, le donne. Ripeto: la parità
di accesso nella composizione delle liste è, a mio avviso, la cosa
più egualitaria e più corretta, si parte con le stesse... un uomo
una donna o una donna un uomo, un uomo una donna alternativamente
come in alcuni Paesi, dopodiché ognuno fa la propria scelta.
Président -
La parole à la collègue Russo.
Russo (M5S)
- Stiamo parlando di una legge molto
complessa e farei un affondo veramente veloce sulla differenza di
genere, perché è un tema che mi è molto caro ed è molto complesso e
necessita, secondo me, di una visione molto ampia e anche
culturalmente molto aperta. La differenza di genere ha origine
culturali lontane e profondissime, uomini e donne devono lavorare
insieme nell'interesse dei cittadini, ma soprattutto credo che
debbano avere le stesse opportunità per farsi strada nella vita e
questo può avvenire soltanto con politiche serie a tutela della
maternità, della famiglia e a sostegno del lavoro e della famiglia
stessa, in modo che nessuna donna possa subire il ricatto di
perdere il lavoro o di vedersi ridotto lo stipendio, cosa che
avviene spesso. I tre principi fondamentali che la nostra
istituzione deve garantire sui cittadini, uomini e donne in modo
indifferente, sono la promozione della cultura del rispetto dei
diritti umani fondamentali delle differenze di genere, nell'ottica
di prevenzione culturale, una condanna forte di ogni forma di
violenza contro donne e minori e ripeto politiche serie a tutela
della maternità in ambito pubblico e privato - "privato" lo
sottolineo -, a sostegno del lavoro e della famiglia che possano
garantire che nessuna donna subisca il ricatto di perdere il
lavoro. Le misure concrete che la nostra Amministrazione vorrei che
mettesse in atto in modo coerente convinto sempre sono quelle di
attuare campagne di sensibilizzazione e di informazione tramite le
scuole le agenzie educative del territorio per diffondere una
cultura fondata sulla pari dignità e la valorizzazione di genere
già dalla scuola d'infanzia; contrastare anche nella comunicazione
istituzionale linguaggi verbali e non verbali lesivi della dignità
della donna; un graduale superamento del concetto delle quote rosa
di cui stiamo parlando per favorire un sistema di rappresentanza
paritaria: l'attuazione di politiche a sostegno del lavoro con
incentivi fiscali per i datori di lavoro privati durante i periodi
di maternità e allattamento delle dipendenti; una promozione di un
tavolo di lavoro con associazioni e comitati di liberi
professionisti per la ricerca di soluzioni per il sostegno alla
maternità delle lavoratrici con partita Iva, che sono penalizzate
fortemente nel momento in cui decidono di avere dei figli: la
promozione di politiche di
welfare
che permettano ad
entrambi i genitori di lavorare e di prendersi cura dei figli,
entrambi i genitori, non solo la mamma, e sostenere la presenza,
come stiamo già facendo, ma ancora in modo più forte, dell'attività
dei centri antiviolenza, più la presa in carico ovviamente della
questione delle donne che subiscono violenza quando poi devono
rientrare nel mondo del lavoro e devono rientrare nella loro vita
quotidiana. L'Amministrazione regionale quindi ha l'importante
compito di garantire con azioni precise e convinte che uomini e
donne abbiano pari opportunità di accesso alle istituzioni.
Président -
La parole à la collègue Spelgatti.
Spelgatti (LEGA VDA)
- Io vorrei differenziare un
attimino le varie tematiche che lei, collega Russo, ha toccato.
Condivido appieno e rientra esattamente in quello che io stavo
dicendo prima il fatto che si debba lavorare per eliminare quelle
sacche di differenziazione; le sacche di differenziazione che cosa
consistono? Consistono nel fatto che la donna, soprattutto quando
vuole avere figli o quando ha figli, spesso volentieri soprattutto
se libero professionista, perché nel pubblico ormai questo problema
non c'è assolutamente, la donna è più che tutelata, non lo è nel
privato, ha dei problemi poi a portare avanti la propria attività
professionale rispetto al discorso della famiglia e alla tutela
della famiglia, dei figli e del tempo, quindi bisogna aumentare
quel tipo di sacche di aiuti e di protezione. Su tutto invece il
discorso di cominciare a fare le campagne di sensibilizzazione
sulla parità di genere nelle scuole, dico attenzione, o io ho
vissuto un'altra realtà, o c'è qualcosa che non quadra, cioè in
vita mia da donna sinceramente non mi è mai capitato una sola volta
di sentirmi discriminata. Non mi è mai capitato nel mio lavoro,
torno a ripetere come avvocato, ma facendo soprattutto poi molto
penale, lavorando in carcere, difendendo detenuti, difendendo...
non mi è capitato una sola volta di subire una discriminazione o di
avere dei commenti sessisti da colleghi, da clienti e non è che ho
difeso la crema della crema della società, quindi io non so dove
sia il problema oggi della discriminazione delle donne nella nostra
società: parlo della società valdostana, in Valle d'Aosta, in
Italia sinceramente questo problema non esiste o io ho vissuto,
ripeto, una realtà parallela, oppure non la trovo minimamente.
Diverso è dare la possibilità alle donne di partecipare e di stare
ai blocchi di partenza tutte alla stessa maniera, ma, rispetto alla
posizione della collega Certan, io dico che abbiamo tutti la stessa
possibilità nel momento in cui non abbiamo dei limiti perché non
possiamo lavorare o non possiamo partecipare alla vita politica
perché non siamo messe nelle condizioni materiali di poterlo fare,
perché sinceramente nel momento in cui non hai degli aiuti per la
famiglia, degli aiuti per gli asili nido, degli aiuti per...
materiali sto parlando e sto parlando per le libere professioni,
perché nel pubblico direi che le donne ormai sono ampiamente
tutelate, se non hai quel tipo di possibilità di partecipare e di
stare ai blocchi di partenza, parti già zoppo, questo mi sta bene.
Non mi sta bene però poi il discorso che fa lei, collega Certan,
perché mettere nelle liste un uomo e una donna, un uomo e una
donna, vuol dire necessariamente blindare e quindi stabilire che
per il 50 percento devono essere uomini e per il 50 percento devono
essere donne non è più un discorso meritocratico. Ripeto: poi io ho
un'altra mentalità, io parto dal presupposto che nella vita le
persone che vengono fuori di più sono sempre quelle che hanno più
difficoltà, più difficoltà la vita ti dà e meno vivi nella
bambagia, più sinceramente le persone hanno la possibilità di
emergere e io dico le donne, se guardiamo anche nell'attività
professionali, faccio sempre l'esempio perché è quello che ho
vissuto: nell'avvocatura non hai aiuti, non aiuti di nessun tipo,
le donne devono riuscire a essere madri, portare avanti la
famiglia, portare avanti il lavoro e normalmente quelle che
emergono di più sono donne, santa pazienza! Questo perché? Perché
hanno dovuto superare delle difficoltà enormi, ma questo vale per
gli uomini e per le donne, nella vita più hai difficoltà, più hai
ostacoli più devi tirar fuori le risorse migliori per poter andare
avanti per combattere. Basta il fatto di cercare per legge di dare
gli aiuti, le campagne di sensibilizzazione, questo e quest'altro!
Semplicemente diamo la possibilità a tutti quanti di poter lavorare
e tirar fuori le risorse migliori e poi mettiamoci grinta. Io dico
le donne, santa pazienza, non hanno bisogno di aiuti di nessun tipo
se non quelli materiali per potersi occupare di tutto e poi basta,
siamo in grado di dimostrare tutto quanto, lo dobbiamo dimostrare
con i fatti e senza aiutini, perché gli aiutini ci sminuiscono già
in partenza, perché tu hai bisogno dell'aiutino. Io da donna non ho
bisogno di nessun aiutino, grazie tante e poi la vera parità la si
ha nel momento in cui sostanzialmente veniamo valutati per quello
che siamo, indipendentemente dal fatto che tu sia uomo o tu sia
donna, sinceramente, questa è la vera parità e non cominciamo a
fare le sacche: la quota per questo, la quota per questo, la quota
per quest'altro e poi allora dobbiamo andare a differenziare perché
non c'è solo il maschile e femminile, allora bisogna fare poi le
quote per gli omosessuali giustamente, perché vanno tutelati, poi
ci sono tutti gli altri, poiché il genere, ma ragazzi cioè ognuno
partecipa e ognuno dà il meglio di sé, poi nella vita ti conquisti
quello dove vuoi andare, quello che vuoi, te lo conquisti che tu
sia uomo che tu sia donna.
Président -
La parole à la collègue Russo.
Russo (M5S)
- Vorrei solo però riportare la collega
Spelgatti un attimo alla realtà, nel senso che, al di là del senso
che garantire le pari opportunità a uomo donna significa anche
garantire un indice di natalità che ritorni nella normalità, noi
sappiamo benissimo che, dove non c'è pari opportunità, le donne
decidono di non avere figli perché preferiscono fare altro e quindi
dedicarsi alla realizzazione personale sacrosanta. Io però le
voglio riportare dei dati invece che ho preso perché sto facendo un
lavoro di approfondimento sulla questione appunto delle pari
opportunità, i dati del 2018 ci dicono questo: secondo l'Eurostat,
il tasso di occupazione tra uomini e donne tra i 15 e 64 anni è
molto differente: 66,5 percento dell'occupazione degli uomini
contro il 48,1 percento delle donne, quindi con uno scarto di 18,4
punti percentuali. La situazione poi è ancora peggiore se invece
andiamo a parlare della retribuzione oraria, cioè abbiamo 13 euro
delle donne, contro un 14,8 euro degli uomini, quindi le donne
percepiscono il 12,2 percento più o meno in meno. Se poi parliamo
di donne laureate, ancora peggio, cioè il divario si allarga
ancora, quindi arriviamo a 16,1 euro delle donne contro i 23,2 euro
degli uomini. Allora sono certa, ma io sono profondamente certa di
questo, che prima di tutto le istituzioni hanno il dovere di
garantire a uomini e donne la pari opportunità con l'attivazione di
serie politiche di sostegno al lavoro e alla maternità e credo
fermamente, data la violenza che c'è ad oggi nel linguaggio e nella
realtà, che solo con un rinforzo culturale nelle famiglie e nei
minori si possa ripartire nel rispetto reale delle differenze.
Presidente -
La parola alla collega Minelli.
Minelli (RC-AC)
- Vorrei intervenire nel merito della
legge e non soltanto su questo aspetto che mi interessa comunque
molto e a cui farò un accenno successivamente. Io ho partecipato
soltanto alla prima parte della discussione relativa a questa legge
in I Commissione, nella quale Rete Civica è rappresentata
egregiamente dal collega Bertin e quindi non ho seguito
direttamente tutto il dibattito, ma indirettamente, leggendo le
modifiche che via via venivano fatte e discutendone con altri
componenti. Mi sembra che sia stato fatto un lavoro approfondito,
importante, che, com'è stato ricordato già da altre persone, è
stato un lavoro di mediazione in cui vari Consiglieri, vari gruppi
hanno dovuto magari rinunciare a qualche cosa che era interessante
per trovare una sintesi ampiamente condivisa. Ci tengo però a
evidenziare, a sottolineare alcuni aspetti di questa legge che non
mi convincono del tutto: il primo riguarda la composizione nei
Consigli comunali per quanto riguarda il rapporto
maggioranza/minoranza, lo avevo detto nelle prime sedute, quando
avevamo audito i rappresentanti del Celva. Io ritengo che aver
scelto di portare il rapporto otto a tre nei piccoli Comuni sia una
scelta sbagliata. Ho fatto l'Amministratore comunale in un comune
molto piccolo e ritengo che, per una questione di rappresentanza
delle minoranze, sarebbe stato meglio mantenere il rapporto sette a
quattro, l'avrei nettamente preferito. Su questa cosa capisco che
si sia dovuti arrivare a una decisione mediata che però non reputo
positiva.
L'altra questione riguarda i compensi. È sicuramente importante
riconoscere il lavoro dei Sindaci, che è un lavoro importante e
quindi è corretto, a mio avviso, aumentare le fasce di
retribuzione. Non sono invece convinta che sia stata una scelta
giusta quella di mantenere la diaria com'era nella legge
precedente. In questo senso condivido l'analisi che ha fatto il
collega Vesan sulla questione dei rimborsi da corrispondere
effettivamente. Bisognava ragionare di più sulla questione della
diaria, mi sarebbe sembrata una soluzione migliore, così come
ritengo che ci doveva essere una differenziazione più marcata tra
quei Sindaci che svolgono il loro mandato a tempo pieno e quelli
che lo fanno a tempo parziale. In realtà si è mantenuto il rapporto
di prima: 80 percento e il 100 percento dell'importo. Su questi due
aspetti quindi ritengo che non si sia fatto un lavoro
condivisibile.
Per quanto riguarda la questione della rappresentanza di genere,
io in quest'aula ho più volte ho espresso il mio pensiero, che non
è cambiato: continuo a credere che sia necessario, visto che non
c'è ancora quel cambiamento culturale che tutti auspichiamo, ma che
nei fatti non esiste..., che sia importante avere una
rappresentanza di genere codificata anche per legge. In questo
senso sono contenta che non sono state accettate le proposte
iniziali del Celva che voleva togliere la preferenza di genere, non
voleva la rappresentanza in Giunta, quindi c'è stato un lavoro di
mantenimento della legge precedente avanzata come tutti ci hanno
riconosciuto. Ricordo anche l'audizione della costituzionalista,
che ci aveva detto che la legge per gli Enti locali della Valle
d'Aosta dal punto di vista della rappresentanza di genere, era
superiore come possibilità rispetto a quella di altri Paesi. Il
fatto quindi che non si sia andati a toccare quell'impianto credo
che sia già, viste le richieste iniziali, un buon risultato, anche
se non basta, perché ha ragione la collega Russo: per fare dei
cambiamenti culturali, ci vogliono anche delle politiche di
sostegno al genere, politiche di sostegno alla maternità, al lavoro
delle donne e a quello che riguarda tutto ciò che è inerente alla
famiglia. È stato introdotto il 35 percento, mi sembra che sia una
cosa positiva, anch'io però condivido come la collega Certan l'idea
che invece bisognerebbe avere delle liste dove i generi siano
esattamente rappresentati al 50 percento, poi si può scegliere di
votare chi si vuole: il 50 percento di persone di sesso femminile e
50 percento di persone di sesso maschile, che dovrebbero avere
tutte delle buone competenze per potersi candidare e poi la gente
sceglie comunque, non è che non può scegliere. In ogni caso io
credo che ci sia ancora molto lavoro da fare in questo senso, lo
dimostra anche un po' il dibattito che c'è stato qui. C'è ancora
tanto da fare anche per quello che riguarda la parte femminile.
Collega Spelgatti, sicuramente lei vive una situazione
privilegiata, come ha detto lei stessa, forse addirittura proviene
da un altro pianeta, perché sostenere che non ci sono delle
discriminazioni nella politica, nel mondo del lavoro, nella
quotidianità non è una cosa reale, probabilmente lei è stata
fortunata, ma per la maggioranza delle donne non è così, lo
dimostrano i dati che ha letto la collega Russo e sono dei dati
oggettivi. Secondo me non potremo di certo venir fuori da questa
discussione oggi con delle idee nuove, le ripetiamo in tanti e in
tanti contesti diversi, però bisogna prendere atto che, nel momento
in cui non esiste una maturità culturale, anche le leggi devono
andare nella direzione di mitigare il più possibile le differenze,
le discriminazioni che non dovrebbero più avere ragione di essere
nel XXI secolo.
Président -
La parole au collègue Gerandin.
Gerandin (MOUV')
- Ho ascoltato attentamente gli
interventi, ho voluto lasciar concludere gli interventi di chi si è
essenzialmente espresso sul discorso della rappresentanza e della
presenza di genere.
Io vorrei iniziare con una riflessione che porto in quest'aula,
nel senso che un tema così importante io penso e ne sono davvero
convinto che sia un tema che necessita di una condivisione
trasversale e che non può avere bandiere; questo perché? Perché
sono assolutamente d'accordo con quello che diceva prima lei,
Vicepresidente, quando ricordava quest'aula che comunque in materia
di Enti locali noi abbiamo competenza primaria esclusiva, forse ce
ne siamo dimenticati? Forse ci siamo dimenticati che negli anni
siamo stati precursori, io ricordo che, quando venne approvata la
legge n. 54, era il 1998, facevamo ancora parte dell'Anci
nazionale, venivamo regolarmente invitati nel resto d'Italia a
presentare la nostra legge all'epoca: la n. 54 assolutamente
innovativa e poi, di conseguenza, la n. 48, che dava certezze
economiche agli Enti locali. Per anni pertanto siamo stati dei
precursori, peccato che poi ci siamo arenati negli anni e non siamo
stati capaci di giocare fino al fondo queste prerogative che ci
hanno portato a essere di esempio nel resto d'Italia. Ricordo anche
che, quando venne approvata la legge sui Segretari comunali,
venimmo invitati all'epoca dall'Università di Trento e dalla
Provincia di Trento a presentare la nostra legge, all'epoca c'erano
alcuni Segretari che provenivano dall'albo nazionale, e noi con
quella legge andammo a definire definitivamente una delle grosse
difficoltà che aveva messo in discussione all'epoca i Comuni:
quella della nomina del Direttore generale. Dico che siamo rimasti
fermi perché poi nel frattempo gli altri non solo ci hanno copiati,
ma ci hanno superati in abbondanza, nel senso che noi, quando
parlammo poco tempo fa della legge sui Segretari comunali e in
quest'aula andammo a dire che la Provincia di Trento era molto più
avanti di noi perché aveva approvato un testo coordinato in materia
di Enti locali, volemmo già all'epoca dire che c'era la necessità
di avere e aprire un confronto non trasversale, di più, per avere
una condivisione sul futuro dei nostri Enti locali.
Faccio un breve cenno, qualcuno l'ha detto, è il motivo per cui
la modifica che andava discussa ieri della legge n. 6... anche se
politicamente sarebbe stato corretto discuterla, perché l'abbiamo
detto, non è accettabile che un disegno di legge depositato a
giugno venga in aula per decorrenza di termini, probabilmente penso
che la ragionevolezza imponeva una pausa di riflessione ed è con
questo spirito che questa legge ritorna alle commissioni. Detto
questo, io voglio solo sottolineare... qualcuno prima di me che mi
ha preceduto... "sembrava quasi parlare di fronte a un anno zero",
noi non siamo all'anno zero, obiettivamente con questi percorsi che
abbiamo avuto negli anni abbiamo necessità di rivedere e
correggere, come penso sia necessario correggere quella che sarà la
proposta di modifica della legge n. 6, che era nata anche quella
con uno spirito di salvaguardare l'identità dei Comuni ma poi
probabilmente qualche errore anche politicamente è stato fatto sia
da chi in quel momento ha legiferato e dico a larga maggioranza con
la condivisione dei Comuni, ma anche da chi magari probabilmente
poi ne ha gestito le conseguenze della gestione associata.
Chiudo questa parentesi perché vorrei entrare un po' nel testo
di legge, nel senso che io sono stato uno di quei Sindaci che ha
fatto il Sindaco e non ha fatto carriera, ma ha fatto poi altri
tipi di scelte ed è diventato uno dei membri di questo Consiglio,
penso che siamo cinque o sei, probabilmente ho perso anche qualche
conto, però immagino che... Io però voglio iniziare dicendo che io
nei miei 15 anni da Sindaco ho imparato molto di più che di questi
sei anni in Consiglio regionale, lo posso garantire, per cui questa
è la prima premessa che voglio fare. Io non ritengo che sia
sbagliato per un percorso da Sindaco, da Amministratore locale e
poi arrivare in questo contesto, perché io penso che il vero
laboratorio di quello che significa a volte amministrare con pochi
mezzi e dedicando tanto tempo, probabilmente sono i Comuni, le
amministrazioni locali.
Ho vissuto anche quel periodo in cui non c'era l'elezione del
Sindaco e del Vicesindaco, attenzione che quando c'è l'elezione del
Sindaco con una legge, se non c'è il Vicesindaco, si torna
regolarmente poi a elezioni: questo è il motivo per cui io sono
assolutamente d'accordo che ci sia la figura del Sindaco e del
Vicesindaco. Ho un rammarico - glielo ho già espresso in
commissione e lo dico anche in quest'aula alla presidente Morelli
-: non abbiamo avuto la volontà e il coraggio di riallineare le
scadenze delle singole Amministrazioni comunali per arrivare in
tempi brevi a quella che dovrebbe essere una scadenza per tutti i
Comuni uguale, ma per il semplice motivo che una delle difficoltà
che avranno quei Comuni disallineati è che si troveranno a
scegliere un Segretario da un albo in tempi diversi, dove non sarà
più una scelta. Allora bisognava forse avere un po' più di coraggio
in questo senso, però qualcuno che mi ha preceduto l'ha detto
correttamente: quando si tratta di questi disegni di legge, bisogna
arrivare poi a delle condivisioni dove ognuno lascia qualcosa.
Relativamente al discorso della rappresentanza di genere, qualcuno
ha detto: "adesso abbiamo aumentato un po' il numero di quelli che
devono essere il minimo e il massimo per quello che riguarda le
liste dei candidati, può darsi che questo impedirà la presentazione
di più liste". Io non vorrei solo che sia la percentuale dal 20 al
35 a impedire la presentazione di più liste. Attenzione, perché io
ricordo che negli anni, non è assolutamente il fatto di... io
impongo certi numeri che... c'è più rappresentanza di genere... Io
ricordo che, quando non c'era questa regola, c'è stato un comune
della Valle che aveva un Sindaco e quattro Assessori donna, questo
è dimostrato dai fatti, per cui non è detto assolutamente che la
rappresentanza di genere favorisca poi la possibilità di avere più
alternative nei Comuni. Mi auguro che sia così, perché io non sono
contrario, assolutamente non sono contrario, ma non vorrei che sia
un impedimento, perché magari è meglio avere due liste con il 20
percento di donne in ognuna delle due, ma avere due liste che avere
una lista sola perché comunque ho imposto il 35 percento di genere.
Non è pertanto una contrarietà la mia, è un timore che sia un
impedimento eventualmente alla possibilità di avere più liste nei
Comuni. Non concordo con l'analisi che diceva prima il collega
Vesan, nel senso di dire che allora con queste modalità di voto ci
sarà esclusivamente il proliferare dei politici di carriera,
Sindaci di carriera. Non lo penso perché - e lo dico in tempi non
sospetti - io sono assolutamente convinto che nelle prossime
elezioni comunali ci saranno grosse sorprese e ne riparleremo e
molto volentieri e se poi mi sarò sbagliato, può darsi che me ne
assumerò... e mi cospargerò il capo di cenere, io sono convinto che
ci saranno grosse sorprese. Nei Comuni in questo momento il sentore
è un po' quello che non c'è più quella grossa volontà di avere un
cappello politico su chi eventualmente identifichiamo a capo
dell'Amministrazione, c'è più la volontà del proliferare di liste
civiche, del proliferare di persone che non abbiano dei padrini o
delle madrine, ma che abbiano la possibilità di fare della buona
amministrazione e qua arrivo al discorso dell'indennità. Io in
tutta sincerità... so che, per esempio, nel mio gruppo non tutti la
pensiamo alla stessa maniera, sono convinto che il riconoscere
un'indennità, quella che abbiamo trovato nella sintesi nel lavoro
di commissione non sia una spesa, se davvero noi abbiamo
Amministratori e Sindaci che si impegnano, io sono convinto che
sono investimenti, perché il presidio del territorio a volte vuol
dire preservare il territorio da quelli che possono essere
sicuramente eventi atmosferici o quant'altro e che a volte anche la
politica nostra va ad accompagnarli... per cui noi a volte diamo
delle responsabilità ai Sindaci, ma ricordiamoci che una legge
importante come quella della 5 sulla salvaguardia e la messa in
sicurezza del territorio per anni ha avuto risorse finanziarie
limitate: limitate perché sono buono oggi, sono in vena di buonismo
per cui mi limito a dire limitate. Detto questo, bisogna dare gli
strumenti per poter intervenire, perché io ho fatto il Sindaco
quando fortunatamente non c'erano problemi finanziari, bastava
avere una buona idea e tutto andava avanti, adesso i ragionamenti
sono assolutamente diversi. Detto questo, dobbiamo fare crescere
noi Sindaci, le Amministrazioni, per cui penso che in sintesi sia
una buona legge e soprattutto, lo ripeto ancora per l'ennesima
volta, sono assolutamente d'accordo con l'intervento del
vicepresidente Farcoz, è una legge che deve continuare a
sottolineare le nostre competenze primarie esclusive in materia di
Enti locali.
Président -
La parole au collègue Marquis.
Marquis (SA)
- Ritengo anch'io di intervenire su questo
tema, un tema estremamente importante che viene dibattuto oggi
all'interno dell'aula perché si tratta di intervenire e di innovare
il modello elettorale e ordinamentale dei nostri Enti locali,
quindi interveniamo sulla legge elettorale, sulla legge n. 54 del
1998 e credo che questi enti siano la forza della nostra vita
collettiva sul territorio, siano coloro che presidiano questo
difficile contesto valdostano, un contesto che è caratterizzato per
avere molti piccoli Comuni, questa è una qualità che ci
contraddistingue e il nostro obiettivo deve essere anche quello di
cercare di poterli fare amministrare bene e di mettere nella
condizione chi opera nei Comuni di poter esercitare la propria
attività e soprattutto il proprio impegno, perché qui si tratta di
un impegno, quasi parliamo di volontariato in queste situazioni a
fronte, com'è stato già evidenziato da alcuni colleghi, di grandi
responsabilità che sempre più incombono sulle spalle degli
amministratori locali e non. Ritengo quindi importanti le
modifiche, soprattutto quelle più significative che sono fatte e
introdotte da questa disposizione legislativa, in particolare si
interviene sul voto centralizzato, mi limiterò a fare una
panoramica con alcune puntualizzazioni. Credo sia corretto e giusto
introdurre il voto centralizzato, che è già stato sperimentato a
livello regionale, anche negli Enti locali, perché si tratta di
dare la possibilità di esprimersi liberamente e senza alcun timore
a tutti i cittadini.
Cosa dire dell'elezione diretta? L'elezione diretta, com'è stato
già evidenziato prima dalla relatrice Morelli, discende dall'inizio
di questa iniziativa legislativa, poi è stata nel 2015 modificata,
si è tolta per passare al sistema proporzionale. Credo che, alla
luce dell'esperienza che c'è stata nei Comuni sotto 1000 abitanti,
sia importante dare anche qui questa possibilità di eleggere
direttamente il Sindaco e quindi di uniformare l'approccio a tutta
la nostra territorialità. Sulla giusta remunerazione condivido
anch'io le parole che sono state espresse dal collega Gerandin e
credo sia doveroso e giusto riconoscere a chi svolge quest'attività
quotidianamente di poter avere anche un riconoscimento adeguato, ma
non per l'attività, secondo me, per coprire i rischi che
quest'attività genera.
Quanto alle questioni di genere, credo che si tratta di una
questione che va oltre alla legge elettorale, che va a interessare
una trasformazione culturale che attiene a tutta la nostra
comunità. Sono favorevole a una maggiore presenza nella vita delle
donne anche amministrativa e credo che lo sforzo che noi abbiamo
fatto, la sintesi a cui si è arrivati di portare dal 20 al 35
percento la presenza del genere sia un segnale di attenzione. Siamo
anche consapevoli che però l'approccio non è correlato
esclusivamente alle regole che vengono introdotte, ma a tutto un
modello che deve evolvere. Condivido anche la considerazione fatta
prima che a livello di impatto immediato questa norma potrebbe
anche rischiare di avere degli effetti di criticità nella
preparazione delle liste e in alcune situazioni potrebbe mettere
alcuni Comuni nella condizione di non riuscire a fare una seconda
lista, perché è del tutto evidente che più regole introduco meno
facilito. Magari risolvo qualche problema puntuale, però posso
magari perdere di vista quello che è l'obiettivo generale, il primo
diciamo che dovrebbe essere a monte: quello di garantire la
possibilità di avere più liste che si confrontano. Bene anche il
mantenimento della preferenza di genere e poi c'è tutta un'altra
serie di iniziative che sono state diciamo messe a punto. Credo sia
un risultato, perché è il frutto anche di discussione, di un lungo
confronto all'interno delle aule delle commissioni, che ha
caratterizzato l'approccio e chiaramente questa è una situazione di
sintesi. Una sintesi che riteniamo possa andare nell'interesse di
migliorare l'organizzazione amministrativa dei nostri enti e con
questo confidiamo che sin dalle prossime elezioni si possa fornire
con questa iniziativa discussa oggi un contributo positivo agli
Enti locali della Valle d'Aosta.
Président -
La parole au collègue Ferrero.
Ferrero (MOUV')
- Vorrei fare alcune considerazioni su
questa specie di mania che è sorta di intervenire sulle leggi
elettorali comunali e regionali periodicamente, come se dovessero
essere sostituite come il filtro di un climatizzatore o la
cartuccia di una macchina. Per quanto riguarda la questione degli
Enti locali, in particolare dei Comuni, a mio avviso, si continua a
fare dei
maquillage
e non si considera il problema centrale:
quello di avere, per una regione che ha poco più di 125.000
abitanti, 74 Comuni. Il fatto di avere 74 Comuni che viene portato
da alcune forze politiche come una questione di quasi avere una
risorsa in più, è invece, a mio avviso, una terribile palla al
piede, perché? Perché alla fine abbiamo delle piccole
amministrazioni, porto l'esempio di Saint-Rhémy, che ha circa 360
abitanti, con delle responsabilità che sono grandissime, con
l'impossibilità di organizzare dei servizi per quanto riguarda i
cittadini, perché? Perché il Comune comunque p piccolino, ha poche
risorse, una persona in questi Comuni o due persone fanno tutto,
sono realtà che conosco abbastanza bene, fanno tutto, si occupano
dal commercio agli spazi pubblici... e quindi cosa succede? Succede
che il servizio che poi viene dato è un servizio scadente. Non si
ha il coraggio di affrontare una volta per tutte il problema di
ridurre quanto meno alla metà il numero dei Comuni valdostani.
Tutti questi interventi legislativi sono delle cure palliative che
non risolvono il problema centrale.
Il problema che è stato citato poc'anzi, quello di introdurre e
continuare ad aggiungere dei criteri, delle prescrizioni e delle
norme, alla fine soffoca anche la democrazia, perché è stato detto
bene: alla fine si vuole garantire tutto e poi ci troveremo in
molti Comuni con questa legge con un'unica lista, che è sicuramente
espressione di poca democrazia e quindi tutto questo lavoro per
tutelare che cosa? Per tutelare un presidio sul territorio? Un
dubbio presidio in alcuni casi sul territorio, non lo so. Di certo
noi abbiamo competenza primaria in materia di Comuni e che cosa si
va a toccare con questa legge? Si va a toccare la pecunia, "i
nostri Sindaci, poveretti, non prendono abbastanza soldi" allora
che facciamo? Aumentiamo loro l'indennità. Io vi prego andate a
vedere gli stipendi e le diarie che prendono i Sindaci del vicino
Canavese o del vicino Piemonte, io vi porto un esempio: il Sindaco
di Aosta con circa 30.000 abitanti andrà a prendere, adesso lo
guardo per non... 5100 euro lordi quando il Sindaco di Vercelli,
45.000-46.000 abitanti, ne prende 4090. Allora cos'è? È come la
questione che noi paghiamo in più nel supermercato perché c'è il
trasporto da Pont-Saint-Martin ad Aosta? I nostri Sindaci hanno
delle responsabilità in più degli altri Sindaci? Un Sindaco del
Piemonte con buona parte del territorio in zona esondabile ha meno
responsabilità di un Sindaco valdostano? Spiegatemelo. Qui cioè si
vuole con un provvedimento sostenere la solita piccola casta, la
grande casta e la piccola casta, qui c'è la piccola casta. Oltre
alla diaria, qui poi viene previsto un ulteriore rimborso, perché
poveretti i Sindaci si devono spostare e devono avere anche il
rimborso, allora o gli dai una cosa o l'altra, bisogna anche qui
capirsi un pochettino.
Per quanto mi riguarda, di questa legge non si sentiva di certo
la mancanza in un periodo in cui i costi sono tanti e le entrate
sono poche, aggiungere un ulteriore - sapete come viene visto? -
odioso costo della politica è comunque negativo, non ce n'era
bisogno, anche perché, perdonatemi, qui non stiamo parlando di
mestieri: qui stiamo parlando di impegno a favore della
collettività. Allora che ci sia una remunerazione e che questa sia
adeguata va bene, ma che questo diventi una professione e qui si
stabiliscano addirittura le tariffe o gli stipendi non va bene. Per
quanto riguarda la mia posizione personale, questa legge quindi
introduce delle criticità, non ce n'era bisogno, dobbiamo andare
nel senso di semplificare le cose, non di porre paletti, non di
creare privilegi, si poteva fare senz'altro meglio, di certo, per
quanto mi riguarda, il sostegno a questa norma non ci sarà.
Président -
La parole au collègue Cognetta.
Cognetta (MOUV')
- Giusto per non lasciare solo il
collega Ferrero su questo argomento, com'è mia abitudine,
preferisco parlare dati alla mano e ho valutato la tabella di
differenza tra quanto dato come emolumento ai Sindaci, nella legge
del 2015 approvata da quest'aula e quanto è previsto dalla legge
che approviamo oggi. La legge del 2015 di fatto toccava
esclusivamente gli emolumenti e li abbassava. Il Governo Rollandin
abbassò pesantemente direi e giustamente le remunerazioni dei
Sindaci, lo fece in un momento storico preciso, c'era bisogno di
tagliare le spese. Noi dicemmo allora che non era abbastanza, però
comunque fu fatto. Oggi nel 2019 in un periodo sicuramente
economicamente molto più florido del 2015, perché adesso abbiamo
molti più soldi, non c'è nessun problema economico... i Comuni non
si lamentano che non hanno risorse, assolutamente no, anzi, a volte
ci vengono a dire: "non sappiamo come spendere tutti questi soldi",
giusto? Dicevo in questo momento che cosa succede? Succede che
quest'aula vorrebbe approvare e probabilmente approverà un aumento
di 650 euro mensili lordi per 42 sindaci, che fa 327.600 euro
l'anno in più di spesa pubblica, un aumento di 600 euro per i
Sindaci da 3000 a 5000 abitanti, ovvero per 23 Sindaci, che fa
165.600 euro in più, un aumento di 700 euro per i Sindaci...
Scusate, ho sbagliato, prima era da 1000 a 3000, questo da 3000 a
5000, di 700 euro che fa 67.200 euro in più e, infine, un aumento
di 800 euro per il Sindaco del Comune di Aosta che fa 9600 euro in
più all'anno, per un totale complessivo di 570.000 euro in più di
spesa pubblica, ripeto in un momento nel quale parrebbe che non ci
siano risorse da dare ai Comuni, invece per aumentare gli stipendi
ce le abbiamo. Il confronto ovviamente è fatto tra la legge del
2015 e la legge attuale, quindi parliamo di costi alla pari. Non mi
sono neanche messo a fare quello sull'indennità, sul Vicesindaco,
su tutta quanta la catena che poi a seguire aumenta rispetto a
questi aumenti, perché è tutto parametrato al rimborso spese o alla
diaria se preferite... scusatemi allo stipendio del Sindaco. Io
questo non lo ritengo giusto, politicamente non lo ritengo giusto,
non è neanche una questione economica a questo punto. Come ho già
detto, se qualcuno ha paura per responsabilità che può avere di
fare il Sindaco, nessuno lo obbliga, come nessuno obbliga nessuno
di noi a fare il Consigliere regionale e io posso portare avanti
questa battaglia per un motivo molto semplice, nonostante i Sindaci
continuano a dire: "ma perché non te lo tagli tu?", Io me lo taglio
già lo stipendio, è chiaro? Cari Sindaci, me lo taglio già e se
pensate che il vostro lavoro sia pesante, il nostro lo è
altrettanto, almeno per quanto mi riguarda, se volete fare cambio,
venite qui, fate il lavoro che faccio io e io faccio il vostro, non
mi lamento di questo, non mi lamento! Sono io in quest'aula che
voto e decido qual è il vostro emolumento e fosse per me dovreste
decidere Comune per Comune qual è il vostro emolumento, come
succede in quest'aula. Vogliamo dargli l'autonomia? Decidessero per
loro. Se un comune ha soldi che non sa dove mettere, per me il
Sindaco può prendersi pure 1 milione di euro al mese, non mi
interessa, deve rispondere ai propri concittadini, ai quali chiede
le tasse. Questo è il discorso, è autonomia? Certo, però pensare di
pagare un Sindaco di un Paese di 90 abitanti, 100 abitanti, e ne
abbiamo, la bellissima cifra di 27.300 euro l'anno lordi solo di
emolumento... e dite che i nostri stipendi sono alti? Mi viene
quasi da ridere. Il rapporto per persone è assurdo. "Ma lui ha le
responsabilità", infatti in un Paese di 90 abitanti non dovrebbe
esistere, ma come fa ad andare avanti un'amministrazione con 90
abitanti? Scusatemi, 42 Comuni sotto i 1000 abitanti, con tutta la
struttura che c'è dietro. Io credo che politicamente questo
discorso sia insostenibile, io penso che se noi non cominciamo a
liberare le risorse dalle spese fisse e a metterle in investimenti,
questa Regione non ripartirà mai. Noi invece aumentiamo le spese
fisse, al di là dei numeri, non posso essere d'accordo. Noi
dovremmo cercare di risolvere i veri problemi economici di questa
Regione, non dare più soldi a 74 persone, più tutto il corollario,
dovremmo smetterla di fare così, lo capite? Dovremmo smetterla. Io
non posso essere d'accordo su cose che, di fatto, ci continuano a
piazzare delle pietre sulle spalle e ci impediscono di cominciare a
camminare velocemente e a correre eventualmente e questo succede
sulla sanità, succede sulle assunzioni, succede su questi Sindaci,
succede su qualsiasi cosa, ma quand'è che la finiremo di voler
continuamente imitare quello che succedeva prima? La distribuzione
dei soldi così, senza senso. Quand'è che cominceremo a capire che
finalmente dobbiamo slegarci da quel sistema economico e andare
verso un altro sistema economico, la competitività migliora il
sistema, la concorrenza migliora il sistema, la fame aguzza
l'ingegno, capite? Non lo dico io, lo dicono secoli di storia del
mondo, perché, quando uno ha la pancia piena, non corre, per un
motivo ovvio, infatti normalmente si dice: ricco e nullafacente,
perché il povero nullafacente è un miserabile.
Per quanto riguarda questa legge, come il mio collega Ferrero,
non perché faremo un partito a parte, ma perché giustamente abbiamo
la possibilità di discutere nel nostro partito come normale che
sia... non siamo d'accordo con questa legge. Se poi volessimo un
giorno approfondire i concetti economici che ci sono dietro questa
scelta, sono disponibile a discuterne con chiunque di voi
nonostante non abbia una laurea in economia, ma questo non vuol
dire nulla. Qui siamo espressione del popolo, indipendentemente dal
nostro titolo di studio, dal nostro percorso personale e da tutto
ciò che abbiamo fatto prima, siamo qui per garantire i diritti di
tutti cittadini o perlomeno della maggior parte, voi ovviamente
garantite i vostri, io garantisco i miei.
Dalle ore 11:03 riassume la Presidenza la Presidente
Rini.
Rini (Presidente) -
Se non ci sono altre richieste... la
parola al collega Vesan.
Vesan (M5S)
- Un secondo intervento solo per due
precisazioni relativamente al dibattito che c'è stato in
quest'aula. Non mi esprimerò sulla preferenza di genere o su
qualunque altro tipo di norma finalizzata a definire l'equilibrio
del genere, perché tengo una famiglia composta da quattro fanciulle
e non voglio assolutamente creare ulteriori conflitti, mi sembra
che il dibattito in aula sia stato già particolarmente proficuo.
Concordo con il consigliere Manfrin, non vorrei anticipare niente,
che fa parlare prima la collega Spelgatti ogni volta su questo
argomento per evitare di incorrere in strali. Non concordo con il
collega Manfrin quando cita sullo stesso piano, spero mi segua dal
bar, seggio unico, preferenza unica e candidato unico, perché nel
merito, per quanto facciano tutte rima e piacciono nelle
dichiarazioni elettoralistiche fatte all'interno dell'aula, dal
punto di vista dei contenuti, sono cose ben diverse. So che non c'è
bisogno di spiegarglielo magari, però di ricordarglielo sì. Vorrei
anche criticare un certo tipo di atteggiamento che è stato definito
autonomistico in quest'aula, voler sapere cosa succede nelle altre
Regioni italiane o del mondo, per quello che riguarda la gestione
dei Comuni, le retribuzioni piuttosto che l'organizzazione,
piuttosto che sistema elettorale, si chiama studiare, non volerlo
sapere si chiama ignoranza. L'autonomia è un'altra cosa,
l'autonomia è quella che noi esprimiamo grazie al nostro Statuto,
che dice, per esempio, che sulle elezioni in Regione e nei Comuni
della Valle d'Aosta lo Stato concede a quest'aula la possibilità di
decidere di legiferare in totale autonomia, senza ingerenze da
parte dello Stato, da nessuna parte c'è scritto che l'autonomia
consiste nel neanche voler sapere cosa fanno gli altri. Ecco questo
magari è indifferente regionalismo, che è un'altra cosa e, se
vogliamo vantarci di praticarlo, facciamolo. L'accogliere in modo
supino e critico le proposte del CPEL, che non è un organo che il
nostro Statuto individua come possibile legislatore, per esempio,
forse non è un'espressione della nostra autonomia.
Veniamo infine all'argomento che io ho sollevato e che ha
colpito al fianco i colleghi Barocco, Gerandin e Marquis, forse
perché si sentivano citati a livello personale. Come diceva il
famoso studioso di diritto romano Domizio Ulpiano, che
probabilmente conoscono solo i miei dirimpettai e che però è famoso
per aver citato espressioni che sono il fondamento del diritto
internazionale, quali, per esempio,
pacta sunt servanda
ma
soprattutto diceva che
iura non in singulas personas, sed
generaliter constituuntur
, tradotto in italiano più leggibile
per le nostre orecchie e ascoltabile, vuol dire che le leggi non
sono stabilite con riferimento a specifici individui, ma per
l'interesse di tutti. È sulla scorta di questo che noi in
quest'aula proponiamo proposte legislative in una direzione o in
un'altra. Riconosciamo che l'esperienza fatta in un Comune ha un
valore, che è un'esperienza utile, che è la base di un utile
percorso per quello che riguarda l'attività politica del cittadino
che vi si vuole dedicare, quello che non riconosciamo in nessuna
maniera è il fatto che il Comune sia un mero trampolino, chi si
candida per fare il Sindaco e per dedicarsi alla propria
collettività, che propone al voto e alla scelta dei suoi
concittadini il proprio nominativo, poi si è impegnato a farlo per
l'intera legislatura, invece il problema è che, non essendo
sincronizzate, "mannaggia dobbiamo mollare il Comune per dare il
nostro prezioso aiuto anche alla collettività regionale", ecco,
secondo il nostro movimento, non è così... e non avremmo voluto
vederlo nemmeno in questa proposta elettorale.
Avremmo voluto anche che l'espressione dei cittadini fosse la
più libera possibile, anche grazie alla possibilità di confrontare
due diverse proposte. Tutti qui sono espressi con timore nei
confronti della rappresentanza di genere, che peraltro in molti
casi hanno vistato firmando questa proposta di legge, ma nessuno si
è posto assolutamente nessunissimo problema sul fatto che, alzando
il numero minimo dei candidati, inevitabilmente la rappresentanza
del genere diventa ulteriormente faticosa da conquistare, ecco
alzare il numero minimo dei candidati va bene, perché così gli
altri non riescono a candidarsi. Ha ragione Gerandin probabilmente
ci saranno grandi sorprese, ma quello che si auspica il Movimento
Cinque Stelle non è il cambio del padrone di turno, che invece
probabilmente è auspicato da altre forze politiche. Qualcuno ha
addirittura detto: "vogliamo premiare i Sindaci che si impegnano",
è il collega Marquis, premiare i Sindaci che si impegnano
stabilendo che se un Sindaco lavora a tempo pieno presso un'altra
struttura, magari in un altro Comune, dedicandogli la sua intera
attività lavorativa, forse non è un Sindaco che si impegna da
premiare anche economicamente riconoscendogli la stessa
retribuzione di un Sindaco che dedica espressamente tutto il tempo
che ha a disposizione alla gestione del suo Comune: questo era
quello che avremmo voluto premiare noi e che invece non avete
voluto premiare voi. Sulla scorta di questo, noi eravamo in realtà
favorevole all'aumento della retribuzione dei Sindaci, ma fatta in
questi termini, cioè se hanno un alto reddito, va bene lo stesso,
se si presentano in Comune o non si presentano, va bene lo stesso,
tengono comunque una diaria esentasse e aggiungiamo loro anche una
quota a piè di lista se fanno certe cose che la diaria esentasse
non dovrebbe ricomprendere, ecco, questo momento di retribuzione
probabilmente ha ragione il collega Cognetta non è altro che un
triste aumento dei costi della politica al quale non chiediamo
effettivamente nessun riscontro nei confronti dell'impegno
dell'attività sul territorio comunale.
Un ultimo punto è relativamente all'intervento del collega
Ferrero, che queste proposte sono solo
maquillage
, in realtà
ogni volta che si discute una legge elettorale non è maquillage, la
legge elettorale è alla base della democrazia. È vero che
probabilmente 74 Comuni sono tanti, è vero che la stessa cosa non
dovrà essere discussa in fase di approvazione di questa legge ma di
quella che è stata fortunatamente rinviata alle commissioni, è pur
vero che nella proposta che era in discussione ieri il fatto che i
74 Comuni rimanessero era rigorosamente stabilito dal comma 2
dell'articolo 1 al quale nessuna proposta di modificazione ha
pensato di porre rimedio, probabilmente lo faremo, spero che
riusciremo a farlo nei lavori di commissione.
Infine un ultimo punto su come vengono gestite da parte delle
forze politiche le proposte di legge, il lavoro in commissione è
stato lungo, è stato faticoso, anche perché molte forze politiche
faticavano a confrontarsi con la propria base e ci hanno fatto
aspettare settimane e settimane il parere della loro forza politica
su quello che si voleva portare avanti, ma noto con piacere che
alcune forze sono arrivate a condividere un parere sulla legge
finale, altre forze come quella di MOUV', che adesso non so se
fanno un partito a parte, se ne fanno due, se ne fanno tre, per cui
quello che si riduce l'indennità... quello che non se la riduce è
quello che firma la legge, comunque nel nostro caso segnalo già
quale anticipazione del voto che il voto del Movimento Cinque
Stelle sarà congiunto e contrario a questa proposta di legge.
Presidente -
La parola al collega Bianchi.
Bianchi (UV) -
Intanto inizierei a ringraziare il
Presidente della I Commissione, la collega Morelli, i Commissari
della I Commissione e tutti i Consiglieri che comunque hanno dato
il loro apporto per la stesura di questa legge e nello stesso tempo
anche i Sindaci, con le osservazioni che hanno fatto, perché
comunque hanno dato una direzione a questa legge. Parto da qui
perché penso che la legge elettorale che oggi approveremo è
innanzitutto una risposta al territorio e ai valdostani, quindi è
estremamente importante; dall'altra, non nego che alcuni elementi
fondamentali di questa legge sono... come si può dire?
on
porte
la pendule à l'heure
, si ritorna all'elezione
diretta del Sindaco in quei Comuni, in quei 42 Comuni dove sei anni
fa non c'era. Elezione diretta perché? Elezione diretta perché,
come ha detto già qualcuno prima, la popolazione, i cittadini
vogliono sapere chi farà il Sindaco e votarlo o non votarlo. A mio
avviso, quindi è sicuramente un grande passo avanti, una pietra
miliare sulla legge elettorale dei Comuni. Dall'altra il discorso
dell'indennità che qualcuno ha abbozzato, rispetto chiaramente chi
è d'accordo e chi non è d'accordo, tutti, però permettetemi di fare
una riflessione dicendo che anche a livello nazionale... leggo:
"
via libera ad aumento indennità minima ai Sindaci dei piccoli
Comuni
", quindi vuol dire che, benché abbiamo una competenza
primaria, siamo andati in linea, e non entro sulle cifre, non le
conosco in questo momento, ma avremo modo di approfondirle. Anche
nel resto del territorio nazionale vanno in questa direzione, ma
perché? Perché ad oggi fare il Sindaco comporta delle grandi
responsabilità - e lo sappiamo tutti - che non sono dovute a essere
Sindaco di un Comune di 70 abitanti o all'essere il Sindaco di un
Comune di 5000 abitanti, perché le responsabilità ci sono sia per i
territori con meno abitanti, sia per quelli con più abitanti. Mi
sembra quindi che la legge vada nella linea di riconoscere
un'indennità adeguata, a mio avviso, per tutti i Sindaci della
Valle.
È chiaro che poi, come dicevo, è una legge trasversale - lo
ricordava il collega Gerandin, di cui condivido parte del suo
discorso - dove chiaramente si è cercato di fare sintesi e dove
chiaramente alcuni aspetti che per noi, come gruppo dell'Union
Valdôtaine, non nascondo... il discorso del Sindaco al terzo
mandato - molto probabilmente eravamo solo noi ad avere Sindaci al
terzo mandato - era importante, ma non era un aspetto politico,
perché ci sono delle piccole realtà dove chiaramente... e non è la
questione dell'elezione diretta sì o l'elezione diretta no, o del
genere, o della percentuale di genere o no, perché chiaramente ci
sono delle difficoltà a formare le liste, perché la gente non dà
più la disponibilità, perché le responsabilità sono tante e
comprovate. È indubbio quindi che sicuramente un Sindaco al terzo
mandato non può ripresentarsi come Sindaco, non può ripresentarsi
come Vicesindaco, ma se fosse andato in Giunta, a nostro avviso,
non c'erano problemi. Chiaramente però si è cercato di fare
sintesi, ho fatto quell'esempio perché bene o male qualcuno ha
parlato di politici in carriera e via dicendo, fare il Sindaco al
Comune di Rhêmes con 90 abitanti, con tutte le responsabilità che
ci sono, non penso che sia una questione di carriera, poi magari ho
detto il Sindaco di Rhêmes, ma dovevo fare l'esempio di un altro
Comune...
Dall'altra, la preferenza di genere è stata dibattuta,
personalmente non sono per la preferenza di genere, perché
condivido il discorso che ha fatto la collega Spelgatti, ma anche
il passato lo dimostra, chi oggi che sia di genere maschile o
genere femminile ha i numeri emerge. Anche qui però si è fatta
sintesi, sul fatto del fuori tempo massimo, collega Pulz, penso che
ce ne dobbiamo addossare tutti la responsabilità, non solo la
maggioranza, tutti, perché chiaramente, come abbiamo detto in tutti
i discorsi che abbiamo fatto, si è cercato di fare sintesi e quindi
il tempo è dettato anche un po' dalla sintesi. Dall'altra -
dopodiché mi tacerò - penso che il numero dei Comuni... e ringrazio
anch'io, come gli altri colleghi del gruppo dell'Union Valdôtaine,
ieri chi ha voluto riportare in commissione per lavorare in maniera
sinergica sulla legge n. 6, o ex legge n. 6 sicuramente chiamerei,
perché è estremamente importante quella legge, lì sicuramente si
potrà incidere sul numero dei Comuni o soprattutto valutare se ad
oggi la realtà che ci hanno dato i nostri... la nostra storia... se
il numero sia ancora consono al momento di valutare, ma sicuramente
quella scelta non potrà essere fatta qui dentro, dovrà partire dal
territorio, dai territori. Ben venga quindi la legge n. 6 in
commissione, in maniera da poter inserire anche quella parte di
premialità che ieri, se avessimo discusso in Consiglio, non avrebbe
potuto essere discussa, per quei Comuni che magari andavano in
quella direzione. Noi, come gruppo, quindi voteremo questa legge, è
sicuramente un passo avanti rispetto a quella di prima ed è una
risposta, a mio avviso, che questo Consiglio regionale doveva dare
a tutto il mondo degli Enti locali e ai Sindaci.
Presidente -
La parola al collega Daudry.
Daudry (AV)
- Credo che cominciamo a essere in dirittura
di arrivo per quanto riguarda la discussione generale per questo
importante punto. Questo Consiglio che per un certo verso si è
trasformato in una sorta di Consiglio straordinario, tra ieri e
oggi ha tracciato due argomenti che sono importanti per quanto
riguarda l'organizzazione dei nostri Comuni, dei nostri Enti:
l'accordo sulla legge n. 6 per un percorso tutti assieme per
arrivare a una soluzione che sia importante e che dia veramente dei
risultati e dei frutti per il loro funzionamento; oggi invece,
com'è stato appena ricordato, ci stiamo avvicinando
all'approvazione delle regole del gioco, ossia le norme che
regoleranno le elezioni dei Consigli comunali. Credo che abbiano
fatto bene certi colleghi a sottolineare e risottolineare che il
Consiglio regionale della Valle d'Aosta ha una competenza primaria
su questo argomento e che è bene guardare quello che fanno fuori
dalla Valle d'Aosta, in Italia e anche all'estero. Dobbiamo anche
dirci e faremo alcuni esempi che a volte... anche se abbiamo un po'
l'abitudine di... come dire? sottolineare sempre negativamente i
provvedimenti, almeno da una parte, che andiamo ad adottare,
possiamo dire che la Valle d'Aosta invece in questo argomento per
molte importanti cose che ha fatto e che sta per fare è
all'avanguardia.
Come gruppo di Alliance Valdôtaine, questo argomento è molto
importante per noi, vorremmo ricordare anche il passaggio che fece
Onida riservato all'autonomia, quell'importante appuntamento con lo
studio denominato "Autonomia in movimento". In quell'appuntamento
si disse che, per le Regioni come le nostre e per valorizzare
l'autonomia, per progredire, è importante l'aspetto del buon
governo ed è fondamentale una visione che vada al di là. Quando
riflettiamo quindi di modifica di legge n. 6, di legge elettorale
per i Comuni, credo che questo modello lo dobbiamo portare e
costruire insieme agli Enti locali, perché gli Enti locali -
sovente lo ripetiamo, ma dobbiamo crederci fino in fondo -
rappresentano il cuore della nostra autonomia e quindi dare loro
degli strumenti di buon governo e per amministrare il proprio
territorio guardando al di là, quindi assieme con dei percorsi
sicuramente di associazionismo, come dicevo in premessa, per noi è
fondamentale.
In Consiglio regionale però ci sono 10 gruppi politici, non
voglio mettermi nella
querelle
dei sottogruppi all'interno
dei gruppi, però questo significa che un percorso che porti alla
stesura di una legge elettorale è un percorso che parte
obiettivamente in salita, perché tutti assieme dobbiamo trovare una
sintesi per andare a elaborare un modello che sia al servizio poi
dei cittadini e degli Enti locali, ma non possiamo credere che
tutto questo avvenga in scioltezza e che tutti ci possiamo trovare
d'accordo sugli argomenti che adesso andremo a vedere, che
ovviamente dividono, perché apparteniamo a parti politiche diverse.
Non voglio oggi citare l'audizione di Pallante, che ci ha invitato
anche a trovare la sintesi fra le diverse parti, però questo
percorso... e qui, a nome del gruppo Alliance Valdôtaine, va tutto
il ringraziamento alla collega Morelli per il lavoro che ha fatto
come presidente, perché è stato un lavoro lungo, importante ma è
stato un lavoro che ha saputo portare una sintesi. Una sintesi che
ha degli aspetti che sono stati dibattuti, che ci hanno visto, come
ho appena sottolineato, partire da punti di vista diversi, vorrei
ripercorrerne alcuni, quelli che riteniamo i principali. Per quanto
riguarda l'elezione diretta del Sindaco del Vicesindaco, è stato
sottolineato perché è stato importante reintrodurre tale figura...
anche qui non tutti partivamo dalla stessa linea, però vorrei
sottolineare, non perché l'ho fatto e ci sto ragionando adesso,
proprio quanto dicevamo prima circa il fatto che il modello
valdostano ha delle peculiarità importanti. La figura del
Vicesindaco, a nostro avviso, è una figura importante, è una
prerogativa della Valle d'Aosta, ma è anche una figura che...
guarda caso, nel dibattito sempre delle regole, dell'eventuale
elezione diretta del Presidente, come contraltare all'eventuale
elezione diretta del Presidente, si è valutata anche l'introduzione
di un Vicepresidente. La funzione del Vicesindaco è una funzione
che ha anche una valenza politica, amministrativa, che fa da
cuscinetto tra il Sindaco, la Giunta e l'intero Ente locale. È
quindi un nostro modello che abbiamo sviluppato, ma che, a nostro
avviso, ha dato e potrà ancora dare sicuramente dei frutti.
Sullo spoglio centralizzato è stato detto, si è partiti dalla
Regione, si è chiesto di introdurlo per il Comune di Aosta, si è
fatto un ragionamento per dare questa libertà maggiore, un'assoluta
tranquillità all'elettorato anche degli Enti locali.
La questione della preferenza unica - possiamo anche dircelo -
associata al voto centralizzato è sicuramente una garanzia
assoluta. Credo però che molti di noi in cuore proprio, oltre alle
appartenenze, oltre alla narrazione che bisogna sovente tenere in
quest'aula... effettivamente questa doppia garanzia è... come dire?
anche un po' pesante per certi versi e non la ritenevamo invece
assolutamente proficua per quanto riguarda le elezioni degli Enti
locali, perché le elezioni degli Enti locali non sono solo -
permettetemi una piccola nota polemica - la fucina dei
raccomandati, ma sono anche il primo passo che fanno i cittadini
per l'amministrazione del proprio territorio e quindi dare la
possibilità con le tre preferenze ai pensionati, ai giovani, alle
donne, e ritorneremo su questo argomento... dare la possibilità
della tripla preferenza siamo fermamente convinti che non sia un
aspetto negativo, anzi, ben lungi da questo, per quanto riguarda la
crescita e l'avvicinamento delle persone alla vita pubblica del
proprio Paese, pensiamo sia un elemento importante.
Condivido alcuni passaggi che sono stati fatti, che
probabilmente ci stiamo avvicinando sempre di più a un modello in
cui ci sarà la prevalenza delle liste civiche, ma siamo in pochi
finanche da questo punto di vista... dove la politica dovrà avere
un ruolo importante nella loro formazione, nel loro sostegno, non
proporre delle liste civiche per far finta che la politica non
esista più, ma nella nascita di vere e importanti liste civiche
dare degli strumenti che diano la possibilità a chi si avvicina per
la prima volta alle elezioni, tipo quella della tripla referenza...
cerchiamo di evitare sempre la reazione negativa ma di riportare
concretamente per quello che è e quindi può essere uno strumento
positivo.
Nel dibattito della preferenza di genere penso che oggi qui sia
stato detto un po' tutto, tutto e il contrario di tutto. Sono stati
enunciati degli studi, chi ha fatto un lavoro approfondito in
commissione gli ha potuti leggere, io stesso li ho approfonditi.
Gli studi sono importanti, ma nella nostra vita e in una comunità
piccola come la nostra è importante anche la pratica, quando quello
che abbiamo letto sugli studi lo ritroviamo nella pratica... penso
che questi siano i principi che ci devono ispirare nelle nostre
scelte. Gli studi dicono che anche in una società occidentale
moderna come la nostra, ahimè siamo ancora indietro per quanto
riguarda la preferenza di genere, ma dicono anche che comunque i
gruppi di lavoro non solo degli Enti locali, ma anche di imprese
private che vedono il lavoro congiunto e possibilmente paritario di
uomini e donne - e questo credo che sia stato sottolineato come
principio in tutti gli interventi - sono gruppi che hanno una
maggior crescita culturale e intellettuale. Ben sapendo che queste
norme sono transitorie, anche per raggiungere l'obiettivo, anche da
questo punto di vista, siamo convinti fortemente che mantenere la
preferenza di genere in questa fase sia importante. Quando dico: la
pratica, lo dico perché, prima di entrare in Consiglio regionale,
ho avuto la fortuna di lavorare, dopo tre Giunte quasi di soli
uomini, l'ultima volta ero in un gruppo di cinque persone con tre
donne e due uomini e la pratica... quando dico che la crescita
intellettuale di un gruppo misto... anche la capacità
amministrativa è più importante, lo dico non solo perché l'ho letto
sugli studi, ma anche perché l'ho vissuto nella pratica.
La questione poi che ha generato più "pruriti", come era
prevedibile, è sicuramente quella degli emolumenti. Il collega che
mi ha preceduto ha già raccontato in parte quello che probabilmente
avverrà con la finanziaria dello Stato, qualcuno stamattina diceva:
"noi abbiamo - l'ho detto anch'io - le nostre prerogative, il
nostro modello, guardiamo intorno a noi quando possiamo crescere,
quando possiamo migliorare". Le cifre non ci sono ancora, però mi
ero tenuto questo piccolo articolo, perché l'avevo trovato molto
serio per l'approccio del problema, leggo per non essere frainteso:
"
il Governo vuol far salire l'indennità a 1500 euro netti
-
e parla dei Comuni sotto i 3000 abitanti -
e sono in arrivo
anche
- quando si parlava all'inizio di tutto il sistema degli
Enti locali -
misure per risolvere l'emergenza dei
Segretari
". Vi annoio un attimo con le misure per risolvere
l'emergenza dei Segretari, sono: la possibilità di usare a
scorrimento le graduatorie - l'abbiamo già sentita -, cercherà di
agevolare l'esercizio delle funzioni associate per consentire di
usare lo stesso Segretario a più enti, questo la sentiremo nella
sottocommissione che stiamo per attivare. Io apprezzo molto i
colleghi che da sempre hanno una posizione molto netta e precisa
sul problema, apprezzo meno chi da Carema a Chamonix ha un
atteggiamento e magari quando è al governo a Roma, per i suoi
importanti esponenti che in questo momento sono in carica, affronta
il problema dicendo: "si fa il Sindaco per amore non per soldi, ma
l'idea è quella di dare un'indennità minima dignitosa". Ecco,
questo è quello che pensiamo anche noi, semplicemente fare il
Sindaco è un lavoro che ha una grandissima responsabilità, questa
responsabilità a cascata è anche dei Vicesindaci delle Giunte e di
tutti i componenti, è un lavoro che si fa per passione, non è
neanche un lavoro se vogliamo essere sinceri, in mezzo a tutti gli
Amministratori locali ci sarà anche qualcuno che non lo fa per
passione, fortunatamente però il nostro compito è quello di
scrivere delle regole che valgono per tutti, che devono dare un
risultato per tutti e ci fa assolutamente piacere che nella
prossima finanziaria il Governo PD-Cinque Stelle cercherà di
portare avanti delle misure che, guarda caso, corrispondono a
quelle che la Valle d'Aosta nella sua competenza primaria da sempre
quindi non solo da adesso, ha cercato di portare avanti.
Prima di concludere - non vedo i colleghi di Rete Civica... -,
devo dire è una nota del tutto mia, ho un piccolo rammarico su
questo testo di legge, però, come dicevo prima, siamo 10 gruppi e
quindi siamo arrivati a un lavoro importante che sosteniamo... 12
perché qui siamo sempre in evoluzione... durante i lavori in questi
9 mesi, se non sbaglio, sono stati trattati due argomenti magari
piccoli che però potrebbero rappresentare un'evoluzione importante,
perché, quando facciamo un'attività di tipo normativo sulle regole
del gioco, sappiamo che è un'attività che progredisce, magari oggi
in questi mesi in commissione abbiamo parlato di cose che non sono
ancora diventate legge, ma che potrebbero diventarlo: è la proposta
dell'assemblea civica per i piccoli Comuni sotto i 300 abitanti e
la proposta che è stata ricordata in inizio di seduta per favorire
la composizione delle due liste magari dando un numero minore. È
una proposta che oggi è stata messa sul tavolo, è una proposta che
non ha ancora dei numeri per poter diventare legge, ma credo che
sia una proposta che le forze autonomiste devono coltivare,
studiare e approfondire, perché, al di là delle misure che abbiamo
adottato e che crediamo fermamente possano portare un contributo
per avvicinare di nuovo e nuovamente con forza le persone alla vita
amministrativa del proprio Ente, queste sono delle proposte che
riteniamo essere molto vicine al modo di amministrare i nostri
piccoli Comuni e soprattutto molto vicino alla realtà dei nostri
piccoli Comuni di montagna. Confido quindi che nel prosieguo dei
lavori che faremo, dei ragionamenti che porteremo avanti potremo
trattare anche questi argomenti.
Concludo con una piccola nota: ribadisco i ringraziamenti alla
presidente Morelli per il lavoro che è stato fatto e soprattutto
per l'impegno che tutti i numerosi gruppi hanno messo, perché oggi
sicuramente stiamo sicuramente per licenziare un buon testo e sono
anche convinto che abbiamo seminato degli argomenti che
diventeranno importanti e che avremo l'occasione di riprendere in
futuro.
Presidente -
La parola al collega Peinetti.
Peinetti (UV)
- Inizio subito così mi tolgo il pensiero a
ringraziare sia la Presidente della I Commissione, sia i colleghi
con cui abbiamo lavorato in questi lunghi mesi, mi sembra che
qualcuno abbia detto 9 e in quel caso sarebbe un parto a termine,
se sono di meno, è stato pre-termine, quindi non lo so bene se sia
un parto a termine o no. Il tempo che ci abbiamo messo non è stato
tempo perso e nessuno ha perso tempo, abbiamo discusso anche con il
collega Vesan degli omini Michelin, se lo ricorderà, ne abbiamo
discusso a lungo, su come gestire, è stata anche una proposta molto
interessante che ci ha portato via diverso tempo, non è che abbiamo
aspettato di andare a prendere ordini da qualcuno e farci dire cosa
dovevamo dire. Lo stesso volevo dire anche alla collega Pulz di cui
riconosco sicuramente la verve e le proposte interessanti, ma non
c'è stata mai credo in queste commissioni della melina o della
perdita di tempo com'è stato detto all'inizio. Abbiamo lavorato su
una tematica che è complicata, non so se andava ritoccata o no, io
me la sono ritrovata, è stata una delle prime cose che ho
affrontato, ma che ho studiato, approfondito, non è che ci ho messo
due minuti. Sono state apportate a questa legge delle modifiche
interessanti, che credo siano nell'ottica di una modernizzazione
della stessa. Com'è stato detto da tutti, sicuramente la più
importante è quella dell'introduzione anche dell'elezione diretta
del Sindaco, del Vicesindaco nei Comuni sotto i 1000 abitanti, ma
io vorrei fare proprio un brevissimo cenno, perché vorrei evitare
di entrare in questa diatriba sulla preferenza di genere, anche
perché non sono d'accordo con il mio Capogruppo, per cui almeno la
mettiamo subito su questo tono, a dimostrazione che anche nel
nostro movimento si discute, eccome, poi in questi giorni ancora di
più, perché io ritengo che la preferenza di genere in questo
momento sia ancora uno stimolo per cercare di livellare certe
disparità. Io arrivo da un mondo dove non esistono preferenze di
genere, ma vi do un dato: ci sono circa 150 primari di chirurgia
vascolare in Italia e c'è solo una donna che fa il primario di
chirurgia vascolare, gli altri 149 sono maschi. Primari di
chirurgia in generale ce ne sono pochissime e questa è la
dimostrazione che, nonostante in medicina ci siano molti più
iscritti femmine che non maschi, il dato è ancora molto
squilibrato, però queste sono situazioni che si stanno evolvendo e
vedremo che cosa succederà, forse degli aiuti bisogna ancora darli,
i mondi lavorativi sono diversi.
Per quanto riguarda invece la vicenda se è giusto o sbagliato
riconoscere o meno l'indennità più o meno elevata ai nostri
Sindaci, io penso che voi in quest'aula tutti quanti conosciate
perfettamente quali sono le estensioni dei nostri comuni, immagino
che tutti le conosciate, se non le conoscete, se qualcuno se l'è
dimenticato, io ve le ricordo: dei primi 15 Comuni della Valle
d'Aosta ben 9 come estensione hanno meno di 1000 abitanti e 5 di
questi 9 hanno meno di 500 abitanti. Questo significa che un
piccolo Comune si trova a gestire delle estensioni molto ampie di
territorio, molto grandi di territorio e sicuramente in un periodo
come questo di gravi dissesti idrogeologici e di gravi
problematiche climatiche che tutti quanti evidenziavamo in
quest'aula sistematicamente, reggere dei Comuni che hanno delle
grandi estensioni a fronte di piccoli numeri di abitanti è comunque
molto impegnativo e le norme sono uguali per il piccolo comune e
per il grande comune. Indubbiamente quindi questo è un dato di cui
bisogna tenere conto, perché i rischi penali, civili,
amministrativi legati alla gestione del territorio sono molto
importanti. Io sono nato qui dietro, nelle Valli di Lanzo, che sono
molto simili alla Valle d'Aosta, io vi invito andare a vedere come
sono ridotte le Valli di Lanzo rispetto alle Valli della Valle
d'Aosta, così capirete che cos'è forse l'autonomia, magari qualcuno
si fa un'idea, perché citare i Comuni del Canavese, io arrivo da lì
e poi andare a vedere come sono messi i Comuni del Canavese, magari
sono due cose diverse.
Vengo all'ultimo punto, perché non voglio togliere spazio ancora
alla discussione, ma un punto su cui abbiamo dibattuto a lungo è
quello delle retribuzioni. I riconoscimenti economici che abbiamo
voluto inserire in questa legge, dopo lunga discussione, io non li
ritengo né scandalosi, né sbagliati, né che sia buttare via i
soldi, ritengo inoltre che essi - e abbiamo dibattuto con i
colleghi che invece hanno altre idee assolutamente legittime -
siano dei riconoscimenti economici che vanno nella direzione di
riconoscere proprio questo rischio. È vero, come ha detto qualcuno,
che nessuno te lo fa fare, ma nessuno ti fa fare niente nella vita,
ciò non vuol dire che tu non debba essere retribuito per quello che
fai, credo che sia un dato di fatto. Qui parliamo sempre di molte
categorie sociali che giustamente rivendicano i propri diritti, in
questo caso credo sia nostro dovere riconoscere un giusto
compenso... non so se sia giusto o sbagliato, se poi andiamo a
vedere i compensi che ci sono nelle altre Regioni a statuto
speciale, scopriamo che nella Provincia autonoma di Bolzano e di
Trento i Sindaci guadagnano di più che i nostri, anche con la nuova
proposta di legge. Non mi sembra quindi assolutamente scandaloso,
fatte tutte le premesse precedenti, che questo venga dato oggi come
riconoscimento a delle persone che si assumono dei rischi non
indifferenti al di là se riusciranno o meno poi a fare carriera
politica.
Anche le penalizzazioni che sono state introdotte - io ho
discusso a lungo con alcuni colleghi in commissione su questo - le
ritengo sbagliate, anche perché un Sindaco a tempo pieno o a tempo
parziale non ha orari, può essere chiamato alle tre di notte perché
è venuta giù una valanga in un Comune di meno di 500 abitanti, può
essere non necessariamente in servizio nel Comune, ma deve
continuare a gestire il suo Comune. Saranno poi gli elettori che
alla fine del mandato decideranno se l'ha fatto bene o male e non
sarà certo quel riconoscimento economico, che peraltro in parte è
anche volontario o, meglio, l'abbiamo lasciato alla volontarietà
dei singoli Consigli comunali... decideranno, come ho detto prima,
i suoi elettori se ha fatto bene o ha fatto male e quindi la
risposta sarà molto evidente, come spesso purtroppo non accade in
altre situazioni.
Come ha già detto il collega Bianchi, noi pertanto voteremo
questa legge con tutte le osservazioni che sono state fatte e che
indubbiamente sono frutto di una sintesi di mesi di lavoro e
ritengo che il dato oggettivo sia che i nostri Comuni hanno bisogno
di ripartire con una legge certa, con una legge, per quanto
possibile, chiara, magari potrà anche essere modificata nel futuro,
chi lo sa, ma le leggi sono fatte per essere applicate, ma anche
per essere modificate, quando dimostreranno magari sul campo che
c'è qualche cosa che non va, però penso che lavoro che è stato
fatto dà una buona legge a quest'aula e ai nostri Comuni e credo
che sia questo, come già detto in altre occasioni, il compito di
quest'Assemblea.
Presidente -
Ha chiesto la parola il collega Bertin.
Bertin (RC-AC)
- Sarò estremamente breve, la discussione
è stata già sufficiente lunga, si è già esposto quali sono le
caratteristiche e gli elementi di questa proposta di legge, che
nasce dalla commissione attraverso un lungo lavoro di
approfondimento e di mediazione tra i componenti della commissione,
una mediazione per cercare di trovare in un settore come questo,
riguardante le regole e gli Enti locali, la più ampia convergenza
possibile. Con questo spirito ho sottoscritto questa legge, anche
se in molti aspetti evidentemente mi lascia delle perplessità, ma
questo approccio nel cercare di coinvolgere il più possibile l'aula
su questo progetto di legge importante ha fatto sì che partecipassi
sia ai lavori che al voto di questa proposta di legge. Un lavoro
lungo che ha in parte ripreso i suggerimenti che sono arrivati dal
Celva e dai Sindaci, che vanno a modificare in alcuni aspetti la
legge approvata nel 2015, una legge che si era posta alcuni
obiettivi: innanzitutto quello di favorire una maggiore
partecipazione di genere all'interno del Comune e, dal punto di
vista statistico, questo è stato un obiettivo raggiunto sia come
numero che come presenza di donne, qui si tratta di donne, nelle
Giunte che hanno una situazione virtuosa che potrà magari poi dopo
ricadere anche su altri livelli di amministrazione. La legge del
2015 questo obiettivo l'ha raggiunto. La stessa legge era
intervenuta con la volontà di diminuire i conflitti all'interno
delle comunità, cercando di stemperare certe campagne elettorali
che poi si trascinano per anni e creano dei problemi anche
all'interno dei piccoli Comuni soprattutto. Si era all'epoca
eliminata l'elezione diretta del Sindaco, del Vicesindaco proprio
in questa direzione, in realtà anche su richiesta da parte dei
Sindaci. Questa che era, secondo me, nelle intenzioni una buona
iniziativa sembrerebbe non avere raggiunto l'obiettivo,
diversamente da quella a cui accennavo in precedenza. C'è pertanto
un ritorno all'elezione diretta del Sindaco e del Vicesindaco, una
cosa che se non altro semplifica anche un quadro già di per sé
complesso, creando una certa omogeneità all'interno di tutti i
Comuni valdostani.
Ho altre perplessità su questa legge... vi è una certa
difficoltà anche nei numeri... di coinvolgere più persone nella
gestione della cosa pubblica. Il Consigliere Ferrero accennava
all'aspetto riguardante i numeri dei Comuni, che certamente pone
dei problemi di efficacia nel rispondere alle esigenze dei
cittadini, non è però con questa legge elettorale che si può
intervenire in questo settore, qui andiamo a definire soltanto gli
aspetti legati alla disciplina strettamente elettorale. Quello è un
problema che andrà posto al di là delle fusioni o meno, per rendere
più efficace un sistema che così com'è in questo momento certamente
non risponde in modo... come dire? puntuale a tutte le
problematiche esistenti. Tra l'altro, in questi giorni, come
commissione, abbiamo audito le forze dell'ordine in ragione della
proposta di legge sull'istituzione di un osservatorio per il
contrasto alle infiltrazioni mafiose e la debolezza delle strutture
amministrative è un elemento che può favorire le infiltrazioni di
tipo mafioso. Le strutture più efficienti hanno anche l'effetto di
contrastare l'intervento di queste associazioni all'interno del
tessuto amministrativo-politico della regione. Ritornando alle
dimensioni dei Comuni, credo che la Valle d'Aosta abbia questa
caratteristica di avere anche dei piccoli Comuni, ritengo altresì
che questa caratteristica debba anche essere vista positivamente se
si vuole sfruttarla come un'opportunità per sperimentare nuovi
modelli di partecipazione, ritornando al passato in parte, ma
guardando verso il futuro. Le piccole comunità, se le manteniamo
come sono, devono diventare un momento di sperimentazione
democratica e di partecipazione diversa. Proprio per questo ho
presentato un emendamento che va in questa direzione: per dare la
facoltà, la possibilità ai Comuni al di sotto dei 300 abitanti di
trasformare il loro Consiglio comunale in un'Assemblea del
cittadino, andando incontro a una visione di democrazia diretta e
partecipata da parte della comunità, una sperimentazione che, a mio
avviso, almeno andrebbe comunque tentata, da questo punto di vista,
mi auguro che si faccia prima o poi... che si introduca questo
elemento che caratterizzerebbe anche l'ordinamento valdostano,
dandogli alcune peculiarità e andando incontro a quell'idea di
federalismo, lo dico da vetero-federalista che ha nella
partecipazione un elemento fondamentale. La legge di per sé va a
intervenire su diversi aspetti, credo che, come tutte le leggi,
abbia diversi difetti, sperimenteremo, come abbiamo fatto con la
legge del 2015, quali saranno gli effetti di questi nuovi elementi
introdotti e ci auguriamo che funzionino.
Presidente -
Ha chiesto la parola il collega Restano.
Restano (GM)
- Un breve intervento per dire che sono a
favore di questa norma, che recepisce gli indirizzi che arrivano
dal territorio, sicuramente si poteva fare in maniera diversa,
sicuramente si poteva fare in maniera migliore, però, con questo
lavoro ringraziando l'impegno di tutti, ma soprattutto della
Presidente della commissione, direi che ci siamo riappropria di un
ruolo importante da parte del Consiglio: quello di legiferare. È
per questo che condivido quanto detto dal collega Daudry, questo è
un Consiglio straordinario non perché l'abbiamo richiesto e poi ci
è stato negato... è proprio straordinario nei contenuti, proprio
perché ha riportato al centro l'operatività dei Consiglieri, non
solo perché discutiamo questa legge, ma pensate al favoloso numero
che abbiamo fatto ieri... sulla proposta di legge n. 32 cosa non
abbiamo fatto! Ci siamo riuniti tra Consiglieri e ci siamo
confrontati sull'importante futuro di questa norma e abbiamo
definito insieme - udite udite, senza componenti del Governo,
depositari di questa delega -, abbiamo deciso noi
peones
di
riportare la proposta di legge in commissione e di accordarci, un
accordo politico sul futuro percorso di questa norma e questo è
importantissimo. Devo dire che dei piccoli segnali nel corso di
questa legislatura che io credevo e definivo politicamente di
livello inferiore rispetto alla precedente, li avevamo già avuti,
sulla legge della mobilità, legge che assolutamente non ho
condiviso, ma è figlia di un percorso consiliare, ancorché dobbiamo
ammettere che il Consiglio non è dotato di tutti quegli strumenti
che ha la Giunta per legiferare, ma insistendo, grazie al
Presidente di commissione, anche se non faccio parte della
maggioranza, lo devo riconoscere, abbiamo fatto questo importante
passo. I Consiglieri si sono riappropriati del proprio ruolo e
l'hanno fatto anche ad alta voce, anche se magari qualcuno fa finta
di non ascoltarci ogni tanto, però nei fatti questo è avvenuto e le
premesse per fare questo passo c'erano già state nei giorni
precedenti, ma ci pensate politicamente che cosa non è avvenuto nel
giro di pochi giorni? Il Congresso dell'Union Valdôtaine, che si è
riappropriata di un ruolo politico, si era persa, avevamo pensato
che un domatore del Leone che provenisse da Rete Civica li avrebbe
tutti fermati all'interno di una gabbia, ma non è così, il domatore
ieri si è sbriciolato, ma non fa parte di questo contesto e non ha
neanche motivo forse di far valere la propria parola, ma il Leone è
tornato a ruggire, ha detto la sua e questo è un importante ruolo
politico dei Consiglieri, ma anche del partito più importante della
nostra Regione - non me ne vogliate, colleghi della Lega, ma io da
lì provengo -, il mini Congresso di Rete Civica, che qualcosa ha
pur detto, ha sancito un piccolo fallimento. Non è politica, ma
finalmente viviamo tranquilli, non abbiamo
hacker
in
Regione, ma abbiamo anche, come Consiglio, in sinergia con la
Giunta, approvato una mozione sul futuro della sanità, che devo
dire è importante perché, in assenza di norme, abbiamo detto: "no,
facciamo una norma che riguarda il futuro della sanità
territoriale". Signori miei, quindi questo è un Consiglio
importantissimo che ritengo rimarrà nella storia, perché i segnali
che abbiamo saputo dare ieri sono importanti e anche quelli che
daremo: legge sulla mobilità, legge elettorale, proposta di legge
n. 32. Cari colleghi di destra o di sinistra, continuiamo così e la
rivolta dei
peones
avrà un grande significato per il futuro
politico di questa Regione.
Presidente -
Ci sono altri interventi? Se non ci sono
altre richieste, chiudiamo la discussione... prima della chiusura
la parola alla collega Morelli.
Morelli (AV) -
L'intervento del collega Restano mi dà il
"la", perché mi viene da dire che non ci sto a farmi tirare per la
giacca da chi dice che ci siamo adeguati supinamente alle proposte
del CPEL e da chi invece avrebbe voluto che avessimo applicato alla
lettera le proposte dello stesso. Rivendichiamo un ruolo che è
quello di legislatori e che è quello che abbiamo cercato di portare
avanti insieme all'interno della commissione. Ho ascoltato con
attenzione tutto il dibattito, gli interventi sono stati molti,
dispiacciono un po' certi giudizi
tranchant
, in particolare
quello espresso dal collega Vesan del Movimento Cinque Stelle, che
peraltro ha partecipato attivamente al dibattito in commissione. Mi
viene da dire che forse l'approccio del Movimento Cinque Stelle è
un po' condizionato dal fatto che non hanno rappresentanti come
Sindaci o Vicesindaci, Assessori all'interno dei Comuni e quindi
diciamo che l'approccio è forse un po' più teorico rispetto ad
altre rappresentanze che invece conoscono i problemi dall'interno.
Così come devo dire mi è dispiaciuta l'interpretazione integralista
della collega Pulz sulla rappresentanza di genere, che, da una
parte, afferma di voler sostenere la presenza e la partecipazione
femminile e poi, dall'altra, fa un passaggio in cui stigmatizza
l'opinione legittima delle Sindache o Vicesindache attuali, che,
nonostante la difficoltà per le donne, nonostante il carico di
lavoro, la famiglia e gli impegni che le donne si trovano a dover
affrontare, si impegnano all'interno delle Amministrazioni comunali
e quindi quel giudizio così severo su chi ha opinioni diverse mi
sembra un po' inopportuno. Spiace anche che la collega, invece di
riconoscere il lavoro di mediazione che ha portato a una norma da
lei auspicata e che permetterà di avere dei Consigli comunali più
equilibrati per ciò che concerne la rappresentanza della
popolazione... sappiamo che per le donne non è facile candidarsi
per ragioni di mancanza di tempo, per ragioni culturali, sociali,
ma il contributo delle donne è necessario e lo è ancora di più a
livello comunale: quello più vicino ai cittadini, quello che
risponde ai bisogni quotidiani. A livello personale non ho voluto
intervenire prima nel dibattito che ha coinvolto tutte le colleghe,
devo dire che condivido il sentire della collega Spelgatti in
merito a una sorta di valore che attribuisco all'elezione in
ragione di ciò che si è, delle proprie competenze più che
dell'appartenenza a un genere, dopodiché però la società è composta
da donne da uomini ed è giusto poi garantire uguali possibilità di
partecipazione, uguale basi di partenza.
Vorrei fare un passaggio anche sul controllo del voto. Io
ritengo che la preferenza di genere comporti anche un rischio di
controllo del voto e quindi anche in questo senso io sono sempre
stata dubbiosa e contraria. A proposito di controllo del voto,
vorrei porre l'accento sullo spoglio centralizzato, su questa
misura che abbiamo voluto adottare laddove possibile a garanzia
della segretezza. La nostra legge è l'unica che prevede l'elezione
del Vicesindaco, è stato ricordato da molti, questo aspetto per
qualcuno è negativo, noi riteniamo al contrario che sia una
particolarità tutta nostra, assolutamente da salvaguardare, che
garantisce la stabilità, permettendo ai Vice di subentrare a quei
Sindaci che per motivi diversi possono lasciare l'incarico, non
ultimo anche quello di candidarsi alle elezioni regionali e portare
la loro esperienza amministrativa arricchendo il dibattito
all'interno del Consiglio regionale. Questo per noi non è un
limite, al contrario è un valore aggiunto che ci
contraddistingue.
Condivido con il collega Ferrero la necessità di ragionare senza
preclusioni, in modo lucido, sulla riduzione del numero dei Comuni.
È un argomento per certi versi tabù, che però è stato affrontato da
realtà simili alla nostra: penso alla Provincia di Trento, penso ai
Cantoni svizzeri, ancora ultimamente, quando siamo stati nel Jura
per l'APF, abbiamo avuto modo di confrontarci con colleghi
Parlamentari che sono allo stesso tempo Sindaci, che hanno
testimoniato della loro esperienza in merito a un processo che
porti alla fusione dei Comuni, un processo che deve partire dal
basso, che deve avere tutte le salvaguardie possibili, che deve
essere incentivato, ma che sarà giusto e necessario affrontare.
Sugli emolumenti in commissione credo che si sia condivisa in
modo abbastanza unanime la necessità di riconoscere anche
economicamente il lavoro e la responsabilità dei Sindaci,
responsabilità che attengono spesso a un territorio particolarmente
difficile, dove banalmente, ma neanche tanto, i massi cadono e
provocano danni alle persone e alle cose e le responsabilità poi
ricadono sulle Amministrazioni locali. Su temi come questi ci
rendiamo conto che non è facile portare avanti certe posizioni, è
sicuramente di questi tempi molto più facile pronunciarsi in modo
contrario, però sono temi che vanno affrontati e che nella nostra
responsabilità di legislatori dobbiamo affrontare; tra l'altro,
anche a livello italiano si stanno proprio in questi giorni
decidendo degli aumenti per le indennità dei Sindaci proprio dei
piccoli Comuni.
In conclusione il percorso, che è stato quasi una gravidanza
come ricordava il collega Peinetti, è stato lungo, oggi ci porta a
una conclusione che non è perfetta sicuramente, credo che ognuno di
noi abbia rinunciato in qualche modo a parte delle sue opinioni,
però è frutto di una mediazione che ha visto il Consiglio
riacquistare una centralità dovuta, come giustamente ricordava il
collega Restano, e che tutti ci auguriamo verrà ugualmente portata
avanti anche su altri temi importanti.
Presidente -
Ci sono altri? Chiudiamo la discussione
generale. Per la replica, la parola al presidente Fosson.
Fosson (PNV-AC-FV) -
Due parole sole per sottolineare che
si è giunti a un risultato con un lavoro trasversale, sinergico,
difficile, ma si è giunti a un risultato che va a colmare certe
criticità soprattutto sull'elezione diretta del Sindaco nei piccoli
Comuni, sul fatto numerico che alcuni Comuni non riuscissero con
quanto previsto prima a consentire lo svolgimento normale di un
lavoro di Governo e di Giunta, soprattutto per ringraziare chi,
dalla Presidente di commissione a tutti i Commissari, si è
adoperato per giungere a questo risultato, che comunque è un
risultato di mediazione. Forse certi aspetti possono non essere
condivisi da tutti e questo è anche comprensibile.
Io penso che i Comuni della Valle d'Aosta e gli Enti locali
siano una grande risorsa, testimoni delle esigenze della nostra
gente, che quindi la nostra attenzione vada rivolta in particolare
a questi. Il Sindaco ha sicuramente delle responsabilità maggiori
che in passato, crescenti, anche se questo non è sempre e
giustamente monetizzabile. Comunque il fatto che giovani Sindaci si
avvicinino a questo impegno presuppone la necessità di contribuire
al fatto che lo possano svolgere in modo corretto e continuativo.
Sul fatto di genere io non intervengo, è stato già detto molto, la
presenza della donna nella vita politica, nella vita sociale e
nella vita imprenditoriale italiana penso che sia importante e si
riveli sempre di più importante e da sostenere come si è detto.
Siamo a un'altra tappa di capacità legislativa su delle esigenze
degli Enti locali e questo, anche se con tempi magari più lunghi
del previsto, è molto positivo, è segno di una vitalità che non è
solo della Giunta, ma di tutto il Consiglio che viene rispettato e
utilizzato in tutte le sue capacità e in tutte le sue funzioni.
Siamo di fronte a una sfida molto importante, perché quella di
rivedere la legge n. 6 è una sfida molto importante, perché, come
ci siamo detti tutti, intervenire sui numeri dei Comuni è doveroso,
ma non sarà facile, perché culturalmente forse il territorio non è
ancora pronto a questo. È questo l'impegno di tutto il Consiglio:
di andare verso una legge che dovrà essere molto innovativa per il
bene della Valle d'Aosta.
Presidente -
Ci sono altre richieste di interventi in
replica? Se non ci sono altre richieste, partiamo l'analisi
dell'articolato nel nuovo testo della I Commissione. All'articolo 1
vi è l'emendamento n. 1 del collega Bertin. Ha chiesto la parola il
collega Bianchi.
Bianchi (UV) -
Mi scusi, Presidente, era solo per
chiedere una piccolissima sospensione per valutare.
Presidente -
Il Consiglio è sospeso.
La seduta è sospesa dalle ore 12.23 alle ore 12.36.
Rini (Presidente) -
Chiedo ai colleghi di tornare in aula
per cortesia. Procediamo con l'analisi dell'articolato.
All'articolo 1, come detto prima, vi è l'emendamento n.1 del
collega Bertin. La parola al collega Cognetta.
Cognetta (MOUV') -
Avremmo bisogno anche noi di un attimo
di sospensione come gruppi.
Presidente -
Okay. Vista l'ora, colleghi, non possiamo
poi più intraprendere una votazione, sospendiamo i lavori del
Consiglio per riprenderli alle ore 15:30. Grazie, arrivederci.
---
La seduta termina alle ore 12.37.
