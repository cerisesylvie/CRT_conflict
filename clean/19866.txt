Classificazione
ASSISTENZA SANITARIA E OSPEDALIERA
Piano socio-sanitario regionale


Resoconto integrale del dibattito dell'aula
Oggetto del Consiglio n. 3047 del 20 febbraio 2003 - Resoconto
OGGETTO N. 3047/XI Approvazione della relazione sanitaria e
sociale 2001 ai sensi dell'articolo 4 della l.r. n. 5/2000.
Deliberazione Il Consiglio
Vista la legge regionale 25 gennaio 2000, n. 5 recante "Norme
per la razionalizzazione dell'organizzazione del servizio sanitario
regionale e per il miglioramento della qualità e
dell'appropriatezza delle prestazioni sanitarie, socio sanitarie e
socio assistenziali prodotte ed erogate nella Regione";
Visto l'articolo 4 - comma 1 - della suddetta legge, che prevede
la predisposizione annuale della Relazione sanitaria e sociale da
parte della struttura regionale competente in materia di sanità,
salute e politiche sociali;
Visto l'articolo 4 - comma 3 - della suddetta legge, che prevede
che tale Relazione sia presentata dalla Giunta all'approvazione del
Consiglio regionale;
Richiamata la deliberazione della Giunta regionale n. 5186 in
data 31 dicembre 2001 concernente l'approvazione del bilancio di
gestione per il triennio 2002/2004, con attribuzione alle strutture
dirigenziali di quote di bilancio e degli obiettivi gestionali
correlati e di disposizioni applicative;
Visto il parere favorevole rilasciato, in assenza del Capo
servizio Risorse, dal Coordinatore del Dipartimento Sanità, Salute
e Politiche Sociali, ai sensi del combinato disposto degli articoli
13, comma 1, lettera e) e 59, comma 2 della legge regionale 23
ottobre 1995, n. 45, sulla legittimità della presente
deliberazione;
Visto il parere della V Commissione consiliare permanente;
Delibera
di approvare l'allegata Relazione sanitaria e sociale 2001 ai
sensi dell'articolo 4 della L.R. 5/2000.
Allegato
(Omissis)
Président
La parole à l'Assesseur à la santé, au
bien-être et aux politiques sociales, Vicquéry.
Vicquéry (UV)
Vorrei ringraziare anzitutto i colleghi
consiglieri che hanno partecipato alla presentazione ufficiale di
questa relazione, così come coloro che hanno lavorato all'interno
della V Commissione consiliare; per questo motivo, do per letta la
relazione che ho presentato in quella sede, che era collegata alla
relazione sugli anziani, ma che ha una stretta attinenza rispetto
alla relazione socio-sanitaria. Mi limito a fare alcune
osservazioni in premessa di larga massima, rinviando al dibattito
consiliare l'analisi nel merito delle singole questioni.
Inizio con il dire che questa è la prima ricerca campionaria
sulla salute fatta in Valle d'Aosta che abbia un peso scientifico,
perché sono state intervistate più di 1.200 famiglie con un numero
cospicuo di interviste e mai un'indagine così ampia è stata
realizzata in Valle d'Aosta; per cui, i dati che ne escono, hanno
una grossa valenza dal punto di vista epidemiologico e della
conoscenza della società valdostana, la quale si interseca
trasversalmente su diversi settori e che va ben al di là della
sanità e della salute, perché ci permette, per la prima volta
forse, di fotografare sotto una luce diversa la nostra realtà.
Direi anche che questa ricerca è la prima che valuta sia gli
aspetti socio-sanitari che gli aspetti sociali. Cosa ne esce
fondamentalmente? Ne esce un elemento che, a mio parere, è da
approfondire in questa e in altre sedi, vale a dire che dove c'è
meno povertà e, al contrario, c'è più benessere economico, questo
porta a più salute. Questo fenomeno ci deve far riflettere, perché
dovremo indirizzare le nostre politiche - non mi riferisco solo
alle politiche dell'Assessorato regionale alla sanità, ma anche
alle politiche del Governo regionale e del Consiglio regionale -
verso questi macro-obiettivi, per cui la sconfitta della povertà in
Valle d'Aosta, il miglioramento del benessere, il rafforzamento
delle reti di solidarietà, anche intergenerazionali, oltre che
istituzionali.
Possiamo partire da un assunto che è apparentemente molto
qualificante, quello secondo cui i Valdostani percepiscono il loro
stato di salute per addirittura il 93 percento negli uomini e l'87
percento nelle donne come uno stato di salute che è o molto buono o
buono: questo potrebbe tranquillizzarci per dire che non abbiamo
più nulla da inventarci, dobbiamo mantenere l'esistente, dobbiamo
monitorare il tutto. Vorrei invece analizzare criticamente questo
dato, che è sicuramente positivo, ma che testimonia che dalla
percezione di salute lo stato di salute effettivo poi corrisponde a
questa sensazione che ognuno di noi ha; è importante percepire bene
lo stato di salute, ma questo aspetto non deve far dimenticare che,
a volte, il percepire bene il proprio stato di salute, nasconde una
mancata politica di prevenzione e di cura da parte di ogni singolo
cittadino. Questo è un altro degli aspetti su cui dobbiamo puntare,
cioè l'informazione, la conoscenza, perché la salute la si difende
autonomamente e con l'aiuto, ovviamente, delle istituzioni
pubbliche, ovvero regioni, enti locali, "non profit", volontariato,
terzo settore, ma fondamentalmente deve essere il cittadino che,
autonomamente, deve interagire con le strutture pubbliche.
Un secondo assunto che esce dalla relazione è che lo stato di
salute dei Valdostani è buono, che è migliore di altre regioni del
nord Italia e che, sostanzialmente, possiamo dirci soddisfatti.
Vorrei toccare però alcuni punti di criticità che non possono non
partire dallo studio degli anziani. In Valle d'Aosta, nel 2000
abbiamo, con riferimento alla popolazione intera, il 18,5 percento
di anziani ultrasessantacinquenni rispetto al 20,1 percento del
Piemonte, al 16,5 percento del Trentino e al 17,7 percento per
l'Italia. È un dato apparentemente in linea con le Regioni del nord
Italia, ma se lo andiamo ad analizzare nel dettaglio - e partirei
dall'indice di vecchiaia - vediamo che ci porterà a situazioni
preoccupanti, alcune delle quali sono già assolutamente
preoccupanti oggi.
L'indice di vecchiaia, che comprende il numero di anziani oltre
i 65 anni rispetto ai bambini in età 0-14 anni, ci dà nel 2003 un
numero di circa 150 anziani ogni 100 bambini, per proiettarci nel
2011 a 170, nel 2016 a 195, nel 2021 a 225, nel 2026 a 255 anziani
per 100 bambini. Se questo è un dato incontrovertibile, a meno che
politiche familiari, situazioni socioeconomiche generali non solo
della Valle d'Aosta, ma dell'Italia e dell'Europa intera, non
controbilancino questa tendenza, è assodato che vivremo in una
società di anziani. E la nostra proiezione come Valle d'Aosta
rispetto al Piemonte non si differenzia di molto, ma si differenzia
rispetto all'Italia e rispetto al Trentino Alto Adige, dove, a
fronte dei nostri 255 anziani per 100 bambini del 2026, il Trentino
ne avrà solo 200. Questo differenziale demografico è anche un
differenziale in termini di salute, perché la correlazione diretta
tra invecchiamento della popolazione e salute è un dato
incontrovertibile.
Se passiamo all'indice di vecchiaia esistente, suddiviso per
comune della Valle d'Aosta, segnalo che già oggi alcuni comuni
hanno un indice di vecchiaia che va dal 156,9 per 100 bambini a
addirittura 350 per 100 bambini. Nelle schede che vi ho consegnato
sono evidenziati in nero questi comuni; li cito perché gli
amministratori comunali di questi comuni devono seriamente pensare
alla sopravvivenza dei comuni stessi; sono i Comuni di
Saint-Rhémy-en-Bosses, Ollomont, Doues, Allein, Chamois, Bard,
Arnad, Verrès, Issogne, Challand-Saint-Victor,
Challand-Saint-Anselme, Emarèse, Brusson, Saint-Vincent,
Saint-Denis, Verrayes, Gaby, Fontainemore, Perloz, Saint-Marcel,
Cogne, Rhêmes-Saint-Georges. In questa scheda vediamo che nella
"banlieue" di Aosta vi è una situazione migliore, ma probabilmente
questo fatto è dovuto all'effetto attrattivo della città di Aosta
rispetto alle realtà periferiche che sono dotate di meno servizi
rispetto alla città.
Questa fotografia della realtà valdostana è drammatica, perché
deve far riflettere non solo gli amministratori comunali, ma "in
primis" questa Assemblea su tutte le politiche, da quelle
scolastiche a quelle di investimento, dalle politiche produttive,
al turismo. Dobbiamo assolutamente far sì che i servizi vadano sul
territorio, che Aosta venga decongestionata perché ogni posto di
lavoro nella periferia produce un volano economico e un volano
sociale incontrovertibile. Non vi è alternativa, in Valle d'Aosta,
a questa politica di territorializzazione di servizi, di servizi
non in senso stretto, ma di servizi intesi come attività
produttiva, perché il reddito di ogni singolo nucleo familiare è
prodotto dal lavoro.
Rispetto alla struttura socio-demografica della Valle d'Aosta,
questo è un altro punto di criticità che voglio sottolineare:
assieme a quello degli anziani, vi è un'alta prevalenza di persone
sole, singoli fra gli adulti e vedove - quest'ultimo dato per
effetto della maggiore sopravvivenza delle donne -, e una
significativa proporzione di famiglie separate con minori
dipendenti. Ne parleremo dopo per dare delle indicazioni. Tralascio
quelli che sono stati evidenziati come gli stili negativi in ordine
di importanza; ne cito solo alcuni: fuma un uomo su quattro, una
donna su cinque, fa vita sedentaria un uomo su cinque, una donna su
quattro, un anziano su tre; è obeso un adulto su quindici, un
anziano su dieci; sono forti bevitori di vino una persona su
quindici. Rispetto all'abitudine del fumo essa è andata diminuendo
fra i giovani: oggi fumano cinque giovani su dieci adulti, contro
sette su dieci tra gli anziani. Il rapporto nelle donne è aumentato
quattro su dieci oggi, due contro dieci tra le anziane.
Rispetto agli stili di vita, quelli negativi si associano spesso
a condizioni di svantaggio sociale e questo è il terzo elemento di
valutazione. Il fumo è una volta e mezzo superiore negli uomini con
basso titolo di studio. C'è inoltre una stretta correlazione tra
condizioni sociali, accesso ai servizi sociosanitari e condizioni
di salute.
Rispetto alle malattie croniche, come è stato detto, siamo in
linea con le regioni del Nord e meglio della media nazionale. Le
malattie croniche si studiano per stimare i carichi assistenziali,
necessari a rispondere al bisogno con il servizio pubblico. Sono in
questo caso le malattie diagnosticate da un medico e riferite
dall'intervistatore, per cui vi è un rischio di sottostima di
malattie che non si dichiarano volentieri. Questo dato va preso
quindi con beneficio di inventario: alcune malattie classiche,
dalla cirrosi al tumore, a tante altre, non vengono dichiarate dal
cittadino all'intervistatore, però questo rischio di sottostima lo
registrano anche le altre regioni. In Valle d'Aosta il 21 percento
degli uomini adulti e il 29,4 percento delle donne, il 55 percento
degli uomini anziani e il 66 percento delle donne anziane dichiara
almeno una malattia cronica.
Passo al terzo aspetto che voglio sottolineare, dopo
l'anzianità, che è quello della disabilità, che è sì in linea con
le altre regioni, ma sappiamo che si tratta purtroppo ovunque di
una dato ancora sottostimato, perché non vi è ombra di dubbio che
vi è molto sommerso. Il 2003, quest'anno, è l'anno del disabile, è
in arrivo una nuova classificazione dell'Organizzazione mondiale
della sanità che rivoluzionerà la logica di approccio alla
disabilità; logica che passa da "cosa gli manca per essere normale"
a "cosa gli serve per avere la stessa funzionalità del normale".
Nell'ambito lavorativo questa viene definita la "residua capacità
lavorativa". Questo certamente porterà una ridefinizione
dell'elenco nominativo dei disabili, non solo in Valle d'Aosta e
sarà molto positivo, perché permetterà di fare interventi mirati
sul vero disabile. Permetterà, nel momento in cui avremo definito
le categorie, di indirizzare le nostre politiche rispetto alle
diverse situazioni.
Rispetto ai disabili c'è da evidenziare, come su altri versanti,
una differenziazione fra donne e uomini; nelle donne vi è una
minore prevalenza rispetto alla media nazionale, negli uomini vi è
più difficoltà nel movimento rispetto alla media nazionale, e su
questo versante si deve anche sottolineare il grosso peso che ha
nella disabilità il lavoro manuale, rispetto al lavoro non manuale,
per cui è un altro dei settori su cui dovremo porre molta
attenzione in termini preventivi.
Vado per sommi capi e mi riferisco a un altro capitolo che è
fondamentale, il capitolo della prevenzione, citando, per
antonomasia, la prevenzione secondaria che facciamo attraverso
pap-test e mammografie. Segnalo che sotto l'età di 65 anni l'82
percento delle donne ha effettuato un pap-test nei 12 mesi che
hanno preceduto l'intervista incluso quello organizzato
dall'Assessorato regionale alla sanità e gestito dall'azienda USL,
mentre sopra i 65 anni è ricorsa al pap-test il 40 percento. Questo
è un dato molto incoraggiante e positivo. Rispetto alla mammografia
ne hanno ricorso, incluso lo "screening", solo il 45,5 percento
delle donne di età inferiore ai 65 anni e identica percentuale
sopra i 65 anni. È un dato buono nella media nazionale, ma può e
deve essere migliorato se si tiene conto che l'età utile a fini
preventivi per questo test è dai 50 ai 69 anni con un controllo
biennale.
Dobbiamo capire perché il 55 percento circa delle donne in età a
rischio non partecipa ad esami mammografici, quando è certo - e i
dati ce lo segnalano - che spesso vengono diagnosticati dei tumori
in fase ancora iniziale, cosa che permette alle donne di essere
salvate. Dobbiamo impegnarci tutti a far sì che queste percentuali
migliorino. Un dato interessante da sottolineare, in linea con la
nostra cultura, è l'uso delle medicine non convenzionali. Ne fa uso
un uomo su quattro e una donna su tre e il 20 percento degli
anziani, che ricorrono maggiormente ai trattamenti manuali e alla
fitoterapia. Siamo i maggiori utilizzatori di medicine non
convenzionali, le donne si pareggiano con le donne trentine, e sono
particolarmente elevati in entrambi i sessi e a tutte le età i
trattamenti manuali e l'agopuntura.
Questo ci conforta del fatto che nel nostro piano sanitario
abbiamo dedicato un capitolo specifico alle medicine convenzionali,
anche se è un timido approccio a questo argomento che viene vissuto
ancora dal mondo scientifico tradizionale con molta approssimazione
e con una sorta di distacco, per non usare altri termini. Il
tentativo, nel prossimo futuro, sarà di far entrare le medicine non
convenzionali nei livelli essenziali di assistenza. (Sapete che la
Regione Piemonte ha legiferato in questo senso, ma che il Governo
ha impugnato la legge che prevedeva il riconoscimento dei titoli).
È interessante anche qui rilevare dalla Relazione che le medicine
non convenzionali allo stato attuale sono appannaggio quasi
esclusivo di persone che hanno alta istruzione, che hanno storie
lavorative non manuali, che non sono coniugate - in special modo
donne -, e che giudicano positivamente le loro risorse economiche.
Sono quindi le classi sociali elevate più sensibili al disagio
psicologico, che scelgono metodi alternativi e più personalizzati
rispetto alla medicina tradizionale, probabilmente anche senza
abbandonare la medicina tradizionale in quanto tale, ma optando
sicuramente per un approccio alle medicine cosiddette "non
convenzionali".
Vado rapidamente alle conclusioni, perché mi riservo di sentire
il dibattito che ne deriverà, per dire che la salute, la
prevenzione e il ricorso ai servizi sono buoni, ma l'analisi delle
differenze sociali indica delle "riserve di salute" ancora
possibili fra i gruppi di popolazione a minore vantaggio sociale.
Mi pare che da quanto emerge dalle due relazioni (la Relazione
Sanitaria e Sociale 2001 e quelle sugli Anziani) si possa
concentrare l'attenzione su tre categorie di soggetti: le persone
sole, le persone a basso reddito e le persone a bassa istruzione.
Non vi è ombra di dubbio che questi sono i settori, anche se è un
termine che non vorrei usare, sui quali dobbiamo puntare
l'attenzione, perché la solitudine, il basso reddito e la bassa
istruzione sono i settori che più incidono sia sulla spesa
sanitaria, che sul benessere fisico e mentale dei Valdostani. Gli
anziani soli, non coniugati e le persone che vivono in solitudine
rappresentano una quota di vulnerabilità sociale che ha bisogno di
salute maggiore e di maggiore assistenza da parte delle
istituzioni.
Nella presentazione ho detto che dobbiamo puntare su una sanità
pubblica più equa e solidale, che punti di nuovo a rivalutare la
rete intergenerazionale, la rete dei villaggi, la rete del "non
profit", rete che ha una grossa valenza in Valle d'Aosta,
soprattutto nelle fasce forti che possono aiutare le fasce deboli.
Dobbiamo puntare su una sanità pubblica equa e solidale, che
significa personalizzare le politiche, significa investire sui
servizi sociosanitari, ma questo non significa investire senza
avere degli obiettivi precisi: significa, al contrario, mirare a
dare alle fasce più deboli quello che ancora oggi non ottengono o
ottengono con difficoltà.
Mi pare di poter concludere che questi due documenti, la
relazione socio-sanitaria e il documento riguardante gli anziani -
anche se oggi esaminiamo solo la relazione socio-sanitaria, perché
così dice la legge - sono dei breviari che dovremmo aprire
periodicamente. Non lasciamoli nel cassetto, perché ogni pagina di
questi merita attenzione, approfondimento e investimenti. È questo
l'invito che ho rivolto agli amministratori comunali, alle
parrocchie e al settore del "non profit", perché la società
valdostana che sta bene può e deve migliorare nei prossimi
anni.
Président
Le débat est ouvert.
La parole à la Conseillère Squarzino Secondina.
Squarzino (PVA-cU)
Farò un intervento che forse non
appare così organico, perché volevo soffermarmi su due o tre
aspetti particolari.
Innanzitutto una premessa. Credo che chi, come la sottoscritta,
sente la necessità di avere dati sulla conoscenza della situazione
sanitaria, sui bisogni espressi e non, sugli esiti degli
interventi, sulle criticità esistenti, per poter cogliere quali
sono le priorità, per operare delle scelte, ha letto con interesse,
e ha seguito attentamente la presentazione di questa relazione.
Questa relazione dimostra anche all'Assessore che ha avuto così
tanta difficoltà a metterlo in cantiere, l'importanza
dell'Osservatorio epidemiologico, che recentemente è stato esteso
anche alle politiche sociali. Ricordo che in tutta la passata
legislatura inutilmente la sottoscritta aveva chiesto l'istituzione
di questo servizio all'interno dell'Assessorato della sanità. Ben
vengano, dunque, questi studi e questi dati, specie se frutto di
ricerca scientificamente corrette, specie se consentono di operare
confronti con le realtà nazionali e con quelle di regioni omogenee,
su una serie di indicatori chiari.
Ci dispiace al massimo che la Regione non si sia ancora
attrezzata per gestire in modo informatico tali dati e che debba
ricorrere a consulenze esterne, seppure molto qualificate, ma tali
da non creare in loco delle professionalità e delle "expertises",
che poi possono continuare a fare questo tipo di lavoro di ricerca
ed analisi dati. Quanto detto vale essenzialmente per la parte
sanitaria, che ha utilizzato i dati dell'indagine ISTAT sulla
salute degli Italiani per descrivere la situazione così come viene
percepita dai cittadini, e lo ha fatto - questo è l'aspetto
interessante - mettendolo in relazione con dati geografici,
demografici, culturali, così da individuare quali sono le categorie
più esposte alle malattie o a certi tipi di malattie.
In alcuni casi si ha l'impressione che i dati siano riportati e
commentati in modo benevolo. Faccio un esempio che avevo già
sollevato in commissione: per descrivere il livello di istruzione
vengono accorpati due titoli di studio - diploma e laurea - e, pur
sapendo che in Valle il tasso di laureati è molto basso rispetto ai
dati nazionali, non lo si è scorporato dai dati dei diplomati. Si
può dire allora che in Valle d'Aosta il livello di istruzione è
comparabile a quello delle altre regioni praticamente per tutti i
livelli considerati: questo non è del tutto vero, forse era più
corretto fornire ugualmente il dato e spiegare poi il motivo
dell'accorpamento. L'aspetto più interessante della relazione, come
dicevo prima, è il fatto che i dati sono messi in relazione fra
loro con analoghi dati degli stessi presentati a livello nazionale
o regionale ed è da questo confronto che sorgono le questioni,
perché, come ricordava due giorni fa il Professor Costa nella
presentazione del documento, ricercare le differenze a livello di
area territoriale fa evidenziare i problemi. Quanto ho detto finora
non vale per la parte sociale della relazione, ma su questo tornerò
in seguito nella seconda parte del mio intervento.
Come leggere questa relazione? Chi, come me, si aspettava una
descrizione della situazione della sanità in Valle, cioè la
relazione sociosanitaria classica, chi pensava di potersi trovare
di fronte ad una relazione che faceva il punto sulla realizzazione
del piano, è stato deluso; sa che deve aspettare altri momenti, ma
c'è da chiedersi quali sono questi momenti! Non il momento del
bilancio di previsione; non la relazione annuale che si fa in
Consiglio, perché abbiamo visto che l'Assessore ha dato un altro
taglio, motivandolo. Però questo momento non c'è; neanche la
Conferenza sulla sanità, che pure era prevista nel piano, non è mai
stata attuata. Questo sarebbe stato il momento in cui poter fare
una pausa di riflessione e di analisi sulla situazione in generale:
tutto questo non c'è! C'è, invece, la presentazione di uno
studio-ricerca interessante, ma settoriale; ad esempio, chi fa
l'esperienza rispetto ad altri servizi esistenti sul territorio,
rispetto ad altri bisogni che non vengono intercettati, rispetto ad
alcune tipologie di servizi sanitari che non rispondono alle
esigenze dell'utente, si è trovato un po' spiazzato, perché non ha
trovato nella relazione elementi di informazione. Studio, bisogna
darne atto all'Assessore - forse sta sperimentando tecniche nuove
di comunicazione quando forse sarà Presidente di Regione? - che è
stato presentato in una conferenza pubblica con la partecipazione
di esperti del settore e con modalità interessanti anche di
comunicazione.
Cosa si può dire in Consiglio di questa ricerca? O se ne prende
atto oppure si cerca di utilizzare questo momento del dibattito per
riflettere su alcuni dati, per mettere a fuoco alcuni problemi: ed
è questo che vorrei fare, d'altra parte è questo il taglio che ha
dato l'Assessore nel presentare la sua relazione! Intanto è uno
sguardo settoriale: infatti, chi frequenta l'Ospedale e si trova a
vivere il dramma di persone che ancora muoiono senza poter fare
un'esperienza di situazione umana in cui morire o chi deve fare
l'esperienza di lunghe liste di attesa non trova, qui, nessuna eco
ai suoi bisogni. D'altra parte proprio perché è settoriale, ha dei
vantaggi interessanti, perché guarda a fondo alcuni aspetti, per
esempio è interessante la descrizione delle caratteristiche
socio-demografiche della popolazione che troviamo all'inizio delle
due parti della relazione. Qui vorrei sottolineare alcuni dati, per
estrarre poi alcuni problemi, come ha fatto l'Assessore e come ci
suggerisce la stessa relazione. Abbiamo molte persone che vivono
sole, soprattutto uomini, un po' come succede nel Trentino Alto
Adige, ma con tassi molto più alti rispetto all'Italia o ad altre
regioni. Abbiamo un eccesso significativo di divorzi, di separati,
di celibi, abbiamo i tassi di separazioni e di divorzio più alti
d'Italia: su cento matrimoni quasi la metà termina con una
separazione, 48 percento, e più di uno su quattro, 26 percento, si
conclude con un divorzio.
Abbiamo un tasso molto basso rispetto alla media italiana delle
coppie con figli; abbiamo la più ridotta ampiezza della famiglia,
più del 60 percento sono famiglie mononucleosi. Ancora: le nascite
fuori dal matrimonio costituiscono una percentuale elevata rispetto
a quella delle altre regioni, quasi il doppio rispetto alla media
nazionale; abbiamo un tasso di interruzione volontaria della
gravidanza superiore a quello nazionale e a quello della zona
omogenea dell'Italia settentrionale.
Sono dati di realtà che ci descrivono il contesto entro cui si
collocano le azioni del piano sociosanitario. È un contesto che ci
descrive una famiglia in grande difficoltà. La relazione insiste
più volte sul fatto di aver cercato di esaminare tutti i problemi
alla luce della famiglia, prendendo come punto di riferimento la
famiglia. Se prendiamo questo riferimento, ci rendiamo conto che è
una famiglia in grande difficoltà. È una famiglia che non ha, al
suo interno, le risorse per far fronte alle situazioni, a volte
improvvise, di malattia, di disagio, di disabilità. Suggerirei
all'Assessore di utilizzare l'espressione "diversamente abile"
invece di "disabile", espressione che anche la relazione, in alcuni
punti, utilizza e che mi sembra sia stata richiesta in questo anno
internazionale che riguarda i diversamente abili.
È una famiglia che da sola non può assumersi le responsabilità
che la società, l'ente pubblico le demanda. C'è la cura dei
bambini, ma questa famiglia in cui c'è solo la mamma e il bambino,
collega Marguerettaz, fa sì che la donna sia costretta ad andare a
lavorare non tanto per esigenze di carriera, ma per necessità di
mantenimento! Se prendiamo i dati, più del 60 percento delle
famiglie sono costituite da un solo nucleo, vediamo che c'è la
necessità urgente per l'adulto di questa famiglia di lavorare e,
contemporaneamente, deve guardare i bambini. C'è la cura degli
anziani: l'Assessore ha ricordato la situazione di crescita
progressiva degli anziani, ma già adesso la nostra esperienza dice
che, in genere, molti adulti hanno due anziani da seguire. La
famiglia da sola non riesce a far fronte a tutte queste situazioni!
C'è l'assistenza ai dimessi dall'Ospedale; capisco che l'Ospedale
voglia diventare Ospedale solo per acuti per tutta una serie di
motivi: motivi di risparmio, di uso appropriato delle risorse; però
se mandiamo a casa queste persone, queste non hanno le risorse
nella rete familiare per far fronte alla momentanea infermità che
hanno; se poi si è soli, la situazione è ancora più drammatica! Non
è questo il momento di entrare nel merito delle motivazioni di
questo modello familiare che si sta affermando, né era questo il
compito della ricerca; probabilmente altre ricerche di carattere
sociologico possono aiutarci a capire. Questa ricerca però ci aiuta
a descrivere con più nitidezza quali sono i destinatari a cui la
politica socio-sanitaria si rivolge, e credo che sarebbe importante
leggere - come lavoro grosso che gli uffici devono fare e, insieme
a loro. la Giunta e il Consiglio regionale - tutti gli interventi
regionali, da quelli legislativi a quelli deliberativi, alla luce
di questa situazione, perché solo in questo modo riusciamo a far
parlare questi dati e ad utilizzarli. Per esempio, se leggessimo la
legge sulla famiglia e gli altri interventi a favore della famiglia
alla luce di questi dati, forse vedremmo l'inadeguatezza degli
strumenti che sono stati messi in atto.
Ancora - qui riprendo il tema dello stato di salute, in rapporto
all'analisi di alcuni elementi determinanti -: emergono, con
chiarezza di dati, di cifre, di percentuali, fenomeni che sappiamo
essere presenti in questa Regione e su cui più volte ci siamo
soffermati anche in Consiglio. Intanto c'è l'uso-abuso di alcol: un
costo sociale che si può calcolare in circa 15 milioni di euro
all'anno - quanto serve ogni anno per finanziare i mutui prima casa
- perché è all'origine di malattie epatiche, tre volte e mezzo
negli uomini e oltre quattro volte nelle donne superiori al
Piemonte, e di elevata mortalità per cancro negli uomini. Esiste
anche l'uso-abuso del fumo, di cui tutti conosciamo il rapporto con
il cancro ai polmoni. Non voglio elencare tutte le altre malattie,
ma questi due elementi ci richiamano, con forza, l'esigenza di
impostare azioni incisive per cambiare questa cultura del bere e
del fumare.
A livello nazionale c'è una campagna contro il fumo, ci sono
delle leggi ben precise, c'è tutto uno studio chiaro e
un'informazione al riguardo; per quanto invece attiene
all'uso-abuso di alcol, in questa Regione si fa troppo poco.
Capisco che questo è un dato culturale molto importante, che c'è
una cultura del bere, ma forse occorrerebbe pensare ad una cultura
del bere bene, del bere in modo saggio e credo che su questo
versante bisogna lavorare in modo serio tutti quanti. La salute non
è solo questione di sanità, ma anche di cultura, di rapporti
relazionali, è l'espressione di tutta una serie di esperienze, di
situazioni economiche, affettive, sociali, culturali; è illusorio
che la salute si tuteli solo con interventi sanitari. Credo che
questo sia un dato che emerge con forza dalla relazione e allora
c'è da chiedersi fino a che punto la stessa Giunta sia consapevole
che le scelte che vengono fatte, nei diversi settori, hanno
comunque un impatto sui determinanti la salute. Credo che
l'Assessore ne sia consapevole - più volte lo ha detto anche in
questo Consiglio - però mi sembra che finora non ci sia stata da
parte della Giunta una consapevolezza di questo problema e una
presa in carico di come sia necessario, nei diversi settori,
impostare delle scelte tali da incidere in modo positivo sulle
condizioni che determinano lo stato di salute.
Questa relazione ha un senso se diventa criterio da tener
presente nelle scelte amministrative quotidiane. Intanto è apparso
chiaro come la persona più deprivata per denaro, cultura, relazioni
affettive, è quella più esposta alla malattia e al maggior rischio.
Ogni azione che mira a consentire alle persone di avere più risorse
economiche, più cultura, più vita sociale, pertanto è un intervento
che opera nell'ottica di migliorare la qualità della vita, di
contrastare le condizioni che sono causa diretta o indiretta della
malattia, della disabilità o della morte precoce; ad esempio, tutto
lo sforzo che si fa per non emarginare le persone, lo si fa non
solo perché questo avrebbe un costo sociale, ma avrebbe anche un
costo economico, perché creeremmo le premesse che rendono queste
persone più facilmente aggredibili dalla malattia.
C'è da chiedersi se non occorra porre più attenzione alla
scuola, alla sua capacità di fornire istruzione, di far venire
voglia di continuare ad istruirsi; purtroppo, proprio in questo
settore, si devono registrare in Valle percentuali di insuccessi
molto alti rispetto alla media nazionale. Operare in questo settore
significa allora operare per la salute complessiva dei cittadini,
ma questo va preso come un punto importante di un programma di
governo. C'è da chiedersi se è utile per la Regione continuare a
promuovere per i propri concittadini lavori poco qualificanti, dai
cantieri forestali agli addetti agli impianti sciistici, o se è
opportuno favorire il proliferare di imprese edili in proporzione
quasi doppia rispetto al territorio nazionale: tutto sommato, si
sostengono attività che sono ad alto rischio per la salute.
C'è da chiedersi se non occorra mettere in atto un'azione ferma
di contrasto alla povertà, che risulta uno dei fattori di rischio
più alti per la salute; azione che, finora, non vedo e, se
analizziamo gli interventi della Giunta, c'è da chiedersi quanti
interventi sono fatti a favore delle fasce più deprivate e quanti a
favore delle fasce che già godono un certo benessere. Ci spostiamo
così nella parte del sociale. Questa è la parte meno organizzata
scientificamente, è la parte in cui vengono descritti i servizi
esistenti ma, quasi si volesse fare una relazione informativa a chi
non conosce ancora la situazione, manca - o è poco presente -
l'individuazione di aspetti critici, di punti deboli da ripensare.
Le confesso, Assessore, che quando ho letto questa relazione, la
conclusione che ne ho tratto è stata la seguente: tutto quanto
andava fatto è stato realizzato in tutti i settori, tutto è stato
fatto tenendo conto del piano socio-sanitario le cui linee sono
state realizzate: se la finalità era apologetica, credo che
l'obiettivo è stato raggiunto. In genere, però, le relazioni
servono per fare il punto su una questione, per verificare se la
strada scelta ha dato dei risultati, per esaminare la ricaduta
degli interventi, per individuare i punti più deboli da rivedere,
per mettere in luce le carenze su cui intervenire e, in questo
caso, nella parte sociale non troviamo nulla di tutto questo! È
come se l'estensore della relazione avesse avuto un "input
politico", ovvero non dare adito a possibili critiche, a possibili
dubbi, a possibili aspetti problematici.
Porto alcuni esempi. Viene enfatizzata l'importanza della legge
sulla famiglia, specie per gli aiuti che vengono dati per i bambini
fino a tre anni come contributo economico per crescere i più
piccoli. Fra questi c'è anche il contributo per le gestanti sole,
per il quale qui viene descritta minuziosamente la procedura; pare
un intervento interessante finalizzato ad una categoria precisa,
quella appunto delle donne sole con bambino, e tutta la descrizione
contribuisce a trasmettere a chi legge la relazione l'importanza
dell'intervento. Peccato che nel 2001 solo una gestante abbia
goduto di questo contributo ma, a fronte di un simile dato, ci si
sarebbe aspettato almeno un dubbio sull'efficacia di questo
intervento, un interrogativo sull'eventualità di ripensarlo: o
scegliendo meglio il destinatario, o verificando se la procedura da
seguire o l'importo modesto o, ancora, la limitatezza temporale
dell'aiuto - fino a tre mesi di età del bambino - non rendessero
poco accessibile, poco appetibile o poco efficace tale aiuto;
invece, niente di tutto ciò, la non utilizzazione di tale misura
non pone problema!
A cosa serve allora rilevare questo dato se non si accompagna
l'osservazione con la ricerca dei motivi del fallimento di questa
misura: una sola persona in un anno! Se l'obiettivo era quello di
aiutare la donna sola, incinta, a non ricorrere all'interruzione
volontaria della gravidanza, sicuramente questa misura si è
rivelata inefficace, specie se la confrontiamo con il numero di
interruzioni volontarie della gravidanza che persistono, e,
nonostante alcune lievi flessioni, sono in aumento proprio nelle
fasce più a rischio, quelle dai 15-19 anni o dai 25-29.
Altro esempio: viene elencato tra gli aiuti alla famiglia anche
il sostegno alle coppie in difficoltà tramite il servizio di
consulenza legale, in sei mesi sessantuno utenti: dieci utenti al
mese, due-tre alla settimana. Vengono elencati gli argomenti su cui
si sono concentrate le richieste degli utenti e si conclude
affermando:
"questo servizio è il risultato rispondente
all'obiettivo di sostenere le famiglie, soprattutto nei momenti di
crisi e di difficoltà"
. Quante sono le famiglie valdostane in
difficoltà? Abbiamo la percentuale più alta di separazioni e di
divorzi - lo abbiamo ricordato prima - e non ci si chiede nemmeno
quale percentuale di famiglie o di coppie in difficoltà si riesce a
raggiungere con questo tipo di servizio! Si ricorda che la gestione
dei servizi per l'infanzia è demandata ai comuni, agli enti locali,
ma non un cenno al timore che questo si traduca in una disparità di
servizi offerti a livello locale; eppure so che c'è questa
preoccupazione e che esiste addirittura un servizio regionale per
coordinare, sostenere, offrire consulenza a tali servizi
territoriali e il territorio - lo ricordava prima l'Assessore - è
uno dei punti nodali da presiedere, proprio anche ai fini di
facilitare la permanenza di famiglie giovani e l'inversione
dell'indice demografico.
Sempre per quanto riguarda gli asili nido, si dice che gli asili
nido offrono una copertura dell'utenza del 12 percento, superiore
alla media nazionale, ma non si ricorda che in Valle -come
anticipavo ieri mattina intervenendo su altro argomento - è più
alto rispetto alle altre regioni il tasso di occupazione femminile,
per cui è più presente e sentita che altrove l'esigenza di trovare
i servizi di cura all'infanzia. Nella parte relativa alle povertà,
le informazioni sono per lo più opera di ricerche di enti e
associazioni esterne all'Amministrazione. Certamente questi dati
saranno approfonditi ed ampliati grazie al lavoro della Commissione
regionale sullo stato della povertà e dell'esclusione sociale,
istituita da pochi mesi ma, alcuni di questi dati, confrontati con
quelli in possesso degli uffici, potrebbero darci immediatamente
delle informazioni e suggerirci delle domande.
Ad esempio, si dice che sono 32 i minori assistiti mediante
interventi economici straordinari, grazie all'articolo 8 della
legge regionale n. 17/1984: questo a pagina 147 della relazione. Si
dice però, a pagina 149, che sono 84 i minori che
"si affidano
agli alimenti del Banco alimentare"
, quasi tre volte tanto.
Come mai tutti questi bambini non sono intercettati dai servizi
sociali e/o non rientrano negli aiuti previsti dalla legge? Non
sarebbe opportuno fare una verifica
incrociata…
(interruzione dell'Assessore Vicquéry, fuori
microfono)
… non è escluso, ma se 32 sono i
minori assistiti e 84 sono quelli che si affidano al "Banco
alimentare", supponiamo pure che di quegli 84, 32 sono assistiti,
ma gli altri 52? Non sarebbe opportuno fare una verifica
incrociata? Non sarebbe stato opportuno rilevarlo per individuare
una pista di ricerca sulla funzionalità delle risposte che noi
crediamo di dare ai bisogni delle persone? Mentre la prima parte
sanitaria, dicevo prima, acquista la sua importanza proprio dalla
capacità di mettere in relazione fra loro i diversi dati, perché
questo fa emergere il problema, qui, in questa parte di relazione,
è come se mancasse la capacità di mettere a confronto fra di loro i
dati. Poiché chi ha redatto la redazione è sicuramente una persona
esperta, si può ragionevolmente ipotizzare che c'è stata la scelta
- suggerita da qualcuno? - di non collegare tra loro i dati, di non
fare emergere la rispondenza delle risposte date ai bisogni
evidenziati, di non sollevare problemi, di non sottolineare le
difficoltà sia di intercettare i bisogni, sia di darvi una risposta
adeguata in tempi brevi? Non fa ancora problema il fatto che la
persona che si rivolge ai servizi sociali per un aiuto, previsto
dalla legge del minimo vitale, che quindi necessita urgentemente di
un aiuto, debba aspettare mesi, due almeno, per avere il contributo
che gli sarebbe stato necessario 60 giorni prima, per pagare
l'affitto o per comperarsi il necessario per vivere? Le assistenti
sociali, da tempo, hanno sollevato - inascoltate - questo problema!
Sono individuati i bisogni cui è già stata data una risposta e
sembra che, al di fuori di quelli, non ci sia altro da fare!
L'elemento più negativo che accomuna tutta questa parte del
sociale è che diverse informazioni vengono collocate sullo stesso
piano, senza che siano evidenziate priorità. Non sappiamo pertanto
se ci sono dei settori e dei servizi carenti, se alcuni sono
sovradimensionati rispetto all'utenza, o se alcuni vanno ripensati
o potenziati. La relazione sociale fotografa una realtà senza luci
ed ombre, senza che siano evidenziati i primi e i secondi piani e
messi in relazione con lo sfondo, per cui non è possibile
individuare delle priorità.
Concordo con l'affermazione finale dell'Assessore, di voler
avere una sanità equa e solidale; però, per ottenere questo, forse
occorrerebbe analizzare tutti gli interventi che già ci sono in
questa ottica e verificare se insieme concorrono a questo
obiettivo, altrimenti ci troviamo di fronte a un corpo decisionale
che è schizofrenico!
Si dà atto che il Consigliere Lanièce lascia l'aula
consiliare alle ore 16,57.
Président
La parole au Conseiller Piccolo.
Piccolo (SA)
Non c'è dubbio che la relazione predisposta
dall'Osservatorio regionale epidemiologico e per le politiche
sociali, che ho trovato puntuali nelle varie parti, offre un
panorama su quelli che sono gli effettivi bisogni nel campo
socio-sanitario e quindi offre a noi tutti un supporto alle scelte
che si dovranno fare.
Il settore quale quello della sanità e del sociale è sicuramente
importante per la vita di noi tutti. È quindi opportuno
salvaguardare, secondo me, i livelli qualitativi e quantitativi di
assistenza nell'ambito del settore sanitario e sociale, pur tenendo
conto dei costi sempre più in aumento: tutto questo per una
migliore qualità della vita dei cittadini valdostani. È vero che
nel bilancio 2002/2004 si prevedeva una spesa per il settore
sanitario e del sociale di circa 26 milioni di euro, ma credo che
occorra - e qui rivolgo un invito all'Assessore e alla Giunta -
fare uno sforzo maggiore per incrementare con i finanziamenti
necessari alcuni servizi ancora carenti nel territorio regionale.
Occorre pertanto dare effettiva attuazione al nuovo piano
socio-sanitario regionale, piano che, nelle sue intenzioni, si
prefigge alcuni obbiettivi anche ambiziosi, e quindi ci auguriamo
che venga tradotto, in termini pratici, dalle intenzioni nei fatti,
alla luce anche di questa approfondita relazione. Il piano che
prevede la razionalizzazione e l'organizzazione del servizio
socio-sanitario va verso questa direzione.
Vorrei, in questa occasione, fare alcune considerazioni
personali per portare il mio contributo al dibattito. Leggerò prima
però alcune parti della relazione - che ritengo importanti - per
sollecitare in noi un'attenta analisi sulle vere problematiche che
ancora rimangono da risolvere nel settore socio sanitario. Mi
rifaccio ad alcune considerazioni di presentazione da parte
dell'Assessore, in occasione dell'incontro del 18, una relazione
che ho trovato interessantissima: in una società benestante le
disuguaglianze sociali pesano proporzionalmente in misura maggiore
e, notoriamente, popolazioni con salute deprivata percepiscono ed
esprimono i bisogni di salute minori; la salute della popolazione è
determinata soprattutto da fattori socio-economici indipendenti dai
settori sanitari, ma è opinione fin troppo diffusa ritenere che
ulteriori miglioramenti di salute si possono produrre soprattutto
con i soli interventi sanitari.
Interessante anche la parte conclusiva: per la prima volta
disponiamo, con queste due pubblicazioni, di una lettura congiunta
dello stato di salute e di disagio sociale e di come il secondo
incida negativamente sul primo. Occorre imparare a considerare la
salute come la risultanza di molti fattori, che giacciono
all'interno della nostra comunità e di cui siamo tutti in parte
responsabili: l'isolamento e la solitudine, l'alta percentuale di
persone sole - particolarmente di persone anziane - e di famiglie
monogenitoriali con figli a carico, sono la prova che serve più
aiuto.
Per quanto riguarda alcune indicazioni che voglio dare, un
riferimento specifico lo voglio fare alle strutture, visto che la
relazione fa riferimento al potenziamento sul territorio e lo
citava anche l'Assessore nelle premesse del suo intervento. Il
nuovo piano socio sanitario dovrebbe riservare più attenzione verso
quelli che sono i servizi rivolti al territorio, la definizione dei
macro-distretti, e verso coloro che dovranno dirigere i
macro-distretti. Siamo infatti convinti che con il decentramento ed
il potenziamento dei vari servizi sul territorio, adeguando sia la
presenza di presidi sanitari decentrati, sia incrementando i
servizi domiciliari, si potranno dare le prime risposte sanitarie
il più vicino possibile alle dimore dei cittadini, rispondendo
pienamente ai dettati della legge n. 833; servizi che dovranno
comportare la riduzione dei tempi per le liste di attesa ancora,
purtroppo, con tempi lunghi, in particolare per quanto attiene gli
esami di laboratorio, le visite, interventi chirurgici e ricoveri
ospedalieri.
Un'altra puntualizzazione già fatta in altre occasioni in questo
Consiglio, e che intendo riproporre oggi, è che occorre prestare
un'attenzione più incisiva e puntuale alla "cooperazione sociale"
ed al "privato-sociale", componente che sarà sempre più necessaria,
sia per ridurre la burocratizzazione dell'ente pubblico, sia per
sfruttare a vantaggio della collettività le grandi risorse del
volontariato da cui quel settore è animato e, in gran parte,
promosso: un fiore all'occhiello per la nostra Regione, ma è
necessario, per non vanificare l'impegno delle persone coinvolte,
da una parte, dare indicazioni e regole precise riguardo alle
attività gestite ed al controllo delle stesse e, dall'altra,
decidere con rapidità i finanziamenti necessari. Il privato-sociale
fornisce rilevanti servizi alla collettività, a costi inferiori
rispetto a quelli che sopporterebbe l'ente pubblico per i medesimi
servizi.
Un altro settore delicato è quello dei malati di mente, dei
malati di Alzheimer, persone che versano in stato di infermità
mentale. Numerosi familiari tutori hanno manifestato, oltre che il
proprio disagio per i propri cari, anche quello di recarsi in
istituti fuori Valle; i malati che sono ospitati da tempo,
cercherebbero di poter rientrare in Valle. Un altro problema è
quello dell'assistenza e dei servizi rivolti agli anziani. Le
microcomunità non sono purtroppo in grado di soddisfare particolari
casi di persone anziane che necessitano di continua assistenza,
persone non autosufficienti e non assistibili a domicilio e,
dall'altro canto, questo non è compito delle microcomunità! Le
strutture previste per questi casi, sono le Residenze Sanitarie
Assistenziali, poche, per la verità, individuate in Valle d'Aosta.
Le Residenze Sanitarie Assistenziali devono essere individuate in
prossimità di strutture ospedaliere o poliambulatoriali: la stessa
legge istitutiva lo sancisce. Per questi particolari casi di
anziani, occorre infatti che nelle Residenze Sanitarie
Assistenziali ci sia l'indispensabile presenza assidua di personale
medico e paramedico, quindi personale che non è certamente così
facile da reperire in Valle. A proposito di Residenze Sanitarie
Assistenziali, credo che sia prossima la definizione dei lavori
della magnifica struttura di Antey, una struttura che sicuramente
potrà essere utilizzata, considerata l'ampiezza della stessa, per
servizi non solo a carattere comprensoriale, ma anche, a parer mio,
per servizi di livello regionale. Un servizio sicuramente ancora
decisamente carente è quello della fisioterapia e della
riabilitazione: occorre, Assessore, trovare gli strumenti
legislativi e burocratici per il reperimento di fisioterapisti.
Conosco la difficoltà, ma occorre un impegno particolare
dell'Assessore e di noi tutti per reperire tale personale: è un
servizio indispensabile, soprattutto per le persone anziane.
Ho cercato di elencare alcune particolari esigenze
improcrastinabili, ma perché tutto quanto detto possa avvenire nel
modo migliore dei modi, occorre innanzitutto provvedere affinché
l'azienda USL sia sempre più autonoma nella sua attività
gestionale, e quindi garantire alla stessa gli strumenti necessari
per una libertà di azione. Tutto quanto detto le permetterebbe una
più snella, sburocratizzata e tempestiva azione, se vogliamo che si
possa definire una "USL al passo con i tempi"; in particolare,
un'azienda che deve gestire la sanità pubblica, con esigenze che
non possono essere rimandate nel tempo. Queste erano alcune
considerazioni che intendevo riproporre in Consiglio; dico
"riproporre" perché, in alcune occasioni, le avevo già
sottolineate; è stata la stessa relazione - devo dire un'ottima
relazione - che mi ha dato lo spunto per fare questo tipo di
intervento.
Président
La parole à la Conseillère Charles
Teresa.
Charles (UV)
Comme il a été dit, après l'entrée en
vigueur de la loi régionale n° 5/2000, l'article 4 prévoit que la
structure régionale compétente en matière de santé rédige chaque
année un rapport en matière de santé et d'aide sociale relatif à
l'année précédente.
Ce rapport, que nous avons examiné et évalué en V
ème
Commission, et je pense avoir ici la confiance aussi du Président
de la commission et du collègue de mon groupe, même si parfois il
est un peu dangereux de compter sur la confiance des collègues, ce
rapport est un outil d'information et de connaissance des
dynamiques et des exigences du monde de la santé, une planète qui
nous touche de près, afin de définir les besoins de personnes
atteintes par les maladies et leurs proches, ainsi que les choix
dans le domaine des politiques sociales. Il s'agit d'une bonne
mesure pour approcher le Conseil régional à la population et pour
faire connaître ces problèmes à la presse, comme il s'est vérifié
par exemple avant-hier, à travers la présentation du rapport
sanitaire et de la monographie consacrée aux personnes âgées, avec
des rapporteurs de renom et toute la discussion qui a suivi.
Ce deuxième rapport est très exhaustif, beaucoup plus complet
que le précédent, il continue comme l'année précédente à considérer
les deux versants, santé et politique sociale et, au fil des pages,
nous avons devant nous une comparaison constante entre notre
situation sanitaire et d'autres régions italiennes, notamment le
Piémont, le Trentin, outre le reste de l'Italie. En particulier, il
traite dans le domaine de la santé de l'enquête que l'ISTAT a menée
en Vallée d'Aoste sur les conditions de santé et le recours aux
services sanitaires, enquête qui se répète tous les cinq ans à
travers des interviews. Cette dernière enquête, menée grâce aux
contributions du Fonds sanitaire national, a été faite sur un
échantillon très important.
Les résultats de cette enquête assez analytiques permettent
d'examiner un vaste panorama sur l'état de santé de la population
valdôtaine, la présence de handicaps de toute nature, le style de
vie, la prévention, le recours aux médicaments, les thérapies non
conventionnelles. En Vallée d'Aoste, dans 35 communes ont été
interviewés 1.224 familles et 2.800 et plus personnes, en
choisissant différentes catégories de personnes sur la base du
niveau d'instruction, de l'état civil, de l'activité
professionnelle, des ressources économiques. On a examiné la
population du point de vue de la structure démographique,
familiale, sociale et tous les facteurs positifs et négatifs qui
déterminent l'état de santé, voire le style de vie - l'Assesseur en
a parlé très bien avant -, l'alimentation, l'obésité, la fumée,
l'utilisation du tabac, alcool, activité physique, ainsi que le
contexte de vie, c'est-à-dire les conditions socio-économiques,
l'environnement en tant que territoire, mais aussi, en tant que
distribution de la population, eau, air, gestion des ordures,
incendies, avalanches, les choses qui nous ont touchés de près
dernièrement.
On a vu la santé au sens strict du terme analysée en tant que
perception, et là il est pour moi-même étonnant d'apprendre que 93
pour cent d'hommes répondent qu'ils se portent très bien, et, par
contre, il n'y a que 87 pour cent des femmes qui donnent la même
réponse. Après le problème des maladies chroniques: par exemple, il
y en a moins dans les petits centres, raison en plus toujours et
aussi pour d'autres raisons que de garder les petits centres
vivants. Après tous les problèmes des personnes handicapées ou -
comme il a été justement suggéré par Mme Squarzino - différemment
habiles, les maladies infectieuses, la natalité, fécondité,
interruption de la grossesse volontaire et spontanée, utilisation
des médicaments conventionnels et non: là, par exemple, il faut
bien dire que dans notre Vallée d'Aoste cette médicine non
conventionnelle, c'est-à-dire traditionnelle, a toujours été très
exploitée dans le passé et il me plaît de rappeler ici la figure
d'un ancien conseiller, Rolando, qui a traité ce secteur, et après
encore mortalité relative à toute la dernière décennie. Par la
suite, le rapport analyse les services aux citoyens, l'offre
sanitaire et la satisfaction que les citoyens déclarent, pour
arriver à une conclusion: qu'il y a souvent un juste rapport du
Valdôtain avec la médecine et, normalement, aussi un juste recours
à la médicine, mais qu'il faut encore bien travailler - et le
rapport le dit bien honnêtement - surtout pour les catégories
défavorisées et les catégories moins privilégiées. Il y a aussi des
tableaux, qui permettent de mieux comprendre un discours, qui est
peut-être parfois technique, et qui nous permettent de saisir
clairement toutes les données relatives à un problème, avec les
distinctions médicales, d'âge, géographiques, comparaisons entre
régions et vision sur l'évolution d'une maladie ou d'un phénomène à
l'aide des banques de données officielles.
Enfin il y a la seconde partie, où on examine les politiques
sociales, la distribution démographique, la constitution de la
famille valdôtaine - on en a déjà parlé longuement - et après
encore les frais pour l'activité sociale et d'assistance, la
politique de la famille au sein de la société valdôtaine qui est en
évolution perpétuelle. Nous avons certes changé plus dans ce
dernier demi-siècle que pendant de millénaires, et donc nous nous
trouvons confrontés à des nouveautés tous les jours.
Après, les interventions en faveur des personnes âgées,
situations parfois lourdes à gérer pour les familles, soutien des
couples en difficultés, services pour la première enfance et pour
les âges qui suivent, comme le paiement de règlement mensuel des
pensionnats, les colonies de vacance, l'A.D.E. - Service
d'assistance éducative à domicile -, l'Observatoire régional pour
l'enfance et l'adolescence, les politiques en faveur des personnes
qui ne peuvent plus suffire à elles-mêmes, les interventions contre
l'état de pauvreté et l'exclusion sociale, et le nombre des
structures d'accueil qui ne peuvent pas être toujours à la hauteur
du phénomène, comme les problèmes dont a parlé aussi l'Assesseur,
par exemple la progression des personnes âgées, où il a dit que
nous devons nous préoccuper quant à la dépense de tout cela.
Voilà, toutes les mille facettes des mille problèmes qui se
posent quotidiennement; beaucoup a été fait et beaucoup reste à
faire, parce que les problématiques évoluent avec les nouveaux
styles de vie, avec les prévisions de vieillissement de la
population - dramatique, a dit l'Assesseur, cette progression - et
il faut constamment s'assurer que l'argent sert vraiment à financer
des services aux personnes, parce que les exigences changent et
après nous devons nous mesurer tous les jours à l'explosion de la
dépense et nous ne trouvons plus les moyens pour la contrôler. Pour
rester aux problèmes que nous sommes demandés à traiter
aujourd'hui, nous sommes appelés à juger ce rapport et je crois
remarquer une chose importante. Ce rapport se présente comme
honnête et exhaustif, c'est un rapport qui n'a pas de sujets
"tabous" et cela est une très bonne chose, une chose qui fait
honneur d'abord à l'Observatoire régional d'épidémiologie et des
politiques sociales, qui a travaillé passionnément et à l'autorité
politique qui l'a soutenu.
Président
La parole au Conseiller Marguerettaz.
Marguerettaz (SA)
No, collega Charles, non siamo qui a
giudicare il rapporto, noi dovremmo essere qui a giudicare i
contenuti, a trarne delle considerazioni e a proporre delle
soluzioni. Certo, il rapporto è fatto molto bene, ma il compito del
Consiglio regionale credo che dovrebbe andare oltre un semplice
apprezzamento sulla bontà del lavoro svolto a livello tecnico con
la redazione di questo rapporto. Vorrei quindi parlare anch'io,
collega Charles, della famiglia valdostana, "le foyer", che non so
più cosa abbia di valdostano, se non una mera residenza in un
territorio, ma lei, collega Charles, e insieme a lei tanti in
questo Consiglio, mi insegnate che quando - almeno fino a un po' di
tempo fa - si parlava di "famiglia valdostana", il significato che
questo aggettivo dava al sostantivo "famiglia" era ben più ampio e
ben più importante rispetto a una sua semplice collocazione
geografica.
Avete capito, colleghi, che non analizzerò il rapporto nella sua
interezza; del resto, la parte sanitaria è già stata affrontata dal
collega Piccolo. Approfitterei invece di questo rapporto per
fermarmi a fare due considerazioni su quelle trenta pagine del
rapporto che concernono le politiche familiari, la situazione della
famiglia valdostana, come ho già detto. Su questo argomento mi
sembra - ma capisco la difficoltà dell'Assessore di dover giungere
ad una sintesi di un rapporto così corposo - che l'Assessore abbia
non dico "sorvolato", ma si sia soffermato molto poco.
Cominciamo a vedere insieme ciò che ne esce da questo rapporto e
scopriamo - come qualche collega ha già ben ricordato - che ci
troviamo sotto la voce "caratteristiche della famiglia valdostana",
cioè ciò che caratterizza, quindi per certi versi ciò che dovrebbe
differenziare - la famiglia della nostra regione con le altre.
Scopriamo, dal rapporto, che la famiglia valdostana ha il minor
numero di componenti: 2,2 componenti ogni famiglia, uguale alla
Regione che spesso ci fa compagnia in questi dati negativi, che è
la Liguria. Abbiamo il numero più basso di famiglie che ho definito
"tradizionali", cioè quelle famiglie che vengono definite
"nucleari" dalla tabella e nella cui nota viene detto sono le
famiglie dove vi sono componenti di due sessi con figli, quindi
immagino che si intendano anche situazioni di matrimonio e di
convivenza.
Comunque, anche se si conteggiassero convivenze non
necessariamente legate da un contratto matrimoniale, anche tenendo
conto di questo, la caratteristica della famiglia valdostana è di
avere il più basso numero di famiglie nucleari: il 60-61 percento
rispetto al 72 percento del Piemonte o al 75 percento della
Lombardia. Questa famiglia valdostana - come già ribadito
dall'Assessore - ha il maggior numero di persone sole: 36 percento
rispetto a un 25 percento del Piemonte e un 22 percento della
Lombardia, e, fra queste, vi è il più alto numero di famiglie di
persone sole che diventano tali non per conseguenza di una
vedovanza, ma per la conseguenza di un problema che è sorto; e qui
una prima riflessione.
La situazione di solitudine in cui versano molte famiglie
valdostane non è solo questione di demografia o di età, se sappiamo
che il 48 percento di queste famiglie sole non è dovuto ad una
vedovanza, dovrebbe sottintendersi che circa la metà è dovuto a
vedovanza e quindi si presuppone che statisticamente almeno siano
persone avanti nell'età, ma l'altra metà del cielo probabilmente è
composta da persone non necessariamente anziane. Nel capitolo
riguardante la costituzione della famiglia scopriamo che in Valle
d'Aosta una nuova famiglia, cioè il momento in cui i giovani
lasciano la loro famiglia di origine per formarne una nuova, si
forma più tardi rispetto alla media italiana, così come scopriamo
anche che il tasso più alto di separazione e di divorzi è proprio
presente in Valle d'Aosta. Capisco che questi numeri asciutti
possano annoiare, però non possiamo non lasciarci interrogare dal
fatto che quasi la metà dei matrimoni in Valle d'Aosta termina con
una separazione, il 75 percento dei quali coinvolgono dei figli
minorenni.
Apro una parentesi: la metà dei matrimoni finiscono e non
possiamo sapere quante convivenze finiscono, perché sulle
convivenze non credo vi siano dati; quindi verosimilmente abbiamo
più della metà delle unioni che si interrompono ad un certo punto
della vita. In Valle d'Aosta c'è la più alta presenza di coppie di
fatto e questo lo sappiamo. Fecondità: la Valle d'Aosta - lo ha
detto l'Assessore - è una delle regioni che sta invecchiando di più
forse al mondo, anche perché il tasso di fecondità è uno dei più
bassi al mondo, perché 1,2 figli per donna se non è il più basso
tasso di fecondità al mondo, poco ci manca! Capiamo tutti, in
questo Consiglio, a cui sta molto a cuore la specificità della
nostra regione, che con un tasso di fecondità di 1,2 figli a donna
- e credo sia più o meno intorno a questa cifra da più di un
decennio - la specificità della Valle d'Aosta e quindi della
famiglia valdostana è destinata a cambiare, ma a cambiare
profondamente con usi, culture, tradizioni esattamente opposte o
certamente diverse da quella famiglia valdostana a cui spesso ci si
riferisce!
In Valle d'Aosta c'è un tasso di abortività superiore sia a
quello registrato in Italia settentrionale, sia a quello medio
nazionale, e la percentuale più bassa di certificazione IVG -
interruzione volontaria della gravidanza - rilasciata dai
consultori. Anche questo è un dato significativo, perché in questo
senso la Valle d'Aosta, per quanto riguarda l'interruzione
volontaria della gravidanza, deve soggiacere ad una legge
nazionale, la famosa legge n. 194, sulla quale fu fatto un
referendum. Quella legge è molto precisa e affida ai consultori
familiari la più grande opera di prevenzione in fatto di
abortività. Ci chiediamo: i consultori in Valle d'Aosta cosa fanno
in questa direzione? Fanno tante cose, ma probabilmente non
assolvono a questo compito che riterrei molto importante!
Abbiamo elencato tutta una serie di dati negativi, so già che se
fosse qui presente il Vescovo non sarebbe d'accordo sulle cose che
sto dicendo, perché lui insiste moltissimo sulla necessità di non
sottolineare gli aspetti negativi che caratterizzano le famiglie in
generale, ma piuttosto di insistere sulla positività di quelle
famiglie che tutte queste situazioni - che ho appena descritto -
non vivono. Sono d'accordo con il Vescovo quando afferma queste
cose, nella misura in cui a questa linea di pensiero segue una
politica parallela e conseguente a questa visione della famiglia. È
per questo che ho voluto dare un'impostazione diametralmente
opposta, perché anche qui, partendo da questa lettura che ho preso
dal rapporto, c'è una politica familiare conseguente.
Vorrei affrontare insieme a voi, facendo alcune riflessioni, il
capitolo che ritengo decisivo: le politiche familiari in Valle
d'Aosta. Dico solo una cosa, alla quale tengo, perché non ho mezzi
né competenze per confutare nulla di dati o di elementi che sono
presentati in questo rapporto; uno sì, però, Assessore, perché in
una cosa c'è una falsità in questo rapporto, ed è a pagina 124, là
dove, facendo riferimento alla I Conferenza regionale sulla
famiglia che, prevista dalla legge, si è tenuta nel novembre 2001,
il rapporto dice che
"la Conferenza è stata anche il momento in
cui si sono potute avanzare proposte sulle politiche regionali
familiari ed i conseguenti eventuali adeguamenti sui servizi,
concordando sul fatto che la famiglia comunque formata è la prima
comunità di base":
questo no, Assessore, "concordando" proprio
no! Ero presente in seno a quella Conferenza e una voce certo
minoritaria, ma autorevole, ha detto che su questo non concordava
proprio, che la famiglia comunque formata fosse la comunità a cui
guardare. La pregherei quindi di correggere il tiro su quella che è
stata la conclusione della I Conferenza regionale sulla
famiglia.
Il capitolo delle politiche familiari ha un capoverso molto
importante: il sostegno alle coppie in difficoltà. Leggo le prime
parole di questo capoverso: "il servizio di consulenza legale".
"Questo servizio, offerto nell'ambito dei consultori familiari, è
risultato - Assessore consiglierei anche qui di correggere, mi
auguro che sia un dato errato, ma temo che non lo sia - rispondente
all'obiettivo… di sostenere le
famiglie"! Assessore, noi li aiutiamo a separarsi per sostenere la
famiglia! Diciamo quindi che facciamo una politica per sostenere la
difficoltà dell'uomo e della donna, ma non per sostenere la
famiglia!
Sempre in fatto di servizi, "Il Pangolo", un consultorio per
adolescenti. Questo servizio nel quale opera personale qualificato
che ascolta e si prende carico dei problemi che vengono manifestati
dagli adolescenti, vuole essere, fra l'altro, una concreta risposta
nell'ambito della prevenzione e dell'obiettivo di diminuire il
tasso di abortività fra le giovani. Nobilissimo obiettivo: ridurre
il tasso di abortività fra le giovani. Posso porre una domanda,
Assessore? Sarebbe interessante sapere in che modo! Provo a fare
una scommessa, essendo abbastanza certo di vincerla, parlando di
contraccezione, e qui cadiamo in un'altra riflessione importante.
Prevenire l'abortività significa esclusivamente parlare di
contraccezione? So di scioccare qualcuno, ma sono convinto di ciò
che dico: il problema è che se ci si ferma lì, l'aborto diventa la
soluzione ad una contraccezione sbagliata. Se il messaggio è:
"usate i contraccettivi così non abortirete", la volta che il
contraccettivo non funziona, si abortisce! Credo che il lavoro
educativo nei confronti dei giovani e degli adolescenti dovrebbe
avere uno sguardo più ampio e, magari, proporre loro un senso della
vita, che l'aborto non è come andare dal callista, ma è un dramma
che coinvolge una vita umana.
Mi fermo qui: però, in conclusione, voglio fare alcune
riflessioni. Al di là dei dati numerici, sa cosa mi ha sconvolto di
più di questo rapporto? A me ha colpito molto una frase che ritengo
indicativa perché spiega, più di ogni altra, il tipo di politica
familiare che si è finora fatto in Valle d'Aosta. Questa frase è
talmente significativa, che è ripresa pressoché tale e quale due
volte nel rapporto, una è a pagina 123:
"I continui mutamenti
che avvengono nei modi di formazione e di organizzazione della
famiglia non consentono più di pensare ad essa in modo
tradizionale, con una rigida divisione dei ruoli fra i sessi ed una
solidarietà estesa e prolungata fra le generazioni che consentiva
una minore necessità di intervento da parte degli enti
pubblici"
e, se andiamo a pagina 127:
"Tuttavia i mutamenti
che stanno avvenendo nei modi di formazione e di organizzazione
della famiglia non consentono più di pensare ad una famiglia di
tipo tradizionale".
Sarà un caso, ma questa "repetita" che io
credo "non iuvant" sia molto significativa!
Questa è la filosofia che finora ha guidato le scelte di
politica familiare; non un indirizzo da parte di una legislazione
regionale, atta a premiare le famiglie, incentivare quelle
situazioni di famiglie "normali", ma, al contrario, è il prendere
atto di una situazione, il dichiararsi impotenti di fronte a questo
e mettere tutti sulla stessa barca: omosessuali, conviventi,
matrimonio civile, matrimonio religioso, madre con il figlio, papà
con cugino… così non si scontenta
nessuno… soprattutto pensando al
consenso elettorale.
Voglio fare un'altra considerazione rispetto a ciò che ha detto
la collega Squarzino, perché anche su questo dobbiamo avere il
coraggio di interrogarci. Abbiamo, da una parte, tutta una serie di
dati ISTAT, che ci dicono che siamo il Paese di Bengodi: uno dei
tenori di vita più alti in Italia, Aosta classificata fra le prime
dieci città, reddito notevole, agevolazioni grazie
all'autonomia… se noi leggiamo i dati
ISTAT riguardanti il modo in cui si vive in Valle d'Aosta, vi
sarebbe il 90 percento del resto d'Italia che, alla luce di questi
dati, vorrebbe stare qui, perché qui si sta meglio. Allora questi
dati, collega Squarzino, non contraddicono questi altri che abbiamo
letto? Cioè, è veramente pensabile che tutte le difficoltà che ha
la famiglia valdostana siano dovute a problemi economici o sociali?
Sono due dati contraddittori, perché se qui si sta meglio che in
altre realtà, la famiglia dovrebbe essere più stabile, più
tranquilla, con meno problemi…
(interruzione della Consigliera Squarzino Secondina, fuori
microfono)
… ci arrivo, ecco sono d'accordo con
lei, bisogna cercare le motivazioni. Siamo sempre nell'ordine delle
statistiche, quindi è chiaro che ci saranno anche dei casi, anche
numerosi, quali quelli che lei descriveva, ma nel pensiero più
allargato non possiamo fare questa equazione, cioè se in Valle
d'Aosta si sta bene, anche le famiglie dovrebbero stare bene;
invece in Valle d'Aosta si sta meglio che nelle altre regioni e le
famiglie stanno peggio! Allora qualcosa non va!
Le motivazioni: personalmente ho avuto un'altra suggestione che
non ho la pretesa che sia la risposta, ma un tentativo di chiave di
lettura della questione potrebbe essere anche questa. Non so se
avete avuto modo di leggere ciò che rispondono i giovani valdostani
che stentano a formare una nuova famiglia. La grande maggioranza di
questi continua la convivenza con i genitori, perché "si trova
bene" e questo è un dato positivo ed è un modo per "mantenere la
propria libertà". Vorrei offrire alla riflessione del Consiglio
questa suggestione, che certo non è elettoralistica: non è che la
famiglia valdostana, un po' come tutti gli esseri umani al mondo,
si stia sempre più deresponsabilizzando, scegliendo invece la
strada dello "stare bene" e della propria "libertà"?
Siamo così certi che 20-30 anni fa le coppie andassero d'amore e
d'accordo, si amassero alla follia tutta la vita? No! I problemi vi
saranno stati come vi sono oggi! Cosa faceva sì che si andasse
oltre questo problema? Un'assunzione di responsabilità di fronte a
delle scelte di vita, che non sono solo rose e fiori, ma che, come
ogni responsabilità, comportano sacrificio, fatica, volontà di
superare le difficoltà. Assessore, con la nostra legge favoriamo
questo? Chiediamoci se favoriamo un'assunzione di responsabilità,
non tanto di fronte alla famiglia ma, in senso lato, di fronte alla
vita!
Termino proprio con questa domanda, alla quale necessariamente
devo collegarne un'altra. Mi risulta che le riflessioni che sto
facendo siano oggetto di approfondimento da parte non so se della
"Union Valdôtaine" intera, ma da parte di alcuni suoi eminenti
esponenti. Allora vorrei fare una riflessione che vada in questa
direzione, dicendo: forse questa legge sulla famiglia, che
considera la famiglia comunque formata, va ripensata e forse è il
caso di pensare ad una legge che guardi alle famiglie fondate sul
matrimonio. Volevo chiedere all'Assessore e al Presidente della
Regione se condividono quest'osservazione, nel qual caso, sarò ben
lieto di farvi avere - visto che l'ho conservata - la proposta di
legge che ho presentato nel marzo 1988, la quale prevedeva questa
diversa impostazione.
Président
Il n'y a plus de Conseillers inscrits à
parler. Je ferme la discussion générale.
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Ringrazio i colleghi Squarzino, Piccolo,
Charles e Marguerettaz, che sono intervenuti e che hanno dimostrato
di aver analizzato in gran parte la relazione. Confesso che non è
semplice entrare nel merito di un rapporto così complesso, che deve
servirci solo come base di riflessione; non dobbiamo essere così
presuntuosi di dare oggi delle risposte esaustive, perché, per la
prima volta in modo un po' completo, abbiamo la possibilità di
confrontarci, non solo sulle politiche sociali valdostane, ma sulle
politiche di sviluppo nella loro interezza di questo "Pays
d'Aoste", come lo chiamiamo, per cui non posso che condividere
quanti hanno affermato che questo documento ci permette di
riflettere.
Auspico che quest'aula dalla fase di riflessione - anche molto
approfondita, sotto certi aspetti, che è stata fatta oggi ma, da un
altro aspetto, superficiale - passi a dati concreti, ed è qui che
sta il ruolo centrale del Consiglio regionale. Non lo dico
provocatoriamente, lo dico perché vi credo, perché credo nel ruolo
del Consigliere regionale che deve fare da pungolo propositivo nei
confronti del Governo regionale. Se fossi seduto da quella parte,
cosa che non escludo di fare e auspico, vi assicuro che avrei molti
spunti! Gli spunti però vanno tradotti poi in atti amministrativi e
legislativi e, sotto questo punto di vista, devo confessare che dal
"forum" sulle famiglie mi aspettavo atti propositivi, che purtroppo
non ho visto, come non ho visto un emendamento al disegno di legge,
non ho visto proposte di atti amministrativi concreti. Ho invece
assistito all'enunciazione di molti buoni principi, che tali sono
rimasti!
Sotto l'aspetto dell'impostazione generale, condivido
l'affermazione di chi dice che non è vero che qui si fa tutto, non
è questo il taglio che si è voluto dare; anzi, qui si fa una
fotografia dell'esistente con delle affermazioni che possono essere
contestabili e contestate, questo non vi è ombra di dubbio, sono
affermazioni che derivano da un lavoro di équipe che è stato
assemblato, lavoro che viene espresso dai singoli professionisti. I
professionisti del "Pangolo", dal loro punto di vista, ritengono di
fare quelle affermazioni per confutarle pretendendo che chi le
confuta abbia elementi ulteriori e almeno equivalenti per dire il
contrario!
Io so, perché ho partecipato con loro in un interessantissimo
incontro nelle scuole medie gestito dai professionisti del
"Pangolo", vi assicuro che le domande dei ragazzini delle medie non
sono per niente banali, c'è anche chi chiede se è vero che
masturbarsi fa diventare ciechi; abbiamo interpretato questa
domanda come una domanda provocatoria del ragazzino rispetto alla
psicologa che gli stava di fronte. Vi assicuro che i ragazzini sono
tutt'altro che innocenti! È altrettanto vero che i ragazzini hanno
un'assoluta presunzione di conoscenza della sessualità, perché di
sessualità principalmente si parla, che viene regolarmente smentita
dai fatti perché le ragazzine minorenni incinte sono ancora troppe
rispetto al livello di informazione che viene dato loro.
Questa relazione dice che rimane ancora molto da fare,
Consigliera Squarzino, e rimane da fare probabilmente facendo un
cambio di rotta rispetto ad alcune impostazioni che abbiamo dato
finora, viaggiando un po' a vista, perché si tratta di questo:
finora abbiamo navigato a vista, oggi abbiamo una rotta da seguire
o più rotte da seguire, quale rotta seguire dipende dalla politica
in senso alto, dalle scelte politiche che facciamo in questo
contesto. La prossima campagna elettorale dovrebbe servire a
parlare di questi temi seriamente, perché su questi temi si gioca
il futuro della Valle d'Aosta.
Rispetto ad alcune domande tecniche che sono state poste, mi
preme far presente che le consulenze esterne rispetto
all'Osservatorio epidemiologico ci saranno sempre, Consigliera
Squarzino; noi stiamo cercando di costruire in Valle d'Aosta un
medico specializzato in epidemiologia che è una rarità; mi
confermava il prof. Costa che non se ne trovano facilmente e quelli
specializzati scelgono ambiti più remunerati, come il privato, ma
le consulenze esterne dovranno continuare ad esserci, altrimenti
qui si rimane tagliati fuori. Gli Osservatori epidemiologici delle
altre regioni, che sono molto più complessi e con molte risorse
umane, hanno tutti convenzioni con le università italiane perché
bisogna fare non solo valutazioni tecniche, statistiche, ma bisogna
fare dell'epidemiologia sul campo, bisogna fare della ricerca, e la
ricerca deve essere fatta con pluriprofessionalità ed équipes che
sono assolutamente formate sotto questo punto di vista. Ciò non
toglie che la nostra struttura deve essere potenziata e deve essere
utilizzata da tutta la struttura regionale e dalle istituzioni
pubbliche e private della Valle d'Aosta.
Prendo atto e ringrazio tutti coloro che hanno affermato che la
Relazione è molto interessante; preciso che, rispetto al sociale, è
stato emanato da pochissimo un embrione di osservatorio per le
politiche sociali: i frutti li vedremo fra qualche anno, perché
dovrà interagire con la componente epidemiologica dell'Osservatorio
per farne un tutto integrato e funzionante. Molto c'è da fare,
molti aspetti sono da sviluppare; il Consigliere Piccolo ha fatto
un elenco di tutta una serie di deficienze in senso tecnico del
sistema; io sono dell'idea che il piano sociosanitario, che ha una
valenza per gli anni 2002-2004, ha tanti e tali obiettivi da
raggiungere e tanti e tali finanziamenti, risorse finanziarie e
umane da mettere in campo, che i suoi effetti li vedremo non prima
di cinque o dieci anni, perché tutte le strutture che stiamo
realizzando e le organizzazioni che stiamo mettendo a punto,
avranno una ricaduta sul territorio nel medio e nel lungo periodo,
e non nel breve, per tutta una serie di motivazioni.
Ringrazio la Consigliera Charles per le parole che ha usato,
quando ha definito il rapporto un "rapporto onesto ed esaustivo che
non crea dei tabù"; è vero, abbiamo voluto semplicemente
fotografare la realtà, senza enfasi, senza nascondere le "pecche",
ma mettendo in campo tutte le informazioni che potevano e possono
essere spese. Mi soffermo sulla lunga e interessante analisi del
Consigliere Marguerettaz rispetto alla famiglia vista sotto più
aspetti. Devo innanzitutto dire che non avevamo e non abbiamo
l'ambizione di presentare un'indagine sociologica sulla Valle
d'Aosta, non lo è; la relazione sociosanitaria è semplicemente una
relazione sociosanitaria, ma non è un'indagine sociologica, cosa
che possiamo fare e, se non fossimo a fine legislatura, potremmo
pensarci, ma rinviamo l'argomento alla prossima legislatura. È un
argomento interessantissimo, però se facciamo un'indagine
sociologica concentrando l'attenzione sull'aspetto della famiglia o
su altri temi, dobbiamo fare attenzione di far calare gli studiosi
e i ricercatori sulla realtà della Valle, che è molto differenziata
rispetto a realtà anche vicine. Si avvicina, sotto certi punti di
vista, a realtà di montagna, abbiamo visto il raffronto con la
Regione Trentino Alto Adige, che ha molte similitudini, ma che non
può essere sovrapposta tale e quale, per cui sì, ma ponendo dei
paletti ben precisi.
Sulla famiglia in generale devo dire che non concordo sul taglio
che ha dato il Consigliere Marguerettaz, perché ironizzare su due
righe contenute alle pagine 123 e 127 della Relazione mi pare un
po' banale, perché lì si dice che
"i mutamenti che stanno
avvenendo nei modi di formazione e di organizzazione della famiglia
non consentono più di pensare ad una famiglia di tipo
tradizionale"
ma, continua
"con una rigida divisione dei
ruoli fra sessi e una solidarietà estesa e prolungata fra le
generazioni, che consentivano una minore necessità di intervento da
parte degli enti pubblici"
, e così riprende la pagina 127. Non
si vuole, qui, puntare l'attenzione sulla famiglia tradizionale
"uguale" famiglia fondata sul matrimonio, o famiglia non
tradizionale "uguale" famiglia di fatto; non è questo il
ragionamento che viene fatto qui!
Il ragionamento che viene fatto è quello che sottintende tutta
la Relazione sanitaria e che ho cercato di citare nelle premesse, e
cioè che non esiste più quella solidarietà fra vicini di casa o fra
villaggi che consente di aiutare un diversamente abile, e penso a
mio zio che ha ottant'anni e che ha vissuto sempre nel villaggio di
nascita, senza mai essere stato affidato ai servizi sociali. È un
malato psichico grave ed è sempre stato gestito dal villaggio,
amorevolmente dalla mamma, prima, e poi dalla zia, che si è
sacrificata per assisterlo, ma poi dal
villaggio… perché nel momento in cui
questo mio zio si avvicinava ad un bar e tutti sapevano che,
essendo un malato psichico, se gli avessero offerto un bicchiere di
vino avrebbe dato in escandescenze, vi assicuro che tutto il
villaggio lo accompagnava al bar, gli offriva il bicchiere di latte
o l'aranciata, ma gli negava il bicchiere di vino! Questa è la
Valle d'Aosta, a questo vorrei che si tornasse!
Il resto è fumo, il resto è filosofia, il resto è
strumentalizzazione perché non possiamo dimenticare che se parliamo
di politiche sociali, Consigliere Marguerettaz, c'è la costituzione
a monte, c'è la convenzione per la salvaguardia dei diritti
dell'uomo e delle libertà fondamentali, ci sono fior di documenti
che vanno al di là del ragionamento della famiglia fondata sul
matrimonio o della famiglia di fatto, c'è un obbligo costituzionale
di dare assistenza a tutti, agli apolidi, ai bissessuali, a tutti
coloro che chiedono di rispondere ai loro bisogni e questo,
chiunque sia l'Assessore ai servizi sociali in Valle d'Aosta, non
potrebbe non farlo!
La nostra legge regionale, che non è stata ancora emendata e che
è stata portata ad esempio in molte realtà italiane ed estere - me
ne vanto di questo, perché viene portata ad esempio in consessi
europei - dice, al comma 1 dell'articolo 1, che
"la Regione
riconosce i diritti e il ruolo della famiglia come società naturale
fondata sul matrimonio, con riferimento alla costituzione".
All'articolo 2, dice che
"la Regione, ai fini dell'applicazione
della presente legge,…"
- che non è
una legge che riguarda solo la famiglia sotto l'aspetto economico e
assistenziale, ma è una legge che prende in considerazione tutte le
politiche familiari -
"… riconosce
inoltre come formazione sociale primaria e soggetto di fondamentale
interesse pubblico la famiglia comunque formata, fondata su legami
socialmente assunti di convivenza anagrafica, di solidarietà, di
mutuo aiuto, di responsabilità nella cura delle persone che la
compongono e nella educazione dei minori"
.
Se tornassimo indietro rispetto a questo concetto, le assicuro,
Consigliere Marguerettaz, che faremmo un passo indietro enorme,
perché quando parliamo di famiglia basata sul mutuo aiuto, la
consideriamo come formazione sociale primaria - che è altra cosa
rispetto alla famiglia - anche la realtà, diffusissima e sempre più
comune nelle nostre realtà, di due anziani che convivono per mutuo
aiuto. Nessuno può permettersi di contestare questo e nessuno lo ha
contestato, mi permetto di dissentire rispetto all'affermazione che
lei ha fatto! Il "forum" della famiglia è stato molto costruttivo:
c'è stato chi ha ribadito che famiglia è solo quella fondata sul
matrimonio, ma il punto comune di riflessione, e che il Vescovo ha
condiviso, è che famiglia è comunque là dove vi è un figlio. Questo
è scritto, ma questo non è falso, come ha dichiarato lei; questo è
agli atti del "forum" della
famiglia…
(interruzione del Consigliere Marguerettaz, fuori
microfono)
… il punto di contatto fra mondo
laico e mondo clericale è stato che famiglia è là dove vi è un
figlio. Per cui non travisiamo i fatti sull'omosessualità, perché è
stato escluso in quella sede - e lo ribadisco in questa sede - che
il Governo regionale non riconosce la famiglia basata
sull'omosessualità. Per cui non giochiamo su questi aspetti, perché
tutte le politiche regionali, non solo le politiche sociali -
ultimamente l'Assessore Vallet lo ha espresso molto bene - le
politiche sulla famiglia - anche per il contributo che lei stesso
ha fornito - favoriscono la famiglia basata sul matrimonio, non vi
è ombra di dubbio! Sicuramente non rispondo, perché la domanda è
provocatoria, cosa si promette o si discute in altri ruoli di tipo
politico partitico, perché non è questa la sede per farlo! Noi
manteniamo questa posizione, siamo disponibili a portare i
correttivi che si rendano necessari per migliorare questa
impostazione che è certa e che ci è stata riconosciuta da più
parti.
Concludo dicendo che sono soddisfatto del dibattito che si è
svolto, mi aspetto ulteriori osservazioni, pur nel momento
contingente - siamo a fine legislatura -, ma vi invito a proporre,
perché ogni pagina di questo documento è una pagina che può essere
letta sotto più aspetti, dall'interruzione volontaria di
gravidanza, al tasso di fecondità, a tanti altri argomenti che sono
stati toccati e che sono il vero dramma della società
valdostana.
È vero, il tasso di fecondità è di 1,2, ma non vorrei essere
presuntuoso nel dire che dal 1997 al 1998 c'è stato un aumento di
circa 200 nascite in Valle; non è merito della legge sulla famiglia
perché direi una falsità, però eravamo scesi a 900 nati all'anno e
ora siamo risaliti a 1.100. Di questi, andrebbe approfondito, molti
sono di famiglie immigrate, che hanno più di 4-5 figli, ed è pur
vero che la società valdostana - ma direi la società italiana - con
questo tasso di fecondità è destinata a sparire nell'arco di
trent'anni. Fra trent'anni esisterà, spero, la comunità europea che
sarà una comunità multietnica e, da questo punto di vista, certe
barriere ideologiche devono essere sconfitte.
Noi dobbiamo prendere atto che stiamo andando verso una comunità
multietnica e dobbiamo anche conformare le nostre politiche di
integrazione sociale. Ripeto, questo è un aspetto su cui la Valle
d'Aosta non ha mai lesinato, perché di tutto si può dire contro la
Valle d'Aosta, ma che non abbia mai tentato di fare discriminazione
e che non abbia mai discriminato nessuno, questo è un dato di fatto
incontrovertibile!
Président
Je soumets au vote l'objet n° 37:
Conseillers présents: 27
Votants: 19
Pour: 19
Abstentions: 8 (Beneforti, Comé, Curtaz, Frassy, Lattanzi,
Marguerettaz, Squarzino Secondina, Tibaldi)
Le Conseil approuve.
