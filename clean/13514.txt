Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 4533 del 14 aprile 1993 - Resoconto
OGGETTO N. 4533/IX Dibattito generale sui progetti di legge
recanti norme in materia di fauna selvatica e di attività
venatoria.
Bich (Presidente)
Do lettura dei progetti di
legge, iscritti ai punti 29, 11 e 26 dell'ordine del giorno
dell'adunanza:
Proposta di legge n. 493 presentata dal Gruppo della DC: "Norme
per la tutela e la gestione della fauna selvatica, per la
disciplina e l'esercizio dell'attività venatoria".
Articolo 1 Finalità della legge
La Regione Autonoma della Valle d'Aosta, in conformità alla
legge 11 febbraio 1992, n. 157 e più specificatamente come previsto
all'articolo 11, tutela il patrimonio faunistico e disciplina
l'attività venatoria nel rispetto della salvaguardia degli
equilibri ambientali e nell'interesse della comunità regionale,
nazionale ed internazionale.
Articolo 2 Potestà amministrativa
Le funzioni amministrative in materia di caccia, nella quale la
Regione Autonoma della Valle d'Aosta ha potestà legislativa
primaria in base all'articolo 2, lettera 1) dello Statuto Speciale
approvato con legge Costituzionale 26 febbraio 1948, n. 4, sono
espletate dall'Assessore regionale Agricoltura, Foreste e Risorse
Naturali.
Articolo 3 Oggetto della tutela
Fanno parte della fauna selvatica, oggetto di tutela della
presente legge, tutte le specie di mammiferi e di uccelli dei quali
esistono o sono esistiti popolazioni viventi stabilmente o
temporaneamente in stato di naturale libertà nel territorio
regionale.
Tali esemplari costituiscono patrimonio indisponibile dello
Stato, ai sensi dell'articolo 1 della legge 11 febbraio 1992, n.
157.
Sono particolarmente protette, anche sotto il profilo
sanzionatorio, tutte le specie identificate come oggetto di
particolare protezione da normative statali, da direttive
comunitarie o da convenzioni internazionali.
Le norme della presente legge non si applicano alle talpe, ai
ratti, ai topi propriamente detti, alle arvicole.
Articolo 4 Specie particolarmente protette
Sono particolarmente protette le specie previste dall'articolo 2
della legge n. 157 del 11 febbraio 1992.
Articolo 5 Divieto di uccellagione
È vietata in tutto il territorio regionale ogni forma di
uccellagione nonché il prelievo di uova, nidi o piccoli nati.
Articolo 6 Studi, ricerche, indagini
Ai fini di realizzare azioni di salvaguardia e di ricostituzione
del patrimonio faunistico regionale, la Regione promuove studi e
ricerche, anche sperimentali, sulla biologia della fauna selvatica
e sui rapporti tra le specie naturalmente esistenti nel territorio,
sul miglioramento delle tecniche di allevamento e di ambientamento
delle specie selvatiche autoctone, sulle tecniche di produzione
agro-forestale che realizzino condizioni ambientali più favorevoli
alla vita delle specie stesse, sulle tecniche di ripristino di
condizioni idonee alla fauna selvatica.
Per le finalità di cui sopra, la Regione, sentito il parere
dell'Istituto Nazionale per la fauna selvatica, può autorizzare,
sulla base di documentate richieste, la cattura e l'utilizzazione
di mammiferi ed uccelli, nonché il prelievo di uova, nidi o piccoli
nati.
Articolo 7 Attività di inanellamento
L'attività di inanellamento a scopo scientifico subordinata
all'otteni-mento di specifica autorizzazione regionale, rilasciata
dall'Assessorato dell'Agricoltura, Forestazione e Risorse Naturali,
secondo le modalità previste dall'articolo 4 della legge 11
febbraio 1992, n. 157.
È fatto obbligo a chiunque abbatta, catturi o rinvenga uccelli
inanellati farne denuncia al personale della Stazione Forestale
competente per territorio, che provvederà, tramite il servizio
Forestazione e Risorse Naturali, agli obblighi previsti dalla
legge.
Articolo 8 Catture a fini di richiamo
La cattura di uccelli per la cessione a fini di richiamo è
vietata nell'intero territorio regionale.
Articolo 9 Introduzione di selvaggina a scopo di
ripopolamento
L'introduzione di selvaggina viva, purché corrispondente per
specie e sottospecie a quelle presenti o esistite sul territorio
regionale, può effettuarsi solo a scopo di ripopolamento o di
rinsanguamento.
Al fine di prevenire la diffusione di malattie infettive e di
garantire l'idoneità della fauna destinata al ripopolamento, i capi
provenienti da allevamenti nazionali o introdotti dall'estero
devono essere sottoposti a controllo sanitario sul luogo di
consegna o di liberazione a cura del Servizio veterinario
dell'U.S.L., il quale rilascia o nega l'autorizzazione.
È vietato introdurre nel territorio regionale selvaggina
estranea alla fauna indigena, salvo che si tratti di animali
destinati ai giardini zoologici o ai circhi equestri e spettacoli
viaggianti, o di specie tradizionalmente destinate all'allevamento
e al commercio per fini ornamentali o amatoriali.
Articolo 10 Tassidermia
La Regione, sulla base di apposito regolamento, disciplina
l'attività di tassidermia ed imbalsamazione, la detenzione e il
possesso di preparazioni tassidermiche e trofei.
I tassidermisti autorizzati devono segnalare all'autorità
competente le richieste di impagliare o imbalsamare spoglie di
specie protette o comunque non cacciabili ovvero le richieste
relative a spoglie di specie cacciabili inoltrate in periodi
diversi da quelli previsti nel calendario venatorio per la caccia
delle specie in questione.
L'inadempienza delle disposizioni di cui al comma 2 comporta la
revoca dell'autorizzazione a esercitare l'attività di
tassidermista, oltre all'applicazione delle sanzioni previste per
chi detiene illecitamente fauna selvatica.
Le spoglie ed i trofei detenuti prima dell'entrata in vigore
della presente Legge, devono essere dichiarati alla Stazione
forestale competente, e precisamente quella territorialmente
preposta alla residenza del detentore o possessore.
La dichiarazione di cui al comma precedente deve essere fatta
entro sei mesi dall'entrata in vigore della presente Legge.
La stazione forestale ricevente dovrà rilasciare un certificato
attestante l'avvenuta denuncia, nonché apporre un contrassegno
inamovibile al trofeo.
È vietato a chiunque commercializzare esemplari di fauna
selvatica lecitamente abbattuti durante l'esercizio venatorio.
Articolo 11 Zona Alpi
Il territorio della Regione Autonoma della Valle d'Aosta,
costituito in Riserva regionale, stante il suo ambiente, la sua
flora e la sua fauna tipicamente alpina e la sua esigua estensione
è da considerarsi area faunistica alpina in un unico
comprensorio.
Articolo 12 Pianificazione del territorio
Tutto il territorio agro-silvo-pastorale della Valle d'Aosta è
soggetto a pianificazione faunistico venatorio finalizzata alla
conservazione delle effettive capacità riproduttive delle specie,
alla conservazione e riqualificazione delle risorse ambientali ed
alla regolamentazione dell'esercizio venatorio, inoltre per una
quota dal 10 al 30 percento a protezione della fauna selvatica
comprendendo tutte le aree ove sia comunque vietata l'attività
venatoria anche per effetto di altre leggi e disposizioni.
A tal fine, l'Amministrazione regionale, di concerto con il
comitato Tecnico Venatorio regionale, entro tre mesi dall'entrata
in vigore della presente legge, promuove lo studio del piano di
riassetto territoriale avendo riguardo alle disposizioni dettate
dalla legge 11 febbraio 1992, n. 157 all'articolo 10.
Articolo 13 Organi di gestione
Al fine di raggiungere gli scopi di cui alla presente legge, la
Regione Autonoma della Valle d'Aosta si avvale del seguente organo
amministrativo/gestionale nominato con decreto del Presidente della
Giunta regionale su designazione degli Enti Locali, delle
Organizzazioni Agricole e delle Associazioni Venatorie,
Naturalistiche e Protezionistiche riconosciute e rappresentative a
livello regionale:
- Comitato Tecnico Venatorio regionale (C.T.V.R.)
Articolo 14 Comitato Tecnico Venatorio regionale
Entro 90 giorni dall'entrata in vigore della presente legge, con
decreto del Presidente della Giunta regionale, sulla base delle
designazioni delle organizzazioni o associazioni di cui in
appresso, è istituito il Comitato Tecnico Venatorio regionale.
Esso è composto:
- 1 Assessore Agricoltura, Foreste e Risorse Naturali, con
funzioni di Presidente;
- 1 Dirigente Servizio Forestazione e Risorse Naturali
dell'Assessorato Agricoltura Forestazione e Risorse Naturali;
- 1 Veterinario designato dall'Unità Sanitaria Locale;
- 1 Rappresentante dell'Associazione dei Laureati in Scienze
Agrarie e Scienze Forestali della Valle d'Aosta;
- 5 Rappresentanti dei cacciatori suddivisi territorialmente per
comunità montana più un rappresentante della Sezione di Aosta e
specificatamente:
- 1 Valdigne-Mont Blanc / Grand Paradis
- 1 Grand Combin / Monte Emilius
- 1 Monte Cervino / Evançon
- 1 Monte Rosa / Walser Alta Valle del Lys
- 1 Comune di Aosta
- 5 Rappresentanti degli Agricoltori, distribuiti
territorialmente come per i rappresentanti dei cacciatori, nominati
dalle Associazioni Agricole maggiormente rappresentative ed
organizzate sul territorio regionale;
- 3 Rappresentanti delle Associazioni Naturalistiche e
protezionistiche riconosciute e rappresentative a livello
regionale;
- 1 Rappresentante Aziende Faunistico Venatorie o Aziende
Agrituristico Venatorie;
- 1 Rappresentante dell'Associazione Sindaci Valle d'Aosta;
- 1 Rappresentante delle Associazioni Venatorie
Riconosciute.
Articolo 15 Competenze del C.T.V.R.
Competenze del Comitato Tecnico Venatorio regionale:
1 - Amministrare i beni di proprietà dell'ex Comitato
caccia;
2 - Seguire il patrimonio della fauna selvatica regionale;
3 - Elaborare progetti di intervento al fine di migliorare il
patrimonio;
4 - Predisporre i piani di abbattimento annuali;
5 - Proporre annualmente entro il 15 maggio il calendario
Venatorio da sottoporre alla Giunta regionale;
6 - Proporre l'istituzione o la soppressione di Oasi di
protezione, di ripopolamento e cattura della fauna selvatica;
7 - Introdurre la fauna selvatica sul territorio regionale a
scopo di ripopolamento;
8 - Esprimere pareri in materia di revoche o ampliamenti di
parchi regionali o Aziende faunistiche;
9 - Fissare i criteri di gestione a fini venatori degli ambiti
territoriali sottratti all'esercizio venatorio;
10 - Promuovere studi e ricerche al fine di migliorare la
utilizzazione del patrimonio faunistico nonché al miglioramento e
mantenimento degli habitat naturali;
11 - Esprimere pareri su richieste di risarcimento danni
arrecati dalla fauna selvatica ai fondi agricoli
12 - Elaborare il regolamento disciplinante la commissione di
esami per l'esercizio venatorio, nonché le modalità
per lo
svolgimento degli stessi;
13 - Proporre la modifica dei termini temporali per l'esercizio
venatorio;
14 - Proporre le eventuali modifiche delle specie
cacciabili;
15 - Vigilare sulla corretta applicazione delle direttive
impartite;
16 - Rilasciare il tesserino di caccia regionale ai residenti e
i permessi ai non residenti;
17 - Amministrare in proprio o affidare a terzi la gestione
delle zone di addestramento cani e quelle destinate a gare
cinofile, istituire il relativo regolamento di cui all'articolo 10
lettera E della legge 11 febbraio 1992, n. 157
18 - Stabilire annualmente l'importo della tassa regionale per
l'esercizio della caccia;
19 - Applicare le sanzioni disciplinari a carico dei
contravventori alla presente legge;
20 - Vigilare sull'operato delle Sezioni Comunali Cacciatori, di
cui al successivo articolo 17, anche attraverso la propria
struttura amministrativo/contabile;
21 - Provvedere, sotto il controllo dell'Assessorato regionale
dell'Agricoltura, Forestazione e Risorse Naturali ed in
collaborazione con le Associazioni Venatorie, alla istituzione di
corsi di qualificazione o riqualificazione delle Guardie Volontarie
delle Associazioni agricole, venatorie ed ambientalistiche;
22 - Provvedere alla nomina di una propria Giunta esecutiva ed
all'emanazione del relativo regolamento che ne fissi le
competenze.
23 - Provvedere all'amministrazione e alla gestione dei propri
fondi.
Le adunanze del Comitato sono valide quando intervengono la metà
più uno dei membri designati e sono convocate con i tempi ed i
termini previsti dalle leggi vigenti per gli Enti Locali.
Nella sua prima adunanza elegge la Giunta Esecutiva composta da
7 membri ed il Vice Presidente che, in caso di assenza, sostituisce
il Presidente.
Le decisioni di questo sono assunte a maggioranza, in caso di
parità di voti prevale quello del Presidente.
Le deliberazioni del Comitato consultivo sono soggette all'esame
di controllo ai sensi della Legge regionale 15 maggio 1978 n. 11 e
successive modificazioni.
Ai componenti del Comitato Tecnico Venatorio regionale non
dipendenti regionali, spetta un gettone di presenza per ogni
riunione, pari alla diaria giornaliera dei consiglieri
regionali.
I fondi per le attività del Comitato Tecnico Venatorio regionale
sono:
- Contributo ordinario annuale della Regione Autonoma della
Valle d'Aosta, il cui importo non può essere inferiore al 60
percento di quello introitato con le tasse di concessione
Governativa e regionale per l'esercizio venatorio riferito all'anno
precedente;
- Contributi dello Stato, della Regione, degli Enti Locali e dei
Privati.
Articolo 16 Revisori dei Conti
È istituito il Collegio dei revisori dei conti formato da tre
membri di cui due nominati dal C.T.V.R. ed uno nominato dal
Consiglio regionale con funzioni di Presidente.
Esso sovraintende alla corretta gestione dell'attività
amministrativo/contabile del C.T.V.R. e dura in carica 5 anni.
I suoi membri possono essere riconfermati.
Ad essi compete un compenso stabilito dalla legge.
Articolo 17 Sezioni Comunali Cacciatori
Le Sezioni Comunali cacciatori si intendono validamente
costituite se esiste un numero minimo di 15 cacciatori residenti
nel Comune stesso.
Qualora non si raggiungesse il numero minimo previsto dal
precedente comma, le sezioni possono essere costituite tra comuni
contigui.
In tal caso la sede è stabilita dall'assemblea dei cacciatori
interessati.
In un Comune non può esistere più di una Sezione.
Tali Sezioni Comunali sono rette da un Direttivo composto da 7
membri eletti a scrutinio segreto dall'assemblea dei soci.
Essi durano in carica 5 anni e possono essere rieletti.
I membri del Consiglio Direttivo eleggono nel proprio seno il
Presidente, il Vice Presidente ed il Segretario.
Per la validità delle sedute del consiglio Direttivo è
necessaria la maggioranza dei componenti.
Per la validità delle assemblee generali delle Sezioni è
prevista in prima convocazione la presenza della maggioranza dei
soci, in seconda convocazione che dovrà avvenire non prima di un
giorno diverso, l'assemblea si considera valida con la presenza di
almeno un quanto dei soci.
Per gravi fatti di ordine amministrativo, morale, contabile,
disciplinare o giudiziario o per gravi violazioni alle norme
statutarie o per inattività, il C.T.V.R. con motivata
deliberazione, può disporre lo scioglimento dei Consigli Direttivi
provvedendo alla nomina di un Commissario straordinario il quale
dovrà provvedere entro tre mesi ad indire nuove elezioni.
Ai componenti del Consiglio sezionale non è dovuta alcuna
indennità salvo il rimborso delle spese.
Compete alle Sezioni Comunali Cacciatori:
a) dare pratica attuazione ai programmi individuati dal
C.T.V.R.;
b) proporre al C.T.V.R. provvedimenti necessari per la
protezione e l'incremento del patrimonio faunistico regionale;
c) effettuare il tesseramento;
d) amministrare i fondi della sezione che saranno:
1) il 10 percento del costo del tesserino per l'esercizio
dell'attività venatoria stabilito dal C.T.V.R.;
2) eventuali somme messe a disposizione dal C.T.V.R. per
l'attuazione dei programmi di cui al punto a);
3) eventuali somme messe a disposizione dal C.T.V.R. in
relazione a programmi di intervento per il recupero ambientale, per
l'attuazione dei piani di ripopolamento e per una migliore gestione
del patrimonio faunistico elaborati dalla sezione stessa;
4) eventuali contributi dello Stato, della Regione o dei
privati.
Dei predetti fondi e della loro utilizzazione le Sezioni
Comunali dovranno darne regolare rendiconto.
Articolo 18 Esercizio dell'attività venatoria
L'attività venatoria si svolge per una concessione che lo Stato
rilascia ai cittadini che la richiedano e che posseggano i
requisiti previsti dalla presente legge.
Costituisce esercizio venatorio ogni atto diretto
all'abbattimento o alla cattura di fauna selvatica mediante
l'impiego dei mezzi di cui all'articolo 19.
È considerato altresì esercizio venatorio:
1) vagare o soffermarsi con i mezzi destinati a tale scopo;
2) ricercare la fauna selvatica o attenderla per abbatterla.
Ogni altro modo di abbattimento è vietato, salvo il caso
fortuito o di forza maggiore.
L'esercizio venatorio può essere praticato esclusivamente in
forma vagante.
L'appostamento temporaneo è inteso come caccia vagante ed
consentito a condizione che non si produca modifica di sito.
La fauna selvatica abbattuta durante l'esercizio venatorio nel
rispetto delle disposizioni della presente legge appartiene a colui
che l'ha cacciata.
Non costituisce esercizio venatorio il prelievo di fauna
selvatica ai fini di impresa agricola.
L'attività venatoria può essere esercitata da chi abbia compiuto
il diciottesimo anno di età e sia munito della licenza di porto di
fucile per uso caccia, di polizza assicurativa per la
responsabilità civile verso terzi derivante dall'uso delle armi o
degli arnesi utili alla attività venatoria con massimali e garanzie
previste dalle vigenti leggi statali.
In caso di sinistro colui che ha subito il danno può procedere
ad azione diretta nei confronti della compagnia di assicurazione
presso la quale colui che ha causato il danno ha contratto la
relativa polizza.
Ai fini dell'esercizio dell'attività venatoria nella Regione
Autonoma della Valle d'Aosta è necessario il possesso di apposito
tesserino.
Il C.T.V.R. rilascerà apposito tesserino "Carnet de Chasse" per
l'esercizio dell'attività venatoria, tale rilascio è subbordinato
al possesso dei requisiti sopra menzionati ed avrà durata per una
annata venatoria.
Articolo 19 Mezzi per l'esercizio venatorio
L'attività venatoria è consentita con l'uso del fucile con canna
ad anima liscia fino a due colpi, a ripetizione e semiautomatico,
con caricatore contenente non più di una cartuccia di calibro non
superiore al 12, nonché con fucile con canna ad anima rigata a
caricamento singolo manuale o a ripetizione semiautomatica di
calibro non inferiore a millimetri 5.6 con bossolo a vuoto di
altezza non inferiore a millimetri 40.
È consentito, altresì, l'uso del fucile a due o tra canne
(combinato), di cui una o due ad anima liscia di calibro non
superiore al 12 ed una o due ad anima rigata di calibro non
inferiore a millimetri 5.6.
I bossoli delle cartucce devono essere recuperati dal cacciatore
e non lasciati sul luogo di caccia.
Sono vietate tutte le armi e tutti i mezzi per l'esercizio
venatorio non esplicitamente ammessi dal presente articolo.
Il titolare della licenza di porto di fucile anche per uso
caccia è autorizzato, per l'esercizio venatorio, a portare, oltre
alle armi consentite, gli utensili da punta e da taglio atti alle
esigenze venatorie.
Articolo 20 Risarcimento dei danni agli agricoltori
Per far fronte ai danni non altrimenti risarcibili arrecati
dalla fauna selvatica ai terreni ed alle produzioni agricole è
istituito un fondo destinato al risarcimento per gli
agricoltori.
Tale fondo è costituito dal 30 percento dei proventi derivanti
dagli introiti delle tasse per l'esercizio venatorio.
Il proprietario od il conduttore, ai fini del risarcimento, è
tenuto a denunciare tempestivamente i danni alla Stazione forestale
competente per territorio, che procede, entro trenta giorni,
all'accertamento ed alla valutazione di quanto dichiarato, in
collaborazione con i competenti uffici dei Servizi Agrari.
La liquidazione del risarcimento è disposta dalla Giunta
regionale, sentita la C.T.V.R. nei novanta giorni successivi.
L'eventuale avanzo finanziario di tale fondo dovrà essere
utilizzato a fini di ripopolamento.
Articolo 21 Utilizzazione dei fondi ai fini della gestione
programmata della caccia
Il proprietario o conduttore di un fondo che intenda vietare
sullo stesso l'esercizio dell'attività venatoria deve inoltrare,
entro trenta giorni dalla pubblicazione del piano faunistico-
venatorio, al presidente della giunta regionale richiesta motivata
che, ai sensi dell'articolo 2 della legge 7 agosto 1990, n. 241,
dalla stessa è esaminata entro sessanta giorni.
La richiesta è accolta se non ostacola l'attuazione della
pianificazione faunistico-venatoria.
È altresì accolta, in casi specificamente individuati con norme
regionali, quando l'attività venatoria sia in contrasto con
l'esigenza di salvaguardia di colture agricole specializzate nonché
di produzioni agricole condotte con sistemi sperimentali o a fine
di ricerca scientifica, ovvero quando sia motivo di danno o di
disturbo ad attività di rilevante interesse economico, sociale o
ambientale.
Il divieto è reso noto mediante l'apposizione di tabelle, esenti
da tasse, a cura del proprietario o conduttore del fondo, le quali
delimitino in maniera chiara e visibile il perimetro dell'area
interessata.
Nei fondi sottratti alla caccia è vietato a chiunque, compreso
il proprietario o il conduttore, esercitare l'attività venatoria
fino al venire meno delle ragioni del divieto.
L'esercizio venatorio è, comunque, vietato in forma vagante sui
terreni in attualità di coltivazione. Si considerano in attualità
di coltivazione: i terreni con coltivazioni erbacce da seme; i
frutteti specializzati; i vigneti fino alla data del raccolto;
L'esercizio venatorio in forma vagante è inoltre vietato sui
terreni in attualità di coltivazione individuati dalla Regione,
sentite le organizzazioni professionali agricole maggiormente
rappresentative a livello regionale in relazione all'esigenza di
protezione di altre colture specializzate o intensive.
L'esercizio venatorio è vietato a chiunque nei fondi chiusi da
muro o da rete metallica o da altra effettiva chiusura di altezza
non inferiore a metri 1.20, o da corsi o specchi d'acqua perenni il
cui letto abbia la profondità di almeno metri 1.50 e la larghezza
di almeno 3 metri.
I fondi chiusi esistenti alla data di entrata in vigore della
presente legge e quelli che si intenderà successivamente istituire
devono essere notificati ai competenti uffici regionali.
I proprietari o i conduttori dei fondi di cui al presente comma
prov-vedono ad apporre a loro carico adeguate tabellazioni esenti
da tasse.
Articolo 22 Aziende faunistico-venatorie e aziende
agri-turistico-venatorie
La Giunta regionale su richiesta degli interessati e sentito il
C.T.V.R. entro i limiti del 10 per cento del
territorio
agro-silvo-pastorale, può:
a) autorizzare, regolamentandole, l'istituzione di aziende
faunistico-venatorie, senza fini di lucro.
Dette concessioni devono essere corredate di programmi di
conservazione e di ripristino ambientale. In tali aziende la caccia
è consentita nelle giornate indicate dal calendario venatorio;
b) autorizzare, regolamentandole, l'istituzione di aziende
agri-turistico-venatorie, ai fini di impresa agricola, nelle quali
sono consentiti l'immissione e l'abbattimento di fauna selvatica di
allevamento.
Le aziende agri-turistico-venatorie devono:
1) essere preferibilmente situate nei territori di scarso
rilievo faunistico;
2) coincidere preferibilmente con il territorio di una o più
aziende agricole ricadenti in aree di agricoltura svantaggiata,
ovvero dismesse da interventi agricoli ai sensi del citato
regolamento (CEE)
n. 1094/88;
3) sono soggette alla disciplina di cui alla legge regionale 24
gennaio 1983 e successive modificazioni.
Le aziende faunistico/venatorie e le aziende
agrituristico-venatorie sono soggette a tassa di concessione
regionale.
Articolo 23 Allevamenti
La Giunta regionale, sentito il C.T.V.R., autorizza
regolamentandolo, l'allevamento di fauna selvatica a scopo
alimentare, di ripopolamento, ornamentale ed amatoriale.
L'autorizzazione di cui al comma precedente deve essere
rilasciata a persone nominativamente indicate e previamente
autorizzate dall'autorità sanitaria competente.
Articolo 24 Specie cacciabili
Ai fini dell'esercizio venatorio è consentito abbattere
esemplari di fauna selvatica appartenenti alle seguenti specie:
a) mammiferi: lepre comune (pus europaeus); coniglio selvatico
(Oryctolagus cuniculus); camoscio alpino (Rupicapra rupicapra);
capriolo (Capreolus capreolus); cervo (Cervus elaphus); stambecco
(Capra Ibex); cinghiale (Sus scrofa) lepre bianca (Lepus timidus);
marmotta (Marmota marmota); volpe (Vulpes vulpes);
b) uccelli storno (Strunus vulgaris); cesena (Turdus pilaris);
tordo bottaccio (Turdus philomelos); tordo sassello (Turdus
iliacus); fagiano (Phasianus colchicus); germano reale (Anas
platyrhynchos); gallinella d'acqua (Gallinula chloropus); alzavola
(Anas crecca); beccacino (Gallinago gallinago); colombaccio
(Columba palumbus); beccaccia (Scolopax rusticola); taccola (Corvus
monedula); corvo (Corvus frugilegus); cornacchia nera (Corvus
corone); pavoncella (Vanellus vanellus); cornacchia grigia (Corvus
corone cornix); ghiandaia (Garrulus glandarius); gazza (Pica pica);
pernice bianca (lagopus mutus); fagiano di monte (Teatrao tetrix);
cortunica (Alecotis graeca); quaglia (Coturnix coturnix); tortora
(Streptopeia turtur); merlo (turdus - merula); passero (Passer
italiae); passer mattugia (passer montanus); passera oltremontana
(Passer domesticus), allodola (Alauda arvensis); starna (Perdix
perdix) pernice rossa (Alectoris rufa).
Articolo 25 Periodi di attività venatoria
I termini per l'esercizio della caccia in Valle d'Aosta devono
essere comunque contenuti tra il 1° settembre ed il 31 gennaio.
Tale norma non trova applicazione per la caccia di selezione
sulla base dei piani di abbattimento selettivi approntati dal
C.T.V.R..
La Giunta regionale su proposta del C.T.V.R. pubblica entro e
non oltre il 15 giugno, il calendario regionale e il regolamento
relativi all'intera annata venatoria.
Il numero delle giornate di caccia settimanali non può essere
superiore a tre, consentendone la libera scelta al cacciatore con
esclusione dei giorni di martedì e venerdì nei quali l'esercizio
dell'attività venatoria è sospeso.
La caccia è consentita da un'ora prima del sorgere del sole sino
al tramonto ove non diversamente stabilito dall'annuale calendario
venatorio. Non è consentita la posta alla beccaccia.
Articolo 26 Calendario venatorio
La Giunta regionale entro il 15 giugno di ogni anno su proposta
dell'Assessore competente, sentita la proposta del C.T.V.R.,
approva e pubblica il calendario venatorio.
Il calendario venatorio dovrà contenere:
- Le specie cacciabili ed i periodi di caccia;
- Le giornate e gli orari di caccia;
- Il carniere giornaliero e stagionale;
- I mezzi di caccia;
- Le norme inerenti l'uso dei cani;
- Piani di abbattimento.
Articolo 27 Controllo della fauna selvatica
La Giunta regionale sentito il parere del C.T.V.R. può vietare o
ridurre per periodi prestabiliti la caccia a determinate specie di
fauna selvatica di cui all'articolo 24, per importanti e motivate
ragioni connesse alla consistenza faunistica o per sopravvenute
particolari condizioni ambientali e climatiche o per malattie o
altre calamità. Per la migliore gestione del patrimonio, la Giunta
regionale, provvede al controllo delle specie di fauna selvatica
anche nelle zone vietate alla caccia. Tale controllo, esercitato
selettivamente. viene praticato di norma mediante l'utilizzo di
piani di abbattimento.
Articolo 28 Altri divieti
È vietato a chiunque, salvo le eccezioni previste dall'articolo
27, comma 2:
a) l'esercizio venatorio nei giardini, nei parchi pubblici e
privati, nei parchi storici e archeologici e nei terreni adibiti ad
attività sportive;
b) l'esercizio venatorio nei parchi nazionali, nei parchi
naturali regionali e nelle riserve naturali conformemente alla
legislazione nazionale in materia di parchi e riserve naturali;
c) l'esercizio venatorio nelle oasi di protezione e nelle zone
di ripopolamento e cattura, nei centri di riproduzione di fauna
selvatica;
d) l'esercizio venatorio ove vi siano opere di difesa dello
Stato ed ove il divieto sia richiesto a giudizio insindacabile
dell'autorità militare, o dove esistano beni monumentali, purché
dette zone siano delimitate da tabelle esenti da tasse indicanti il
divieto;
e) l'esercizio venatorio nelle aie e nelle corti di fabbricati
rurali; nelle zone comprese nel raggio di cento metri da immobili,
fabbricati e stabili adibiti ad abitazione o a posto di lavoro e a
distanza inferiore a cinquanta metri da vie di comunicazione
ferroviaria e da strade carrozzabili, eccettuate le strade poderali
ed interpoderali;
f) sparare da distanza inferiore a centocinquanta metri con uso
di fucile da caccia con canna ed anima liscia, o da distanza
corrispondente a meno di una volta e mezza la gittata massima in
caso di uso di altre armi, in direzione di immobili, fabbricati e
stabili adibiti ed abitazione o a posto di lavoro; di vie di
comunicazione ferroviaria e di strade- carrozzabili, eccettuate
quelle poderali ed interpoderali; di funivie, filovie ed altri
impianti di trasporto a sospensione; di stabbi, stazzi, recinti ed
altre aree delimitate destinate al ricovero ed all'alimentazione
del bestiame nel periodo di utilizzazione agro-silvopastorale;
g) il trasporto, all'interno dei centri abitati e delle altre
zone ove è vietata l'attività venatoria, ovvero a bordo dei veicoli
di qualunque genere e comunque nei giorni non consentiti per
l'esercizio venatorio dalla presente legge e dalle disposizioni
regionali, di armi da sparo per uso venatorio che non siano cariche
e in custodia;
h) cacciare a rastrello in più di tre persone ovvero utilizzare,
a scopo venatorio, scafandri o tute impermeabili da sommozzatore
negli specchi o corsi d'acqua;
i) cacciare sparando da veicoli a motore o da natanti o da
aeromodelli;
1) cacciare a distanza inferiore a cento metri da macchine
operatrici agricole in funzione;
m) cacciare su terreni coperti in tutto o nella maggior parte di
neve; salvo quanto previsto per la caccia al camoscio, ai
tetraonidi, alla volpe, al cinghiale, al capriolo, al cervo ed allo
stambecco;
n) cacciare negli stagni, nelle paludi e negli specchi d'acqua
artificiali in tutto o nella maggior parte coperti da ghiaccio e su
terreni allagati da piene di fiume;
o) prendere e detenere uova, nidi e piccoli nati di mammiferi ed
uccelli appartenenti alla fauna selvatica, salvo che nei casi
previsti dalla presente legge;
p) usare richiami vivi;
q) commerciare fauna selvatica morta non proveniente da
allevamenti;
r) usare munizioni spezzata nella caccia agli ungulati; usare
esche o bocconi avvelenati, vischio o altre sostanze adesive,
trappole, reti, tagliole, lacci, archetti o congegni similari; fare
impiego di civette; usare armi da sparo munite di silenziatore o
impostate con scatto provocato dalla preda; fare impiego di
balestre;
s) vendere a privati a detenere da parte di questi reti da
uccellagione;
t) produrre, vendere e detenere trappole per la fauna
selvatica;
u) l'esercizio in qualunque forma del tiro al volo su uccelli a
partire dal 1° gennaio 1994, fatto salvo quanto previsto
dall'articolo 10, comma 8, lettera e) della legge 11 febbraio 1992,
n. 157;
v) vendere, detenere per vendere, acquistare uccelli vivi o
morti, nonché loro parti o prodotti derivati facilmente
riconoscibili, appartenenti alla fauna selvatica, che non
appartengano alle seguenti specie: germano reale (anas
platyrhynchos); pernice rossa (alectoris rufa); pernice di Sardegna
(alectoris barbara); starna (perdix perdix); fagiano (phasianus
colchicus); colombaccio (columba palumbus);
z) il commercio di esemplari vivi di specie di avifauna
selvatica nazionale non proveniente da allevamenti;
aa) rimuovere, danneggiare o comunque rendere inidonee al loro
fine le tabelle legittimamente apposte ai sensi della legge a
specifici ambiti territoriali, ferma restando l'applicazione
dell'articolo 653 del codice penale;
bb) detenere, acquistare e vendere esemplari di fauna selvatica,
ad eccezione dei capi utilizzati come richiami vivi nel rispetto
delle modalità previste dalla presente legge e delle fauna
selvatica lecitamente abbattuta;
cc) l'uso dei segugi per la caccia al camoscio.
Articolo 29 Rinvenimento o abbattimento per caso fortuito o
forza maggiore di fauna selvatica
Chiunque, in qualsiasi tempo, rinvenga o abbatta per caso
fortuito o forza maggiore, fauna selvatica viva o morta, deve,
entro 24 ore, farne consegna alla Stazione Forestale competente per
territori, che assicurerà il successivo inoltro al Servizio
Forestazione e Risorse Naturali, affinché provveda ad una
destinazione di pubblica utilità, dando diritto di prelazione ai
Musei scientifici per eventuali trofei.
La Regione provvede, con strutture proprie o mediante apposite
convenzioni con veterinari, alla cura alla detenzione temporanea ed
alla successiva liberazione degli esemplari vivi di fauna selvatica
di cui al comma precedente.
Articolo 30 Licenza di porto di fucile a abilitazione
all'esercizio venatorio
1) La licenza di porto di fucile per uso di caccia rilasciata in
conformità alle leggi di pubblica sicurezza.
2) Il primo rilascio avviene dopo che il richiedente ha
conseguito l'abilitazione all'esercizio venatorio a seguito di
esami pubblici dinnanzi ad una apposita commissione nominata dalla
Giunta regionale.
3) La commissione di cui al comma 2 è composta da esperti
qualificati in ciascuna delle materie indicate al comma 4, di cui
almeno 1 laureato in scienze biologiche o in scienze naturali
esperto in vertebrati omeotermi.
4) La Regione stabilisce in concerto con il C.T.V.R. con
apposito regolamento della presente legge le modalità per lo
svolgimento degli esami, che devono in particolare riguardare
nozioni sulle seguenti materie:
a) Legislazione venatoria nazionale e regionale;
b) Zoologia applicata alla caccia con prove pratiche di
riconoscimento delle specie cacciabili: il richiedente deve
allegare alla domanda la certificazione di aver partecipato ai
corsi didattici;
c) Armi e munizioni da caccia e relativa legislazione;
d) Tutela della natura e principi di salvaguardia della
produzione agricola;
e) Norme di pronto soccorso.
5) L'abilitazione è concessa se il giudizio è favorevole in
tutti e 5 gli esami elencati al comma 4.
6) La regione, entro 1 anno dall'entrata in vigore della
presente legge affida ad istruttori qualificati delle associazioni
venatorie il compito di aggiornare i cacciatori già in possesso di
licenza sulle caratteristiche innovative della legge nazionale e
regionale.
7) L'abilitazione all'esercizio venatorio è necessaria oltre che
per il primo rilascio della licenza anche per il rinnovo della
stessa in caso di revoca.
8) Per sostenere gli esami il candidato deve essere munito del
certifica medico di idoneità.
9) La licenza di porto di fucile per uso di caccia ha la durata
di 6 anni e può essere rinnovata su domanda del titolare corredata
di nuovo certificato medico di idoneità non anteriore a 3 mesi
della domanda stessa.
10) Nei 12 mesi successivi al rilascio della prima licenza il
cacciatore può praticare l'esercizio venatorio solo se accompagnato
da cacciatore in possesso di licenza da almeno 3 anni che non abbia
commesso violazioni alle norme della presente legge comportanti la
sospensione o la revoca della licenza ai sensi dell'articolo
32.
11) Le norme di cui al presente articolo si applicano anche per
l'esercizio della caccia mediante l'uso dell'arco e del falco.
12) I cacciatori non residenti in regione che per la prima volta
fanno richiesta di poter cacciare in Valle d'Aosta, devono
dimostrare la conoscenza della fauna locale.
Articolo 31 Tassa di concessione regionale
1) La Regione, per conseguire i mezzi finanziari necessari per
realizzare i fini previsti dalla presente legge istituisce una
tassa di concessione regionale, determinata dal C.T.V.R., ai sensi
dell'articolo 3 della legge 16 maggio 1970, n. 281, e successive
modificazioni, per il rilascio dell'abilitazione all'esercizio.
2) La tassa di cui al comma 1 è soggetta al rinnovo annuale e
può essere fissata in misura non inferiore al 50 percento e non
superiore al 100 percento della tassa erariale di cui al numero 26,
sotto numero I), della tariffa annessa al decreto del Presidente
della Repubblica 26 ottobre 1972, n. 641 e successive
modificazioni. Essa non è dovuta qualora durante l'anno il
cacciatore eserciti l'attività venatoria esclusivamente
all'estero.
3) Nel caso di diniego della licenza di porto di fucile per uso
di caccia la tassa regionale deve essere rimborsata su richiesta
del contribuente.
La tassa di rinnovo non è dovuta qualora non si eserciti la
caccia durante l'anno.
Articolo 32 Finanziamenti vari
La Regione Autonoma Valle d'Aosta sentito il C.T.V.R. può
concedere finanziamenti o concorrere nei finanziamenti di progetti
di valorizzazione del territorio presentati anche da singoli
proprietari o conduttori di fondi, che, nell'ambito della
programmazione regionale, contemplino, tra l'altro, la creazione di
strutture per l'allevamento di fauna selvatica nonché dei
riproduttori nel periodo autunnale; il mantenimento degli habitat
di ambientamento della fauna selvatica; il ricorso a tecniche
colturali e tecnologiche innovative non pregiudizievoli per
l'ambiente; la valorizzazione agri-turistica di percorsi per
l'accesso alla natura e alla conoscenza scientifica e culturale
della fauna ospite; la manutenzione e pulizia dei boschi anche al
fine di prevenire incendi.
Articolo 33 Vigilanza venatoria
1) La vigilanza sull'applicazione della presente legge è
affidata ai sottufficiali e guardie del corpo forestale valdostano,
alle guardie addette ai parchi nazionali e regionali, agli
ufficiali ed agenti di polizia giudiziaria, alle guardie comunali,
campestri, alle guardie private riconosciute ai sensi del testo
unico delle leggi di pubblica sicurezza, alle guardie ecologiche e
zoofile riconosciute dalle leggi.
A tali agenti è vietato l'esercizio venatorio nell'ambito del
territorio in cui esercitano le loro funzioni.
2) Concorrono alla vigilanza, le guardie volontarie delle
associazioni nazionali venatorie, agricole e di protezione
ambientale presenti nel comitato tecnico venatorio nazionale alle
quali sia riconosciuta la qualifica di guardia giurata ai sensi del
testo unico delle leggi di pubblica sicurezza approvato con regio
decreto 18 giugno 1931 n. 773. Ad essi è vietato l'esercizio
venatorio durante l'esercizio delle loro funzioni.
Articolo 34 Riconoscimento della qualifica di guardie
venatorie volontarie
a) Il riconoscimento della qualifica di guardia volontaria è
subordinato alla frequenza ai corsi di qualificazione organizzati
dalla regione ed al conseguimento di un attestato di idoneità
previo esame.
b) Ai cittadini in possesso della qualifica di guardia
volontaria alla data di entrata in vigore della presente legge non
è richiesto l'attestato di idoneità.
c) I corsi di preparazione e di aggiornamento delle guardie per
lo svolgimento delle funzioni di vigilanza sull'esercizio
venatorio, sulla tutela dell'ambiente e della fauna e sulla
salvaguardia delle produzioni agricole, possono essere organizzati
anche dalle associazioni venatorie agricole e protezionistiche
ambientali nazionali presenti nel comitato tecnico
faunistico-venatorio nazionale ed associazioni protezionistiche
riconosciute dal ministero dell'ambiente.
La Regione coordina l'attività delle guardie volontarie delle
associazioni agricole, venatorie ed ambientaliste.
Articolo 35 Poteri e compiti degli addetti alla vigilanza
venatoria
1) I soggetti preposti alla vigilanza venatoria ai sensi
dell'articolo 33 possono chiedere a qualsiasi persona trovata in
possesso di armi o arnesi atti alla caccia, in esercizio o in
attitudine di caccia, la esibizione della licenza di porto di
fucile per uso di caccia, del tesserino regionale per l'esercizio
dell'attività venatoria o dello speciale permesso di caccia, del
contrassegno della polizza di assicurazione nonché della fauna
selvatica abbattuta o catturata.
2) Nei casi previsti dall'articolo 36, gli ufficiali ed agenti
che esercitano funzioni di polizia giudiziaria procedono al
sequestro delle armi, della fauna selvatica e dei mezzi di caccia,
con esclusione del cane.
In caso di condanna per le ipotesi di cui al medesimo articolo
31, comma 1, lettera a), b), c), d) ed e), le armi e i suddetti
mezzi sono in ogni caso confiscati.
3) Quando è sequestrata fauna selvatica, viva o morta, gli
ufficiali o agenti la consegnano all'ente pubblico localmente
preposto alla disciplina dell'attività venatoria il quale, nel caso
di fauna viva, provvede a liberarla in località adatta ovvero,
qualora non risulti liberabile, a consegnarla ad un organismo in
grado di provvedere alla sua riabilitazione e cura ed alla
successiva reintroduzione nel suo ambiente naturale; in caso di
fauna viva sequestrata in campagna, e che risulti liberabile, la
liberazione è effettuata sul posto dagli agenti accertatori.
Nel caso di fauna morta, l'ente pubblico provvede alla sua
vendita tenendo la somma ricavata a disposizione della persona cui
è contestata l'infrazione ove si accerti successivamente che
l'illecito non sussiste; se, al contrario, l'illecito sussiste,
l'importo relativo deve essere versato su un conto corrente
intestato alla regione.
4) Della consegna o della liberazione di cui al comma 3, gli
ufficiali o agenti danno atto in apposito verbale nel quale sono
descritte le specie e le condizioni degli esemplari sequestrati, e
quant'altro possa avere rilievo ai fini penali.
5) Gli organi di vigilanza che non esercitano funzioni di
polizia giudiziaria, i quali accertino, anche a seguito di
denuncia, violazioni delle disposizioni sull'attività venatoria,
redigono verbali, conformi alla legislazione vigente, nei quali
devono essere specificate tutte le circostanze del fatto e le
eventuali osservazioni del contravventore, e li trasmettono
all'ente da cui dipendono ed all'autorità competente.
Articolo 36 Sanzioni penali
1) Per le violazioni delle disposizioni della presente legge e
delle leggi statali si applicano le seguenti sanzioni:
a) l'arresto da tre mesi ad un anno o l'ammenda da lire
1.800.000 a lire 5.000.000 per chi esercita la caccia in periodo di
divieto generale, intercorrente tra la data di e la data di
apertura;
b) l'arresto da due o otto mesi o l'ammenda da lire 1.500.000 a
lire 4.000.000 per chi abbatte, cattura o detiene mammiferi o
uccelli compresi nell'elenco di cui all'articolo 2 della legge 11
febbraio 1992, n. 157;
c) l'arresto da tre mesi ad un anno e l'ammenda da lire
2.000.000 a lire 12.000.000 per chi abbatte, cattura o detiene
esemplari di orso, camoscio d'Abruzzo, muflone sardo;
d) l'arresto fino a sei mesi l'ammenda da lire 900.000 a lire
3.000.000 per chi esercita la caccia nei parchi nazionali, nei
parchi naturali regionali, nelle riserve naturali, nelle oasi di
protezione, nelle zone di ripopolamento e cattura, nei parchi e
giardini urbani, nei terreni adibiti ad attività sportive;
e) l'arresto fino ad un anno o l'ammenda da lire 1.500.000 a
lire 4.000.000 per chi esercita l'uccellagione;
f) arresto fino a tre mesi o l'ammenda fino a lire 1.000.000 per
chi esercita la caccia nei giorni di silenzio venatorio;
g) l'ammenda fino a lire 6.000.000 per chi abbatte, cattura o
detiene esemplari appartenenti alla tipica fauna staziale alpina,
non contemplati nella lettera b), della quale sia vietato
l'abbattimento;
h) l'ammenda fino a lire 3.000.000 per chi abbatte, cattura o
detiene specie di mammiferi o uccelli nei cui confronti la caccia
non è consentita o fringillidi in un numero superiore a cinque o
per chi esercita la caccia con mezzi vietati. La stessa pena si
applica a chi esercita la caccia con l'ausilio di richiami vietati.
Nel caso di tale infrazione si applica altresì la misura della
confisca dei richiami;
i) l'arresto fino a tre mesi o l'ammenda fino a lire 4.000.000
per chi esercita la caccia sparando da autoveicoli, da natanti o da
aeromobili;
l) l'arresto da due a sei mesi o l'ammenda da lire 1.000.000 a
lire 4.000.000 per chi pone in commercio o detiene a tal fine fauna
selvatica in violazione della presente legge. Se il fatto riguarda
la fauna di cui alle lettere b), c), e g), le pene sono
raddoppiate.
2) Per la violazione delle disposizioni della legge in materia
di imbalsamazione e tassidermia si applicano le medesime sanzioni
che sono comminate per l'abbattimento degli animali le cui spoglie
sono oggetto del trattamento descritto.
3) Nei casi di cui al comma 1 non si applicano gli articoli 624,
625 e 626 del codice penale.
Articolo 37 Sanzioni amministrative
1) Per le violazioni delle disposizioni della presente legge e
delle leggi regionali, salvo che il fatto sia previsto dalla legge
come reato, si applicano le seguenti sanzioni amministrative:
a) sanzione amministrativa da lire 400.000 a lire 2.400.000 per
chi esercita la caccia in forma diversa da quella prescelta ai
sensi dell'articolo 12, comma 5 della Legge 11 febbraio 1992 n.
157;
b) sanzioni amministrativa da lire 200.000 a lire 1.200.000 per
chi esercita la caccia senza avere stipulato la polizza di
assicurazione; se la violazione è nuovamente commessa, la sanzione
è da lire 400.000 a lire 2.400.000;
c) sanzione amministrativa da lire 300.000 a lire 1.800.000 per
chi esercita la caccia senza aver effettuato il versamento delle
tasse di concessione governativa o regionale; se la violazione è
nuovamente commessa, la sanzione è da lire 500.000 a lire
3.000.000;
d) sanzione amministrativa da lire 300.000 a lire 1.800.000 per
chi esercita senza autorizzazione la caccia all'interno delle
aziende faunistico-venatorie, nei centri pubblici o privati di
riproduzione e negli ambiti e comprensori destinati alla caccia
programmata; se la violazione è nuovamente commessa, la sanzione è
da lire 500.000 a lire 3.000.000; in caso di ulteriore violazione
la sanzione è da lire 700.000 a lire 4.200.000;
e) sanzione amministrativa da lire 200.000 a lire 1.200.000 per
chi esercita la caccia in zone di divieto non diversamente
sanzionate; se la violazione è nuovamente commessa, la sanzione è
da lire 500.000 a lire 3.000.000;
f) sanzione amministrativa da lire 200.000 a lire 1.200.000 per
chi esercita la caccia in fondo chiuso, ovvero nel caso di
violazione delle disposizioni emanate dalla regione per la
protezione delle coltivazioni agricole; se la violazione è
nuovamente commessa, la sanzione è da lire 500.000 a lire
3.000.000;
g) sanzione amministrativa da lire 200.000 a lire 1.200.000 per
chi esercita la caccia in violazione degli orari consentiti o
abbatte, cattura o detiene fringillidi in numero non superiore a
cinque; se la violazione è nuovamente commessa, la sanzione è da
lire 400.000 a lire 2.400.000;
h) sanzione amministrativa da lire 300.000 a lire 1.800.000 per
chi si avvale di richiami non autorizzati, ovvero in violazione
delle disposizioni emanate dalle regioni ai sensi dell'articolo 5,
comma 1; se la violazione è nuovamente commessa, la sanzione è da
lire 500.000 a lire 3.000.000;
i) sanzione amministrativa da lire 150.000 a lire 900.000 per
chi non esegue le prescritte annotazioni sul tesserino
regionale;
1) sanzione amministrativa da lire 150.000 a lire 900.000 per
ciascun capo, per chi importa fauna selvatica senza
l'autorizzazione di cui all'articolo 20, comma 2; alla violazione
consegue la revoca di eventuali autorizzazioni rilasciate ai sensi
dell'articolo 20 per altre introduzioni;
m) sanzione amministrativa da lire 50.000 a lire 300.000 per
chi, pur essendone munito, non esibisce, se legittimamente
richiesto, la licenza, la polizza di assicurazione o il tesserino
regionale; la sanzione è applicata nel minimo se l'interessato
esibisce il documento entro cinque giorni.
2) La Regione, con apposita normativa prevede sanzioni per gli
abusi e l'uso improprio della tabellazione dei terreni.
3) Il C.T.V.R. prevede la sospensione del "carnet de chasse" per
particolari infrazioni o violazioni delle norme regionali
sull'esercizio venatorio.
4) Resta salva l'applicazione delle norme di legge e di
regolamento per la disciplina delle armi e in materia fiscale e
doganale.
5) Nei casi previsti dal presente articolo non si applicano gli
articoli 624, 625 e 626 del codice penale.
6) Per quanto non altrimenti previsto dalla presente legge, si
applicano le disposizioni della legge 24 novembre 1981, n. 689 e
successive modificazioni.
Articolo 38 Associazioni venatorie
Le associazioni venatorie sono libere.
Si considerano riconosciute, ai sensi della presente legge, le
Associazioni venatorie operanti di cui all'articolo 34, comma 5°,
della legge 11 febbraio 1992, n. 157.
Articolo 39 Disposizioni transitorie
1) Le concessioni attualmente in atto di "riserva di caccia in
concessione speciale" restano in vigore fino alla loro scadenza ed
eventualmente potranno essere rinnovate per un triennio e
successivamente dovranno essere trasformate in:
- Aziende faunistico-venatorie
- Aziende agri-turistico-venatorie
2) Il Comitato regionale per la caccia, di cui alla legge
regionale del 23 maggio 1973, n. 28, è soppresso con decorrenza
dalla data del decreto di nomina del "Comitato Tecnico Venatorio
regionale" di cui all'articolo 13 della presente legge.
I beni ed il personale del Comitato regionale per la caccia sono
trasferiti al "Comitato Tecnico Venatorio regionale".
Articolo 40 Disposizioni finali
All'entrata in vigore della presente legge, viene abrogata la
legge regionale n. 28 del 23 maggio 1973 e successive modificazioni
nonché ogni altra disposizione in contrasto.
Disegno di legge n. 494 presentato dalla Giunta regionale:
"Norme per la tutela e la gestione della fauna selvatica e per la
disciplina dell'attività venatoria":
Capo I Disposizioni generali
Articolo 1 (Finalità della legge)
1. In attuazione dell'articolo 2 dello Statuto speciale della
Valle d'Aosta, la Regione tutela il patrimonio faunistico e
disciplina l'attività venatoria in conformità ai principi generali
della legge 11 febbraio 1992, n. 157 (Norme per la protezione della
fauna selvatica omeoterma e per il prelievo venatorio), alle
direttive comunitarie e alle convenzioni internazionali, nel
rispetto degli equilibri naturali. Essa pone inoltre particolare
riguardo alla conservazione della diversità delle specie e dei
biotopi relativi alla fauna selvatica di cui all'articolo 2, ed
alla salvaguardia delle specie animali minacciate di
estinzione.
Articolo 2 (Definizione di fauna selvatica)
1. Fanno parte della fauna selvatica oggetto della tutela della
presente legge i mammiferi e gli uccelli dei quali esistono, o sono
esistite in tempi storici, popolazioni viventi, stabilmente o
temporaneamente, in stato di naturale libertà, nel territorio
regionale.
2. La tutela non si estende alle talpe, ai ratti, ai topi
propriamente detti e alle arvicole.
Articolo 3 (Regime patrimoniale della fauna
selvatica)
1. Gli esemplari di fauna selvatica stabilmente o
temporaneamente presenti nel territorio regionale costituiscono
patrimonio indisponibile dello Stato.
2. La Regione, avvalendosi delle proprie competenze statutarie,
ne assicura e promuove la protezione e ne disciplina la
gestione.
Articolo 4 (Specie ed animali particolarmente
protetti)
1. Sono particolarmente protette ai fini della presente legge
anche sotto il profilo sanzionatorio, le seguenti specie o gruppi
di specie:
a) mammiferi: gatto selvatico (Felis sylvestris), lince (Lynx
lynx), lontra (Lutra lutra), lupo (Canis lupus), martora (Martes
martes), orso (Ursus arctos), puzzola (Mustela putorius);
b) uccelli: avocetta (Recurvirostra avosetta), cavaliere
d'Italia (Himantopus himantopus), cicogne (Ciconiidae), fenicottero
(Phoenicopterus ruber), fistione turco (Netta rufina), gabbiano
corallino (Larus melanocephalus), ghiandaia marina (Coracias
garrulus), gracchio corallino (Pyrrhocorax pyrrhocorax), gru (Grus
grus), mignattaio (Plegadis falcinellus), occhione (Burhinus
oedicnemus), pellicani (Pelecanidae), picchi (Picidae), rapaci
diurni (Accipitriformes e falconiformes), rapaci notturni
(Strigiformes), tarabuso (Botaurus stellaris), volpoca (Tadorna
tadorna);
c) tutte le altre specie che leggi nazionali, direttive
comunitarie o convenzioni internazionali indicano come
particolarmente protette o minacciate di estinzione e che si
trovino stabilmente o temporaneamente in stato di naturale libertà
nel territorio regionale;
d) tutti gli animali affetti da albinismo totale.
Capo II Pianificazione faunistica regionale
Articolo 5 (Piano regionale faunistico-venatorio)
1. L'attività di gestione faunistico-venatoria è attuata
mediante una pianificazione articolata nel modo seguente:
a) il piano regionale faunistico-venatorio, deliberato dal
Consiglio regionale, su proposta dell'Assessore all'agricoltura,
forestazione e risorse naturali, sentita la Consulta regionale
faunistica di cui all'articolo 13;
b) le determinazioni della Giunta regionale, sentita la Consulta
faunistica regionale, assunte in merito alla programmazione ed al
coordinamento in materia faunistico-venatoria;
c) le norme deliberate dalla Giunta regionale che fissano i
criteri per la determinazione dei contributi in favore dei
proprietari e conduttori dei fondi e per il risarcimento dei danni
effettivi arrecati alle produzioni agricole da parte della fauna
selvatica.
2. Il piano regionale faunistico-venatorio, di cui al comma 1, è
predisposto dall'Ufficio per la fauna selvatica, di cui
all'articolo 12, ed in esso sono previsti:
a) le oasi di protezione;
b) le zone di ripopolamento e cattura;
c) le zone per l'addestramento l'allenamento e le gare dei cani
da caccia;
d) le aziende agri-turistico-venatorie;
e) le aziende faunistico-venatorie.
3. Il piano regionale faunistico-venatorio ha durata triennale e
può essere rivisto nel corso della sua efficacia.
Articolo 6 (Zona Alpi)
1. L'intero territorio della Valle d'Aosta stanti il suo
ambiente, la sua flora e la sua fauna tipicamente alpini, è
considerato zona faunistica delle Alpi di cui all'articolo 11 della
l. 157/1992.
Articolo 7 (Oasi di protezione, ripopolamento e
cattura)
1. Sono oasi di protezione le aree destinate al rifugio, alla
riproduzione ed alla sosta della fauna selvatica.
2. Sono zone di ripopolamento e cattura le aree destinate alla
riproduzione della fauna selvatica allo stato naturale ed alla
cattura della stessa per l'immissione sul territorio in tempi e
condizioni utili all'ambientamento fino alla ricostituzione e alla
stabilizzazione della densità faunistica ottimale per il
territorio.
3. Nelle aree di cui ai commi 1 e 2 l'esercizio della caccia è
vietato. L'Assessore all'agricoltura, forestazione e risorse
naturali, sentita la Consulta faunistica regionale, di cui
all'articolo 13, può consentire, per i motivi elencati all'articolo
16, comma 1, l'abbattimento, con criteri selettivi e da persone
nominativamente designate, di esemplari di determinate specie di
cui all'articolo 28. Egli può altresì autorizzare, sentita la
Consulta faunistica regionale, catture a scopo di ripopolamento
della fauna stanziale, una volta che questa ha raggiunto la densità
ottimale.
4. L'istituzione delle oasi e delle zone di ripopolamento e
cattura è deliberata dalla Giunta regionale, sentita la Consulta
faunistica regionale, in attuazione del piano regionale
faunistico-venatorio approvato ai sensi dell'articolo 5.
5. La deliberazione contenente la proposta di individuazione
delle suddette aree viene trasmessa ai comuni interessati per
l'affissione all'albo pretorio e pubblicizzata mediante
l'affissione di manifesti.
6. Avverso la deliberazione di cui al comma 5, i proprietari o i
conduttori interessati possono proporre opposizione al Presidente
della Giunta regionale, in carta semplice ed esente da oneri
fiscali, entro sessanta giorni dalla scadenza dell'affissione.
7. Decorso il termine di cui al comma 6, ove sussista il
consenso esplicito o tacito dei proprietari o conduttori
costituenti almeno i due terzi della superficie complessiva che si
intende vincolare, la Regione provvede in merito alla costituzione
delle oasi di protezione, ripopolamento e cattura, decidendo anche
in merito alle opposizioni presentate.
8. Le oasi sono istituite per una durata di tre anni,
rinnovabili alla scadenza.
9. La Giunta regionale su proposta dell'Assessore
all'agricoltura, forestazione e risorse naturali, può revocare,
sentita la Consulta faunistica regionale, purché non nel corso
della stagione venatoria, l'istituzione di oasi di protezione, di
zone di ripopolamento e cattura, nelle quali l'Ufficio per la fauna
selvatica abbia rilevato una scadente redditività o gravi danni
alle colture agricole ed al popolamento boschivo, provocati dalla
fauna selvatica.
Articolo 8 (Zone e periodi per l'addestramento, l'allenamento e
le gare dei cani da caccia)
1. L'addestramento e l'allenamento dei cani da caccia sono
consentiti, dal 15 agosto fino al quarto giorno antecedente la data
in cui è permesso l'esercizio venatorio, tutti i giorni, esclusi il
martedì ed il venerdì:
a) sui terreni incolti o boschivi di vecchio impianto;
b) sui prati naturali ed artificiali, sfalciati di recente.
2. La Giunta regionale, in attuazione del piano territoriale
regionale faunistico, a norma dell'articolo 5, istituisce, inoltre,
le zone in cui sono permessi durante tutto l'anno:
a) l'addestramento, l'allenamento e le gare dei cani da
ferma;
b) l'addestramento, l'allenamento e le gare dei cani da
seguito.
3. La deliberazione contenente la proposta di individuazione
delle suddette aree viene trasmessa ai comuni interessati per
l'affissione all'albo pretorio e pubblicizzata mediante
l'affissione di manifesti.
4. Avverso tale deliberazione i proprietari o i conduttori
interessati possono proporre opposizione motivata al Presidente
della Giunta regionale, in carta semplice ed esente da oneri
fiscali, entro sessanta giorni dalla scadenza del periodo di
affissione.
5. Decorso tale termine, la Giunta regionale, ove sussista il
consenso dei proprietari o dei conduttori agricoli aventi la
disponibilità di almeno l'80 percento dei fondi costituenti l'area
interessata ed essendo valido anche il consenso risultante dalla
mancata opposizione, delibera l'istituzione dell'area.
6. Tali zone sono istituite per una durata di tre anni ed alla
scadenza può procedersi al loro rinnovo.
7. L'Assessore all'agricoltura, forestazione e risorse naturali,
su richiesta di associazioni venatorie o cinofile, può autorizzare
lo svolgimento di gare di cani da ferma all'interno di zone di cui
all'articolo 5, comma 2, lett. b) e c).
8. L'effettuazione delle gare dei cani da caccia nelle zone di
cui al comma 8 non è consentita nel periodo compreso dal 15 aprile
al 31 luglio.
Articolo 9 (Aziende agri-turistico-venatorie)
1. Su richiesta degli interessati, la Giunta regionale, sentita
la Consulta faunistica regionale, può autorizzare, ai fini di
impresa agricola, l'istituzione di aziende
agri-turistico-venatorie, nelle quali sono consentiti l'immissione
e l'abbattimento di fauna selvatica di allevamento secondo le
modalità stabilite nelle singole autorizzazioni.
2. Le aziende agri-turistico-venatorie sono soggette alla
disciplina di cui alla legge regionale 24 gennaio 1983, n. 1
(Interventi a favore dell'agriturismo) e successive
modificazioni.
3. Dette convenzioni, approvate dalla Giunta regionale, sentita
la Consulta faunistica regionale, ne disciplinano l'organizzazione
ed il funzionamento.
4. Su richiesta degli interessati e sentito l'Istituto nazionale
per la fauna selvatica, entro i limiti del 15 per cento del proprio
territorio agro-silvopastorale, la Giunta regionale, sentita la
Consulta faunistica regionale, può autorizzare, regolamentandola,
l'istituzione di aziende faunistico-venatorie, senza fini di lucro,
soggette a tassa di concessione regionale per prevalenti finalità
naturalistiche e faunistiche con particolare riferimento alla
tipica fauna alpina, alla grossa fauna europea e a quella
acquatica; dette concessioni devono essere corredate di programmi
di conservazione e di ripristino ambientale al fine di garantire
l'obiettivo naturalistico e faunistico. In tali aziende la caccia è
consentita nelle giornate indicate dal calendario venatorio secondo
i piani di assestamento e di abbattimento. In ogni caso, nelle
aziende faunistico-venatorie non è consentito immettere o liberare
fauna selvatica posteriormente alla data del 31 agosto di ogni
anno.
Articolo 10 (Ambiti territoriali di caccia)
1. La Giunta regionale, su conforme parere del Comitato di cui
all'articolo 14, sentita la Consulta faunistica regionale, può
istituire ambiti territoriali di caccia nei quali si dà luogo ad
una pianificazione faunistico-venatoria più rispondente a
particolari esigenze di riequilibrio del rapporto territorio -
pressione venatoria - popolazione faunistica.
Capo III Strutture amministrative
Articolo 11 (Gestione della fauna selvatica)
1. Le funzioni tecnico-amministrative di controllo, gestione e
tutela della fauna selvatica sono svolte, sull'intero territorio
regionale, dall'Assessorato all'agricoltura, forestazione e risorse
naturali, tramite l'Ufficio per la fauna selvatica, di cui
all'articolo 12, istituito nell'ambito del Servizio forestazione e
risorse naturali.
2. L'Assessorato all'agricoltura, forestazione e risorse
naturali può avvalersi della collaborazione di tecnici esterni, di
istituti pubblici e privati, specializzati nel settore faunistico e
in quello venatorio.
Articolo 12 (Ufficio per la fauna selvatica)
1. Nell'ambito del Servizio forestazione e risorse naturali
dell'Assessorato dell'agricoltura, forestazione e risorse naturali,
è istituito, entro un massimo di centottanta giorni
dall'approvazione della presente legge, l'Ufficio per la fauna
selvatica.
2. L'Ufficio per la fauna selvatica si compone:
a) un capo ufficio (ruolo del personale tecnico - ottavo
livello), con laurea in Scienze agrarie o forestali o veterinarie o
naturali o biologiche od equivalenti;
b) un coadiutore tecnico (ruolo del personale tecnico - sesto
livello);
c) un coadiutore (ruolo del personale tecnico - quinto
livello);
d) tre componenti del Corpo forestale valdostano, aventi
specifica preparazione in materia.
3. Il personale sopraelencato è compreso nella pianta organica
di cui all'allegato A della legge regionale 29 maggio 1992, n. 19
(Modificazioni ed integrazioni alle norme sull'ordinamento dei
servizi regionali e sullo stato giuridico del personale della
Regione. Approvazione delle nuove tabelle organiche dei posti e del
personale dell'Amministrazione regionale).
4. L'Ufficio per la fauna selvatica ha il compito di:
a) censire il patrimonio ambientale costituito dalla fauna
selvatica regionale, eventualmente ripartito per singoli ambiti
significativi agli effetti della tutela e della gestione
faunistica, avvalendosi del personale del Corpo forestale
valdostano, dei cacciatori e di altro personale specializzato;
b) studiare lo stato, l'evoluzione ed i rapporti della fauna
selvatica con tutte le altre componenti ambientali;
c) elaborare progetti d'intervento ricostitutivo o migliorativo
del patrimonio faunistico ivi compreso, per relazioni di ordine
ecologico, quello rappresentato dalla fauna non omeoterma;
d) predisporre i piani di abbattimento, sentita la Consulta
faunistica regionale;
e) proporre l'istituzione di nuove oasi di protezione,
ripopolamento e cat-tura e l'eventuale modifica di quelle
esistenti, al fine di assicurare la pro-tezione e l'incremento
quantitativo e qualitativo, della fauna selvatica;
f) predisporre il piano regionale faunistico-venatorio, di cui
all'articolo 5, sentita la Consulta faunistica regionale;
g) redigere, in collaborazione con il comitato di cui
all'articolo 14, la proposta del calendario venatorio, da
sottoporre all'esame degli organi competenti.
Articolo 13 (Consulta faunistica regionale)
1. Presso l'Assessorato dell'agricoltura, forestazione e risorse
naturali è istituita la Consulta faunistica regionale, quale organo
consultivo per tutto quello che concerne l'applicazione della
presente legge.
2. La Consulta faunistica regionale è così composta:
a) l'Assessore all'agricoltura, forestazione e risorse naturali,
o un Consigliere regionale suo delegato, con funzioni di
Presidente;
b) il dirigente del Servizio forestazione e risorse naturali,
dell'Asses-sorato dell'agricoltura, forestazione e risorse
naturali, o suo sostituto;
c) il dirigente dei Servizi agrari ed affari generali,
dell'Assessorato dell'agricoltura, forestazione e risorse naturali,
o suo sostituto;
d) il dirigente del Servizio tutela dell'ambiente,
dell'Assessorato dell'ambiente, territorio e trasporti, o suo
sostituto;
e) il responsabile del Servizio veterinario dell'Unità sanitaria
locale (USL), o suo sostituto;
f) un esperto in gestione faunistica, nominato dal Consiglio
regionale, laureato in Scienze veterinarie, naturali, biologiche,
forestali od equivalenti;
g) un rappresentante designato dall'Ordine regionale dei
laureati in Scienze agrarie e forestali della Valle d'Aosta;
h) tre rappresentanti designati dalle organizzazioni
professionali agricole maggiormente rappresentative a livello
regionale che svolgono regolarmente la loro attività;
i) tre rappresentanti designati dalle associazioni
naturalistiche o protezionistiche riconosciute ai sensi
dell'articolo 13 della legge 8 luglio 1986, n. 349 (Istituzione del
Ministero dell'Ambiente e norme in materia di danno ambientale), e
maggiormente rappresentative a livello regionale;
l) tre rappresentanti residenti nel territorio regionale,
iscritti alle associazioni venatorie e eletti dall'assemblea dei
cacciatori;
m) il Presidente del Comitato regionale per la gestione
venatoria, di cui all'articolo 14;
n) due rappresentanti designati dalle Associazioni dei Sindaci
della Valle d'Aosta;
o) un rappresentante designato dalle comunità montane.
3. La Consulta faunistica regionale è convocata dall'Assessore
all'agricoltura, forestazione e risorse naturali ed esprime parere
su:
a) la proposta del calendario venatorio;
b) l'istituzione e la chiusura di oasi di protezione,
ripopolamento e cattura della fauna selvatica;
c) l'introduzione di fauna selvatica sul territorio regionale a
scopo di ripopolamento;
d) ogni aspetto di cui alla presente legge che richieda
l'acquisizione di tale parere.
4. Le funzioni di segretario sono svolte dal capo dell'Ufficio
per la fauna selvatica, di cui all'articolo 12.
5. La Consulta regionale faunistica, preso atto delle
designazioni, è costi-tuita con delibera della Giunta regionale ed
è rinnovata all'inizio di ogni legislazione regionale; i suoi
poteri sono prorogati sino al suo rinnovo.
6. La Consulta regionale faunistica è legalmente riunita quando
è presente la maggioranza dei suoi componenti.
7. Le decisioni sono adottate a maggioranza dei presenti e
l'esito delle votazioni è verbalizzato in apposito registro a
pagine numerate.
8. Ai membri della Consulta faunistica regionale non dipendenti
dall'Amministrazione regionale compete un'indennità di presenza per
ogni giornata di seduta ed un rimborso delle spese di viaggio nelle
misure stabilite dalla Giunta regionale.
Articolo 14 (Comitato regionale. per la gestione
venatoria)
1. È istituito, quale organo direttivo per l'organizzazione
venatoria, il Comitato regionale per la gestione venatoria, che si
compone di:
a) nove rappresentanti dei cacciatori, designati direttamente
dai cacciatori appartenenti alle nove circoscrizioni venatorie, di
cui all'articolo 15, nella misura di un rappresentante per ciascuna
di esse; i nove rappresentanti eleggono tra loro il Presidente del
Comitato;
b) il dirigente del Servizio forestazione e risorse naturali, o
suo sostituto;
c) il dirigente dei Servizi agrari ed affari generali, o suo
sostituto;
d) un rappresentante designato dalle associazioni venatorie
riconosciute ai sensi dell'articolo 34 della l. 157/1992, presenti
a livello regionale;
e) un rappresentante designato dalle associazioni naturalistiche
o protezionistiche riconosciute ai sensi dell'articolo 13 della l.
349/1986, presenti a livello regionale;
f) un rappresentante designato dalle organizzazioni
professionali agricole presenti a livello regionale;
g) un rappresentante designato dalle comunità montane.
2. Il Comitato regionale per la gestione venatoria è nominato
con delibera della Giunta regionale, preso atto delle designazioni,
ed è rinnovato all'inizio di ogni legislazione regionale.
3. I membri che, senza giustificato motivo, non intervengano a
tre adunanze consecutive decadono dalla carica e debbono essere
sostituiti.
4. Le funzioni di segretario del Comitato regionale per la
gestione ve-natoria sono assolte da persona assunta e retribuita
dal Comitato stesso.
5. Ai membri del Comitato per la gestione venatoria, non
dipendenti dall'Amministrazione, compete un'indennità di presenza
per ogni giornata di seduta ed un rimborso delle spese di viaggio,
nelle misure stabilite dal Comitato stesso.
6. I compiti del Comitato regionale di gestione venatoria
sono:
a) provvedere al tesseramento annuale dei cacciatori, mediante
il rilascio del tesserino regionale, di cui all'articolo 32;
b) regolamentare l'attività delle sezioni comunali cacciatori,
di cui all'articolo 15, e le procedure per l'elezione dei
rappresentanti delle circoscrizioni venatorie;
c) provvedere all'amministrazione ed alla gestione dei propri
fondi e dei beni già intestati al Comitato regionale per la caccia,
previsto dalla legge regionale 23 maggio 1973, n. 28 (Provvedimenti
per la protezione della selvaggina e per l'esercizio della caccia
nella Regione autonoma della Valle d'Aosta);
d) formulare un parere in merito all'accesso dei cacciatori non
residenti nel territorio regionale;
e) disporre per l'individuazione dei cacciatori da ammettere
negli eventuali ambiti territoriali di caccia;
f) assicurare la partecipazione dei cacciatori alle operazioni
di censimento e di gestione faunistica, promossi ed organizzati
dall'Assessorato dell'agricoltura, forestazione e risorse
naturali;
g) svolgere funzioni ed incarichi affidati dalla Regione in
materia faunisticovenatoria;
h) partecipare alla predisposizione del calendario
venatorio;
i) collaborare alla elaborazione delle proposte di istituzione e
chiusura di oasi di protezione, ripopolamento e cattura della fauna
selvatica nonché all'introduzione di fauna selvatica sul territorio
regionale a scopo di ripopolamento.
7. Il Comitato regionale per la gestione venatoria provvede
all'espletamento dei propri compiti mediante:
a) il 15 percento dei proventi di cui all'articolo 38;
b) eventuali contributi della Regione.
8. In considerazione dell'assolvimento di funzioni di carattere
generale svolte dal Comitato regionale per la gestione venatoria,
l'Amministrazione regionale si assume l'onere della gestione del
personale assunto da questo alla data di entrata in vigore della
presente legge. L'eventuale aumento della pianta organica potrà
essere autorizzato dalla Giunta regionale sentite le commissioni
competenti e finanziato sull'esercizio finanziario di
riferimento.
9. La spesa per il suddetto personale è valutata in annue lire
160.000.000 da rideterminare per ogni esercizio finanziario.
Articolo 15 (Circoscrizioni venatorie e sezioni comunali
cacciatori)
1. Per l'elezione dei rappresentanti dei cacciatori, di cui
all'articolo 14, comma 1, sono istituite le seguenti circoscrizioni
venatorie:
a) circoscrizione venatoria n. 1, comprendente il territorio dei
comuni di Courmayeur, Pré-Saint-Didier, La Thuile, Morgex, La
Salle;
b) circoscrizione venatoria n. 2, comprendente il territorio dei
comuni di Saint-Nicolas, Avise, Arvier, Valgrisenche, Introd,
Rhêmes-Saint-Georges, Rhêmes-Notre-Dame, Villeneuve, Valsavarenche,
Saint-Pierre, Aymavilles, Cogne;
c) circoscrizione venatoria n. 3, comprendente il territorio dei
comuni di Saint-Rhémy-en-Bosses, Saint-Oyen, Etroubles, Gignod,
Allein, Doues, Roisan, Ollomont, Valpelline, Oyace, Bionaz;
d) circoscrizione venatoria n. 4, comprendente il territorio del
Comune di Aosta;
e) circoscrizione venatoria n. 5, comprendente il territorio dei
comuni di Sarre, Gressan, Charvensod, Saint-Christophe, Pollein,
Brissogne, Quart, Saint-Marcel, Nus, Fénis;
f) circoscrizione venatoria n. 6, comprendente il territorio dei
comuni di Valtournenche, Torgnon, Antey-Saint-André, Chamois, La
Magdeleine, Verrayes, Saint-Denis, Chambave, Pontey, Châtillon,
Saint-Vincent, Emarèse;
g) circoscrizione venatoria n. 7, comprendente il territorio dei
comuni di Ayas, Brusson, Challand-Saint-Anselme,
Challand-Saint-Victor, Montjovet, Champdepraz, Verrès, Issogne,
Arnad;
h) circoscrizione venatoria n. 8, comprendente il territorio dei
comuni di Fontainemore, Lillianes, Perloz, Pont-Saint-Martin,
Donnas, Bard, Hône, Pontboset, Champorcher;
i) circoscrizione venatoria n. 9, comprendente il territorio dei
comuni di Gressoney-La-Trinité, Gressoney-Saint-Jean, Gaby,
Issime.
2. Le circoscrizioni venatorie si compongono di sezioni comunali
cacciatori.
3. Le sezioni comunali cacciatori si costituiscono con un numero
minimo di quindici cacciatori residenti nel comune.
4. Qualora il numero dei cacciatori non raggiunga il limite di
quindici, potranno costituirsi sezioni con cacciatori di comuni
viciniori, onde raggiungere il numero necessario.
5. In un comune non può esistere più di una sezione.
6. Compete alle sezioni comunali cacciatori:
a) eleggere i rappresentanti di circoscrizione, secondo le
modalità stabilite dal Comitato regionale di gestione
venatoria;
b) proporre al Comitato regionale di gestione venatoria
eventuali provvedimenti necessari per una migliore gestione
venatoria, nonché per la protezione e l'incremento del patrimonio
faunistico.
7. Il funzionamento delle sezioni comunali cacciatori è
stabilito, con apposito regolamento, dal Comitato regionale di
gestione venatoria.
Capo IV Attività aventi ad oggetto la fauna selvatica
Articolo 16 (Controllo della fauna selvatica)
1. L'Assessore regionale all'agricoltura, forestazione e risorse
naturali, sulla base di censimenti che accertino la composizione e
la consistenza faunistica a livello regionale o degli eventuali
ambiti territoriali di caccia dai quali emerga che l'eccessivo
moltiplicarsi di determinate specie provoca alterazioni
dell'equilibrio naturale e arreca gravi danni alle produzioni
agro-forestali ed al patrimonio faunistico o pone gravi problemi di
ordine sanitario, può disporre con apposito decreto la cattura
indigena, salvo che si tratti di animali dei circhi equestri o
spettacoli viaggianti o di specie destinate all'allevamento
tradizionale nell'ambito comunitario e al commercio per fini
ornamentali o amatoriali.
2. Delle catture e degli abbattimenti di cui al comma 1 sono
incaricati gli agenti del Corpo forestale valdostano, con la
collaborazione di guardie volontarie e di cacciatori designati dal
Comitato regionale per la gestione venatoria, nei periodi
tecnicamente più idonei al raggiungimento dei risultati
prefissati.
3. Il provvedimento di cui al comma 1 indica altresì le zone di
intervento, il numero massimo degli esemplari delle specie da
catturare o da abbattere, il periodo e i mezzi.
4. Al fine di prevenire l'insorgenza di patologie infettive e di
limitare possibili cause di disturbo alla fauna selvatica, è fatto
divieto di lasciare incustoditi bovini, ovini e caprini sull'intero
territorio regionale, nonché di lasciare vagare liberamente
qualsiasi esemplare di cane al di fuori delle zone e nei periodi
indicati dall'articolo 8.
5. La Regione, sentito il parere favorevole dell'Ufficio per la
fauna selvatica e della Consulta faunistica regionale, può
consentire l'abbattimento di animali non previsti tra le specie
cacciabili, se la salvaguardia dei biotopi o il mantenimento della
diversità delle specie lo esige.
Articolo 17 (Catture a scopo di ripopolamento)
1. L'Assessore all'agricoltura, forestazione e risorse naturali
può disporre per le specie autoctone cacciabili e non, anche nei
tempi e nei luoghi in cui è vietato l'esercizio venatorio, catture
a scopo di ripopolamento.
2. Per i fondi chiusi ed i terreni in attualità di coltivazione,
l'Assessore all'agricoltura, forestazione e risorse naturali, su
richiesta dei proprietari o conduttori interessati, può disporre,
fornendo il personale e gli strumenti, catture a scopo di
ripopolamento per la protezione delle colture.
Articolo 18 (Cattura e utilizzazione di esemplari di fauna
selvatica)
1. È vietato catturare e detenere, anche per brevi periodi,
mammiferi ed uccelli appartenenti alla fauna selvatica, nonché
alterare, distruggere o asportare uova, nidi e piccoli nati se non
per sottrarli a sicura distruzione o morte, purché, in tal caso, se
ne dia avviso entro ventiquattro ore alla stazione forestale
competente per territorio, che adotterà i provvedimenti del
caso.
2. È vietato arrecare disturbo, in qualsiasi modo, compresa la
caccia fotografica, agli animali selvatici, con particolare
riferimento al periodo riproduttivo di ogni singola specie.
3. L'Assessore all'agricoltura, forestazione e risorse naturali
può autorizzare sotto proprio controllo, su presentazione di
motivata richiesta, personale qualificato degli istituti o
laboratori scientifici, dei musei di scienze e storia naturali e
dei parchi naturali a catturare ed utilizzare per attività di
marcatura, di studio e di ricerca scientifica, mammiferi ed
uccelli, nonché a prelevare per gli stessi motivi uova, nidi e
piccoli nati.
Articolo 19 (Attività di inanellamento)
1. L'attività di inanellamento a scopo scientifico è subordinata
all'ottenimento di specifica autorizzazione regionale, rilasciata
dall'Assessorato dell'agricoltura, forestazione e risorse naturali,
secondo le modalità previste dall'articolo 4 della l. 157/1992.
2. È fatto obbligo a chiunque abbatta, catturi o rinvenga
uccelli inanellati di farne denuncia al personale della stazione
forestale competente per territorio.
3. Il Servizio forestazione e risorse naturali provvederà in
seguito agli obblighi previsti dalla l. 157/1992.
Articolo 20 (Catture a fini di richiamo)
1. La cattura di uccelli per la cessione a fini di richiamo è
vietata nell'intero territorio regionale.
Articolo 21 (Introduzione di selvaggina a scopo di
ripopolamento)
1. L'introduzione di selvaggina viva è subordinata
all'autorizzazione dell'Assessore all'agricoltura, forestazione e
risorse naturali. Esso può avvenire per le specie corrispondenti a
quelle attualmente o storicamente presenti sul territorio regionale
e può effettuarsi solo a scopo di ripopolamento, rinsanguamento o
reintroduzione.
2. Al fine di prevenire la diffusione di malattie infettive e di
garantire l'idoneità della fauna destinata al ripopolamento, i capi
provenienti da allevamenti nazionali o introdotti dall'estero
devono essere sottoposti al preventivo controllo sanitario del
Servizio veterinario dell'USL.
3. È vietato introdurre nel territorio regionale selvaggina
estranea alla fauna indigena, salvo che si tratti di animali dei
circhi equestri o spettacoli viaggianti o di specie destinate
all'allevamento tradizionale nell'ambito comunitario e al commercio
per fini ornamentali o amatoriali.
Articolo 22 (Allevamento di selvaggina a scopo di ripopolamento,
alimentare o amatoriale)
1. L'impianto e l'esercizio di allevamenti di selvaggina a scopo
di ripopolamento, alimentare o amatoriale sono sottoposti ad
autorizzazione rilasciata a persone nominativamente indicate.
2. L'autorizzazione è rilasciata dall'Assessore all'agricoltura,
fore-stazione e risorse naturali. Nell'atto di autorizzazione sono
riportati gli obblighi derivanti dalla normativa vigente, statale e
regionale, alla cui osservanza è tenuto l'allevatore, con
particolare riferimento per quello di tenere apposito registro
riportante i dati essenziali sull'andamento dell'allevamento dalla
normativa vigente, statale e regionale.
3. Per quanto attiene l'aspetto igienicosanitario, restano fermi
gli adempimenti imposti dalla normativa vigente, statale e
regionale.
4. Gli esemplari pertinenti agli allevamenti devono essere
muniti di contrassegno indelebile od inamovibile indicante l'anno
di nascita, il numero e la matricola o il numero di autorizzazione
dell'allevatore.
5. L'abbattimento di capi allevati a scopo alimentare è
consentito agli effetti della presente legge durante tutto il corso
dell'anno solare.
Articolo 23 (Rinvenimento o abbattimento per caso fortuito o
forza maggiore di fauna selvatica)
1. Al di fuori degli abbattimenti di fauna selvatica effettuati
nel rispetto delle disposizioni di cui al capo V, chiunque, in
qualsiasi tempo, rinvenga o abbatta per caso fortuito o forza
maggiore, o venga nella disponibilità di fauna selvatica viva o
morta o parte di essa, deve, entro ventiquattro ore, farne consegna
alla stazione forestale competente per territorio.
2. Qualora, a giudizio del Servizio forestazione e risorse
naturali, gli esemplari di fauna selvatica rinvenuti morti non
rivestano particolare interesse scientifico, potranno essere
lasciati in detenzione alle persone che li hanno rinvenuti, previa
domanda in carta semplice da parte delle stesse.
3. La Regione provvede, con strutture proprie o mediante
apposite convenzioni con veterinari, alla cura, alla detenzione
temporanea ed alla successiva liberazione degli esemplari vivi di
fauna selvatica di cui al comma 1.
Articolo 24 (Attività di tassidermia e
imbalsamazione)
1. Le attività di tassidermia ed imbalsamazione, fatte salve le
norme che disciplinano le attività commerciali o artigianali, sono
subordinate al rilascio di apposita autorizzazione da parte della
Giunta regionale.
2. Sono consentite la tassidermia e l'imbalsamazione
esclusivamente di esemplari appartenenti:
a) alla fauna selvatica presente sul territorio della comunità
economica europea;
b) alla fauna esotica o comunque proveniente da territori
extra-comunitari purché l'abbattimento e l'importazione o comunque
la detenzione siano avvenuti in conformità alla normativa vigente
in materia e nel rispetto degli accordi internazionali;
c) alla fauna domestica.
3. Sono inoltre consentite la tassidermia e l'imbalsamazione
degli animali provenienti da allevamenti regolarmente
autorizzati.
4. I tassidermisti autorizzati devono segnalare all autorità
competente le richieste di impagliare o imbalsamare spoglie di
specie protette o comunque non cacciabili ovvero le richieste
relative a spoglie di specie cacciabili avanzate in periodi diversi
da quelli previsti nel calendario venatorio per la caccia delle
specie in questione.
5. I tassidermisti devono tenere sempre aggiornato un registro
di carico e scarico con i nominativi dei clienti, la data di
consegna e 12 descrizione dell'animale affidato in preparazione ed
esibirlo, a richiesta, agli agenti incaricati della sorveglianza
che potranno altresì compiere, se debitamente autorizzati,
ispezioni nei locali adibiti all'esercizio dell'attività, o a
deposito degli animali preparati o da preparare.
6. In caso di animale in preparazione tassidermica di
provenienza esterna al territorio regionale e non appartenente alla
specie cacciabili occorre apposita dichiarazione di
provenienza.
7. La mancante osservazione di una delle disposizioni contenute
nel presente articolo implica la violazione delle norme di cui
all'articolo 30 nonché la revoca dell'autorizzazione di cui al
comma 1.
Articolo 25 (Detenzione di trofei e preparazioni
tassidermiche)
1. È consentita la detenzione di preparazioni tassidermiche e di
trofei, delle specie di mammiferi e uccelli di cui all'articolo 24,
secondo le seguenti modalità:
a) per le specie oggetto di caccia ai sensi della presente
legge, il detentore del trofeo dovrà munirsi di apposita
certificazione rilasciata dall'Assessorato dell'agricoltura,
forestazione e risorse naturali attestante la provenienza e l'anno
in cui è avvenuto l'abbattimento e nella quale compaia un numero di
identificazione che dovrà essere applicato in modo inamovibile sul
trofeo stesso, a mezzo di un apposito contrassegno fornito
dall'Amministrazione regionale;
b) per le specie non oggetto di prelievo venatorio ai sensi
della presente legge, nessun trofeo può essere detenuto se non
munito di apposita autorizzazione rilasciata dall'Assessorato
dell'agricoltura, forestazione e risorse naturali; anche questa
autorizzazione dovrà riportare un numero che trovi il suo
corrispondente in un contrassegno da applicare al trofeo in modo
inamovibile;
c) le spoglie ed i trofei detenuti prima dell'entrata in vigore
della presente legge devono essere dichiarati all'Assessorato
dell'agricoltura, forestazione e risorse naturali entro sei mesi
dall'entrata in vigore della legge; l'Assessorato dell'agricoltura,
forestazione e risorse naturali rilascerà gratuitamente un
certificato attestante la dichiarazione ed un numero di
identificazione da applicare in modo inamovibile sul trofeo.
2. I musei scientifici non sono soggetti alle norme del comma 1,
ma devono comunque tenere un registro, aggiornato con le dotazioni
degli animali presenti, a disposizione per eventuali controlli.
Capo V Modalità dell'esercizio venatorio
Articolo 26 (Esercizio di caccia)
1. Costituisce esercizio di caccia ogni atto diretto
all'abbattimento o cattura di selvaggina mediante l'impiego dei
mezzi di cui all'articolo 27 e degli animali a cibo destinati.
2. È considerato altresì esercizio di caccia il vagare o il
soffermarsi con i mezzi destinati a tale scopo in attitudine di
ricerca della selvaggina o di attesa della medesima per abbatterla
o catturarla.
3. La fauna selvatica abbattuta nel rispetto delle disposizioni
della presente legge appartiene a colui che l'ha cacciata.
Articolo 27 (Mezzi di caccia)
1. Lattività venatoria è consentita con l'uso del fucile:
a) con canna ad anima liscia fino a due colpi, di calibro non
superiore al 12;
b) con canna ad anima liscia a ripetizione semiautomatica con
caricatore adatto in modo da non contenere più di un colpo, di
calibro non superiore al 12;
c) con canna ad anima rigata, a caricamento singolo manuale o a
ripetizione semiautomatica, di calibro non inferiore a millimetri
5,6 con bossolo a vuoto di altezza non inferiore a millimetri
40;
d) combinato o drilling a due o tre canne di cui una o due ad
anima liscia di calibro non superiore al 12 ed una o due ad anima
rigata di calibro non inferiore a millimetri 5,6 con bossolo a
vuoto di altezza non inferiore a millimetri 40.
2. Il titolare della licenza di porto di fucile per uso di
caccia è autorizzato, per l'esercizio venatorio, a portare, oltre
alle armi consentite, gli utensili da punta e da taglio atti alle
esigenze venatorie.
Articolo 28 (Specie cacciabili)
1. E’ vietato abbattere esemplari di qualsiasi
specie di mammiferi ed uccelli appartenenti alla fauna selvatica,
fatta eccezione per le specie sottoelencate:
a) mammiferi: camoscio (Rupicapra rupicapra), cinghiale (Sus
scrofa), capriolo (Capreolus capreolus), cervo (Cervus elaphus),
lepre variabile (Lepus timidus), lepre europa (Lepus europaeus),
coniglio selvatico (Oryctolagus cuniculus), volpe (Vulpes
vulpes);
b) uccelli: allodola (Alauda arvensis), beccaccia (Scolopax
rusticola), cesena (Turdus pilaris), colombaccio (Columba
palumbus), cornacchia grigia (Corvus corvus cornix), cornacchia
nera (Corvus corvus coronae), corvo (Corvus frugileus), coturnice
(Alectoris graeca), fagiano (Phasianus colchicus), fagiano di monte
(Lyrurus tetrix), merlo (Turdus merula), pernice bianca (Lagopus
mutus), quaglia (Coturnix coturnix), starna (Perdix perdix), storno
(Sturnus vulgaris), taccola (Corvus monedula), tordo bottaccio
(Turdus philomelos), tordo sassello (Turdus iliacus), tortora
(Streptopelia turtur).
Articolo 29 (Calendario venatorio)
1. La Giunta regionale, entro il 15 giugno di ogni anno, su
proposta dell'Assessore competente, sentita la Consulta regionale
faunistica, approva il calendario venatorio.
2. Il calendario venatorio indica:
a) le differenti specie di selvaggina prelevabili, a seconda
della forma di caccia adottata;
b) i periodi, le giornate e gli orari di caccia;
c) il carniere giornaliero e stagionale;
d) gli indici minimo e massimo di densità venatoria;
e) l'ora legale di inizio e termine della giornata
venatoria;
f) le norme inerenti l'uso dei cani in periodo venatorio, con
particolare riguardo al numero massimo per cacciatore ed alle zone
dove tale pratica può essere vietata, al fine di proteggere la
selvaggina;
g) ogni altra indicazione ritenuta utile al fine di una corretta
attività venatoria.
Articolo 30 (Divieti)
1. Ai fini della presente legge, è vietato:
a) detenere o commerciare esemplari di qualsiasi specie di
mammiferi ed uccelli appartenenti alla fauna selvatica, ad
eccezione di quelli indicati annualmente nel calendario venatorio,
nonché ad eccezione degli esemplari di cui al Capo IV;
b) detenere o commerciare esemplari di mammiferi ed uccelli
appartenenti alle specie indicate annualmente nel calendario
venatorio, presi in tempi o con mezzi non consentiti;
c) trasportare o portare armi da sparo per uso di caccia cariche
nel periodo in cui non è consentito l'esercizio venatorio;
d) portare armi da sparo per uso di caccia cariche, anche se in
posizione di sicurezza, all'interno dei centri abitati o a bordo di
veicoli di qualsiasi genere;
e) sparare a distanza minore di 150 metri con fucile da caccia a
canna liscia o da distanza corrispondente a meno di una volta e
mezza la gittata massima in caso di uso di altre armi, in direzione
di:
1) immobili, fabbricati e stabili adibiti ad abitazione ed a
posto di lavoro;
2) vie di comunicazione ferroviaria e strade carrozzabili,
eccettuate quelle poderali e interpoderali;
3) funivie, filovie ed altri trasporti in sospensione;
4) aree destinate al ricovero ed all'alimentazione del bestiame
nel periodo di utilizzazione agro-silvopastorale;
f) esercitare l'esercizio venatorio con mezzi diversi da quelli
consentiti dall'articolo 27;
g) praticare qualsiasi forma di uccellagione, nonché abbattere o
catturare qualsiasi animale che presenti un segno di riconoscimento
(placche auricolari, collari, anelli o altro ancora);
h) cacciare a rastrello in più di tre persone, fatta eccezione
per la caccia in battuta, come disciplinata dal calendario
venatorio;
i) cacciare sparando da veicoli a motore o da aeromobili; usare
richiami vivi o richiami acustici a funzionamento meccanico,
elettromeccanico o elettromagnetico, con o senza amplificazione del
suono;
l) usare la munizione spezzata nella caccia agli ungulati;
m) abbandonare sul luogo di caccia i bossoli delle cartucce
sparate;
n) usare e detenere trappole, esche o bocconi avvelenati,
posizionare saline non autorizzate;
o) usare armi da sparo munite di silenziatore o impostate con
scatto provocato dalla preda, ovvero dotate di sistema di
puntamento luminoso.
2. L'esercizio venatorio è altresì vietato:
a) ove esistano opere di difesa dello Stato e ove il divieto sia
richiesto a giudizio insindacabile dell'autorità militare;
b) ove esistano monumenti nazionali;
c) nei parchi nazionali e regionali, nelle riserve naturali, nei
giardini e parchi pubblici, fatte salve le norme previste dalla
legge regionale 30 luglio 1991, n. 30 (Norme per l'istituzione di
aree naturali protette);
d) nelle oasi di protezione, ripopolamento e cattura, fatto
salvo quanto disposto dagli articoli 7 e 8;
e) sui terreni coperti in tutto o nella maggior parte da neve,
ad eccezione delle specie espressamente indicate nel calendario
venatorio;
f) nei terreni in attualità di coltivazione, intendendosi con
tale termine gli orti, le colture erbacee e cerealicole dalla
semina a raccolto effettuato, i prati artificiali e naturali non
sfalciati, i frutteti ed i vigneti sino a raccolto effettuato,
nonché i terreni di recente rimboschimento;
g) nelle aie e nelle corti od altre pertinenze di fabbricati
rurali, nelle zone comprese nel raggio di 150 metri dalle macchine
agricole operanti, di 100 metri da immobili, fabbricati e stabili
adibiti ad abitazione o a posto di lavoro e di 50 metri da vie di
comunicazione ferroviaria e da strade carrozzabili, eccettuate le
strade poderali ed interpoderali, nei giardini e nei parchi
privati, nei terreni adibiti ad attività sportive;
h) nei fondi chiusi da muro o da rete metallica o da altra
effettiva chiusura di altezza non inferiore a metri 1,20 o da corsi
o da specchi d'acqua perenni il cui letto abbia una profondità di
almeno metri 1,50 ed una larghezza di almeno metri 3; i fondi
chiusi esistenti alla data di entrata in vigore della presente
legge e quelli che si intenderà costituire successivamente devono
essere notificati al competente ufficio regionale; i proprietari o
conduttori dei fondi chiusi provvedono ad apporre a loro carico
adeguate tabelle.
3. La Giunta regionale, su richiesta degli assessorati
competenti, sentita la Consulta regionale faunistica, può
temporaneamente vietare l'esercizio venatorio nei luoghi che sono
interessati da intenso fenomeno turistico, o da colture agricole
altamente specializzate; tali zone sono adeguatamente tabellate a
cura dell'Amministrazione regionale.
Articolo 31 (Strade a traffico limitato)
1. Il transito ai fini venatori con veicoli a motore su strade
non classificate statali, regionali o comunali carrozzabili è
regolamentato dalla legge regionale 22 aprile 1985, n. 17
(Regolamento di polizia per la circolazione dei veicoli a motore
nel territorio della regione).
2. È fatta eccezione per i proprietari di ricoveri fissi
permanenti o gli usufruttuari muniti di legale contratto di
locazione che possono transitare sulle strade di cui al comma 1
esclusivamente per raggiungere tali strutture, entro le ore venti
del giorno antecedente quello di caccia, e per tornare al proprio
domicilio, dopo il termine giornaliero dell'esercizio
venatorio.
Capo VI Esercizio della caccia: autorizzazioni e
requisiti
Articolo 32 (n tesserino regionale)
1. Chiunque intenda esercitare la caccia nell'ambito della
regione deve essere in possesso del relativo tesserino ("Carnet de
chasse") predisposto dalla Regione e rilasciato dal Presidente
della Giunta regionale o da un assessore da lui delegato.
2. Il rilascio del tesserino è subordinato:
a) al possesso della valida licenza di porto d'armi per uso di
caccia, rilasciata dalla competente autorità statale;
b) all'avvenuto versamento delle tasse prescritte, compresa
quella di concessione regionale annuale di cui all'articolo 39;
c) all'aver stipulato il contratto di assicurazione di cui
all'articolo 37;
d) all'aver partecipato alle attività di censimento e di
controllo della fauna selvatica, fatti salvi i casi di giustificato
impedimento, organizzate dall'Assessorato
dell'agricoltura,forestazione e risorse naturali.
3. Il tesserino ha validità per una annata venatoria e si
intende sospeso o revocato in caso di sospensione o revoca della
licenza di porto d'armi per uso di caccia.
4. Il tesserino deve essere restituito all'Amministrazione
regionale, per il tramite del Comitato regionale di gestione
venatoria, entro quindici giorni dal termine della stagione
venatoria.
5. In caso di smarrimento o di sottrazione del tesserino, il
titolare, al fine di ottenere il duplicato, deve dimostrare di aver
provveduto a denunciare il fatto all'autorità di pubblica sicurezza
e deve esibire l'attestazione del versamento delle tasse di
concessione regionale relative all'abilitazione venatoria.
6. Il cacciatore deve annotare in modo indelebile negli appositi
spazi del tesserino i giorni di caccia prescelti per l'esercizio
venatorio; la data delle singole giornate in cui si effettua
l'attività venatoria, all'atto del loro inizio; i capi di
selvaggina, non appena abbattuti.
7. Il rilascio del tesserino regionale, ai cacciatori di altre
regioni, che intendano praticare la caccia nel territorio della
Valle d'Aosta, è subordinato:
a) al superamento di apposito esame, che accerti la conoscenza
della fauna selvatica e della legislazione venatoria locali, ai
sensi dell'articolo 33;
b) alla compatibilità con le indicazioni del comitato di cui
all'articolo 14.
Articolo 33 (Abilitazione venatoria)
1. L'abilitazione venatoria è richiesta per il rilascio della
prima licenza di porto d'armi per uso caccia, per il rinnovo della
stessa in caso di revoca e per il rilascio del tesserino regionale
ai cacciatori non residenti. La Regione organizza corsi di
preparazione per il conseguimento dell'abilitazione venatoria,
avvalendosi anche della collaborazione delle associazioni venatorie
riconosciute.
2. Per sostenere l'esame di abilitazione venatoria il candidato
deve presentare domanda all'Assessorato dell'agricoltura,
forestazione e risorse naturali, allegando:
a) certificato di residenza;
b) certificato di idoneità all'esercizio venatorio rilasciato
dall'autorità sanitaria competente.
3. Nei dodici mesi successivi al rilascio della prima licenza il
cacciatore può praticare l'esercizio venatorio solo se accompagnato
da cacciatore in possesso di licenza rilasciata almeno tre anni
prima.
4. Gli aspiranti cacciatori possono essere ammessi a sostenere
la prova d'esame per l'abilitazione venatoria al compimento del
diciottesimo anno di età.
Articolo 34 (Commissione d'esame)
1. La commissione d'esame per il conseguimento dell'abilitazione
venatoria è nominata dalla Giunta regionale, su proposta
dell'Assessore all'agricoltura, forestazione e risorse
naturali.
2. I componenti della commissione durano in carica tre anni e
possono essere riconfermati.
3. La commissione è composta da:
a) il dirigente del Servizio forestazione e risorse naturali, in
qualità di esperto in legislazione venatoria ed ecologica
ambientale, con funzioni di presidente; in caso di impedimento, il
dirigente del Servizio forestazione e risorse naturali può essere
sostituito dal vice-dirigente competente;
b) un laureato in Medicina veterinaria, in agraria, in Scienze
forestali, in Scienze biologiche o in Scienze naturali, esperto in
vertebrati omeotermi;
c) un esperto in armi e munizioni da caccia e relativa
legislazione;
d) un esperto in norme di pronto soccorso.
4. Le funzioni di segretario sono svolte dal responsabile
dell'Ufficio per la fauna selvatica.
5. Non possono essere nominati componenti della commissione
dirigenti delle associazioni venatorie e naturalistiche.
Articolo 35 (Prova d'esame)
1. Per il superamento dell'esame di abilitazione venatoria
occorre:
a) frequentare il corso di preparazione, organizzato dalla
Regione, comprendente lezioni teoriche sulla biologia e sulla
gestione della fauna selvatica ed uscite pratiche in occasione di
censimenti o altre attività di controllo della fauna selvatica;
b) mostrare, attraverso colloquio, di possedere nozioni
sufficienti nell'ambito del programma di cui all'articolo 36.
2. In relazione alla prova d'esame, la commissione esaminatrice
esprime giudizio di idoneità o non idoneità del candidato; tale
giudizio è definitivo.
3. Il candidato giudicato non idoneo è ammesso a ripetere
l'esame, previa domanda e relativi allegati di cui all'articolo 33,
non prima che siano trascorsi sei mesi dalla data del precedente
esame.
4. Le prove d'esame sono pubbliche.
Articolo 36 (Programma d'esame)
1. Le nozioni su cui verte l'esame di cui all'articolo 35
riguardano i seguenti temi:
a) legislazione venatoria;
b) zoologia applicata alla caccia, con prove pratiche di
riconoscimento delle specie cacciabili;
c) tutela della natura e principi di salvaguardia delle
produzioni agricole;
d) mezzi di caccia;
e) regole comportamentali del cacciatore;
f) norme di pronto soccorso.
Articolo 37 (Assicurazione obbligatoria)
1. Per poter esercitare la caccia nella regione è necessario
aver stipulato un contratto di assicurazione per responsabilità
civile verso terzi derivante dall'uso delle armi o degli arnesi
utili all'attività venatoria, secondo quanto previsto dalla
legislazione vigente.
Articolo 38 (Associazioni venatorie riconosciute)
1. Si considerano riconosciute, ai sensi della presente legge,
le associazioni venatorie di cui all'articolo 34, comma 5 della l.
157/1992.
Capo VII Tasse ed indennizzi
Articolo 39 (Tassa di concessione regionale in materia di
caccia)
1. Per il rilascio ed il rinnovo dell'abilitazione all'esercizio
venatorio è dovuta, oltre alla tassa di concessione governativa, la
tassa di concessione regionale.
2. Nel caso di diniego del porto d'armi per uso di caccia è
disposto, su richiesta del contribuente, il rimborso della somma
pagata a titolo di tassa di concessione regionale.
3. La tassa di concessione regionale non è dovuta qualora non si
eserciti la caccia durante l'anno.
4. L'ammontare della licenza governativa di cui al presente
articolo è fissato dalla Giunta regionale, su proposta della
Consulta faunistica regionale, ed è suscettibile di variazioni in
conformità delle esigenze regionali in materia di gestione
faunistica, tenuti presenti i limiti dell'articolo 23 della l.
157/1992.
5. Il pagamento della tassa di concessione regionale deve essere
effettuato su conto corrente postale, intestato alla
Amministrazione della Valle d'Aosta, specificando sul retro la
causale del versamento.
6. I proventi della tassa di cui al presente articolo sono così
impiegati:
a) il 40 per cento, per il conseguimento dei mezzi finanziari
necessari alla realizzazione dei fini previsti dalla presente
legge;
b) il 15 per cento, per il funzionamento del Comitato regionale
per la gestione venatoria;
c) il 30 per cento, per la costituzione di un fondo destinato al
risarcimento dei danni arrecati agli agricoltori da parte della
fauna selvatica, secondo le modalità stabilite dall'articolo
40;
d) il 15 per cento, per la costituzione di un fondo destinato al
contributo per l'utilizzazione dei fondi agricoli ai fini
dell'esercizio venatorio, dovuto ai proprietari o conduttori
secondo le modalità di cui all'articolo 41.
7. I proventi di cui sopra saranno introitati al capitolo n.
00255, da istituirsi nella parte entrata del bilancio della Regione
per l'esercizio 1993 e seguenti, con la denominazione "Proventi
delle tasse di concessione per l'esercizio della caccia".
Articolo 40 (Risarcimento dei danni agli agricoltori)
1. Per far fronte ai danni non altrimenti risarcibili arrecati
dalla fauna selvatica ai terreni ed alle produzioni agricole è
istituito un fondo destinato al risarcimento per gli
agricoltori.
2. Tale fondo è costituito dal 30 per cento dei proventi di cui
all'articolo 39.
3. Il proprietario od il conduttore, ai fini del risarcimento, è
tenuto a denunciare tempestivamente i danni alla stazione forestale
competente per territorio, che procede, in tempo utile,
all'accertamento ed alla valutazione di quanto dichiarato, in
collaborazione con i competenti uffici dei Servizi agrari.
4. La liquidazione del risarcimento è disposta dalla Giunta
regionale, sentita la Consulta regionale faunistica, nei
centottanta giorni successivi.
Articolo 41 (Contributo per l'utilizzo dei fondi agricoli)
1. Per il contributo dovuto ai proprietari o conduttori per
l'utilizzo dei fondi agricoli ai fini dell'esercizio venatorio è
istituito apposito fondo regionale.
2. Tale fondo è costituito dal 15 per cento dei proventi di cui
all'articolo 39.
3. L'importo del contributo dovuto ai proprietari o conduttori è
stabilito annualmente dalla Giunta regionale, sentita la Consulta
regionale faunistica.
4. Al contributo hanno diritto i conduttori di aziende agricole
che rientrano nel titolo III della legge regionale 6 luglio 1984,
n. 30 (Interventi regionali in materia di agricoltura).
5. La corresponsione del contributo avviene sulla base degli
elementi che definiscono il premio di cui alla legge regionale
30/1984.
6. n proprietario o conduttore di un fondo che intenda vietare
sullo stesso l'esercizio venatorio deve inoltrare, entro trenta
giorni dalla pubblicazione del piano regionale faunistico-venatorio
di cui all'articolo 5, al Presidente della Giunta regionale
richiesta motivata che è esaminata dalla Giunta stessa entro
sessanta giorni. È fatto salvo quanto disposto all'articolo 10,
comma 3 della l. 157/1992.
7. La richiesta è accolta se non ostacola l'attuazione della
pianificazione faunistico-venatoria o per salvaguardare colture
agricole specializzate o, ancora, quando l'attività venatoria sia
motivo di danno o di disturbo ad attività di rilevante interesse
economico, sociale o ambientale.
8. Il divieto è reso noto mediante l'apposizione di tabelle,
esenti da tasse, a cura del proprietario o conduttore del fondo, le
quali delimitino in maniera chiara e visibile il perimetro
dell'area interessata.
9. Nei fondi sottratti alla gestione programmata della caccia è
vietato a chiunque, compreso il proprietario o il conduttore,
esercitare l'attività venatoria fino al venir meno delle ragioni
del divieto.
Capo VIII Vigilanza e sanzioni
Articolo 42 (Vigilanza venatoria)
1. La vigilanza sull'applicazione delle leggi venatorie è
affidata:
a) agli ufficiali, sottufficiali e guardie del Corpo forestale
valdostano;
b) alle guardie volontarie delle associazioni venatorie,
agricole e protezionistiche riconosciute, ai quali sia conferita la
qualifica di guardia giurata ai termini delle leggi di pubblica
sicurezza.
2. Detta vigilanza è altresì affidata alle guardie addette ai
parchi nazionali e regionali, agli ufficiali ed agenti di polizia
giudiziaria ed alle guardie giurate comunali, forestali e
campestri.
3. Gli agenti venatori svolgono le proprie funzioni, di norma,
nell'ambito della circoscrizione territoriale di competenza.
4. L'attività delle guardie volontarie è coordinata dalla
Regione, tramite il Servizio forestazione e risorse naturali.
Articolo 43 (Poteri e compiti degli agenti di vigilanza
venatoria)
1. Per l'esercizio di vigilanza gli agenti venatori possono
chiedere l'esibizione della licenza governativa, della polizza di
assicurazione, del tesserino regionale e della selvaggina abbattuta
a qualsiasi persona trovata in possesso di armi o arnesi atti alla
caccia, in esercizio o in attitudine di caccia.
2. Ogni cacciatore è tenuto altresì a lasciare verificare il
carniere, lo zaino e qualsiasi altro oggetto atto a contenere la
selvaggina abbattuta, nonché i mezzi di caccia, ivi compresi i
veicoli, agli agenti che ne facciano richiesta.
3. In caso di contestazione di una delle infrazioni
amministrative previste dall'articolo 45, gli agenti che esercitano
funzioni di polizia giudiziaria procedono al ritiro della licenza
governativa e del tesserino regionale ed al sequestro delle armi e
dei mezzi di caccia, con esclusione del cane, e dell'eventuale
selvaggina abbattuta o catturata, redigendo verbale e rilasciandone
copia al contravventore secondo le modalità previste per legge.
4. Le armi, i mezzi di caccia, la licenza governativa ed il
tesserino regionale, ove non si dia luogo alla proposta di revoca o
di esclusione definitiva della concessione della licenza, saranno
restituiti al legittimo proprietario, previa dimostrazione
dell'estinzione delle sanzioni amministrative e dell'eventuale
risarcimento del danno ove previsto.
5. Se fra le cose sequestrate si trovi selvaggina morta, gli
agenti provvedono a venderla attraverso trattativa privata al
miglior offerente; la somma ricavata sarà tenuta a disposizione
della persona a cui è contestata l'infrazione, alla quale sarà
successivamente restituita qualora si accerti che l'illecito non
sussiste; se al contrario sussiste, l'importo relativo deve essere
versato su un conto corrente intestato alla Regione; le somme in
tal modo introitate saranno impiegate a scopi di protezione e di
ripopolamento della fauna.
6. Quando la selvaggina sia sequestrata viva ed indenne sul
luogo in cui è stata catturata, gli agenti la liberano sul
posto.
7. Gli agenti venatori che non esercitano funzioni di polizia
giudiziaria, i quali accertino, anche a seguito di denuncia,
violazione alle leggi sulla caccia, redigono apposito verbale nel
quale devono essere specificate tutte le circostanze del fatto e le
eventuali osservazioni del contravventore e lo trasmettono all'ente
da cui dipendono ed all'autorità competente ai sensi delle
disposizioni vigenti.
8. Inoltre, qualora abbiano notizia o fondato sospetto che sia
stato commesso un illecito previsto dalla legislazione vigente,
devono darne immediata notizia all'autorità territorialmente
competente.
9. Agli agenti di cui al presente articolo, ad eccezione delle
guardie volontarie, è vietato l'esercizio venatorio nell'ambito del
territorio in cui esercitano le proprie funzioni.
10. La mancata osservanza di quanto disposto dal comma 9 implica
la violazione per esercizio di caccia in zona non consentita.
11. Alle guardie volontarie è vietato l'esercizio venatorio
durante l'espletamento delle loro funzioni.
Articolo 44 (Attestato di idoneità per l'attività di guardia
venatoria volontaria)
1. Il riconoscimento ed il rinnovo della qualifica di guardia
volontaria sono subordinati alla frequenza di corsi di
qualificazione ed aggiornamento, organizzati dal Servizio
forestazione e risorse naturali, ed al conseguimento di un
attestato di idoneità, rilasciato dal Presidente della Giunta
regionale, previo superamento di apposito esame.
2. Per l'organizzazione di detti corsi la Regione può avvalersi
anche delle associazioni venatorie, agricole e protezionistiche
riconosciute.
3. La commissione d'esame per il conseguimento dell'attestato di
idoneità di cui al comma 1 è formata dalla commissione di cui
all'articolo 34, integrata dai rappresentanti delle organizzazioni
venatorie, agricole e ambientaliste di cui all'articolo 13.
4. Le guardie venatorie volontarie nominate tali alla data di
entrata in vigore della presente legge devono sostenere un
colloquio con la commissione di cui al comma 3 per verificare la
conoscenza della nuova normativa inerente la protezione della fauna
omeoterma ed il prelievo venatorio.
5. n mancato rispetto delle disposizioni di cui all'articolo 44,
comma 11, e/o l'aver incorso in una qualsiasi violazione in materia
venatoria comporta la revoca definitiva della qualifica di guardia
venatoria volontaria.
Articolo 45 (Sanzioni amministrative)
1. Per le violazioni delle disposizioni della presente legge,
fatta salva l'applicazione delle sanzioni penali previste dalla l.
157/1992 e delle pene previste per la violazione della legislazione
sulle armi, si applicano le seguenti sanzioni amministrative:
a) sanzione amministrativa da lire 600.000 a lire 3.000.000 per
chi esercita la caccia senza i documenti prescritti dall'articolo
32 o per che contravviene a quanto previsto dall'articolo 33, comma
3; in caso di recidiva, sanzione amministrativa da lire 1.000.000 a
lire 6.000.000; qualora il trasgressore esibisca il documento entro
otto giorni, la sanzione amministrativa va da lire 100.000 a lire
600.000;
b) sanzione amministrativa da lire 300.000 a lire 1.800.000 per
chi esercita la caccia in periodi non consentiti, in giorno di
silenzio venatorio, o in giorno non prescelto, di notte o in zone
in cui sussiste il divieto di caccia o senza autorizzazione in zone
in cui quest'ultima sia prescritta; in caso di recidiva, sanzione
amministrativa da lire 600.000 a lire 3.600.000; in caso di
ulteriore recidiva, la sanzione amministrativa da lire 1.200.000 a
lire 7.200.000;
c) sanzione amministrativa da lire 500.000 a lire 3.000.000 per
chi esercita la caccia su specie di uccelli o mammiferi
particolarmente protetti, di cui all'articolo 4, e per chi ne
detiene illegittimamente preparazioni e trofei;
d) sanzione amministrativa da lire 300.000 a lire 1.800.000 per
chi esercita la caccia su specie di uccelli o mammiferi nei cui
confronti non è consentito il prelievo venatorio e per chi ne
detiene illegittimamente preparazioni e trofei; in caso di
recidiva, sanzione amministrativa da lire 600.000 a lire 3.600.000;
in caso di ulteriore recidiva, la sanzione amministrativa da lire
1.200.000 a lire 7.200.000;
e) sanzione amministrativa da lire 50.000 a lire 300.000, per
ciascun capo, per chi destina a scopi diversi da quelli indicati
dall'articolo 21 la selvaggina viva introdotta nel territorio
regionale o per chi introduce selvaggina viva senza
l'autorizzazione di cui allo stesso articolo o per chi viola le
disposizioni emanate dallo stesso articolo o dall'articolo 22;
f) sanzione amministrativa da lire 300.000 a lire 1.800.000 per
chi esercita la caccia in contrasto con le modalità di cui
all'articolo 30; in caso di recidiva, sanzione amministrativa da
lire 600.000 a lire 3.600.000; in caso di ulteriore recidiva, la
sanzione amministrativa da lire 1.200.000 a lire 7.200.000;
g) sanzione amministrativa da lire 400.000 a lire 2.400.000 per
chi esercita la caccia in una forma diversa da quella prescelta ai
sensi dell'articolo 26;
h) sanzione amministrativa da lire 200.000 a lire 1.200.000 per
chi non provvede ad effettuare le prescritte annotazioni sul
tesserino regionale;
i) sanzione amministrativa da lire 300.000 a lire 1.800.000 per
chi contravviene ad una disposizione contenuta nel calendario
venatorio, non espressamente richiamata dal presente articolo;
l) sanzione amministrativa da lire 150.000 a lire 900.000 per
chi viola le disposizioni di cui all'articolo 8;
m) sanzione amministrativa da lire 100.000 a lire 600.000 per
chi viola le disposizioni di cui all'articolo 31;
n) sanzione amministrativa da lire 50.000 a lire 300.000 per
chi, pur essendone munito, non esibisce, agli agenti venatori che
ne facciano richiesta, la licenza di porto d'armi per uso caccia o
la polizza di assicurazione o il tesserino regionale o la
selvaggina abbattuta o non lasci verificare il carniere o lo zaino
o qualsiasi altro oggetto atto a contenere la selvaggina abbattuta
nonché i mezzi di caccia, ivi compresi i veicoli;
o) sanzione amministrativa da lire 100.000 a lire 600.000 per
chi viola le norme di cui all'articolo 16, comma 4;
p) sanzione amministrativa da lire 50.000 a lire 300.000 per chi
viola le disposizioni della presente legge non espressamente
richiamate dal presente articolo.
2. Oltre le sanzioni amministrative previste al comma 1 si
applicano o provvedimenti di sospensione, revoca e l'esclusione
definitiva della licenza di porto di fucile per uso di caccia nei
casi e con le modalità previste dall'articolo 32 della l.
157/1992.
3. Nei casi di revoca della licenza di porto di fucile per uso
di caccia, di cui al comma 2, è ammesso il rinnovo della licenza ai
sensi dell'articolo 33, comma 1, a far data dal compimento del
decimo anno dell'avvenuta revoca.
4. Oltre alle sanzioni amministrative di cui al comma 1, per
ogni esemplare di fauna selvatica abbattuto in contrasto con le
norme contenute nella presente legge è previsto un risarcimento,
stabilito ogni tre anni dalla Giunta regionale su indicazione
dell'ufficio per la fauna selvatica, in accordo con la Consulta
faunistica regionale.
5. I proventi di cui sopra saranno introitati al capitolo n.
7700 "Proventi pene pecuniarie per contravvenzioni" della parte
entrata dei bilanci medesimi.
Capo IX Disposizioni transitorie e finali
Articolo 46 (Comitato regionale per la caccia)
1. Il Comitato regionale per la caccia, di cui alla legge
regionale 28/1973, è trasformato in Comitato regionale per la
gestione venatoria, di cui all'articolo 14.
2. Il Comitato regionale per la caccia rimane in vigore sino
alla costituzione del nuovo Comitato regionale per la gestione
venatoria.
3. I beni del Comitato regionale per la caccia sono trasferiti
al Comitato regionale per la gestione venatoria.
4. Il personale dipendente del Comitato regionale per la caccia
all'entrata in vigore della presente legge è inserito nella pianta
organica del Comitato regionale per la gestione venatoria.
Articolo 47 (Riserve di caccia in concessione speciale)
1. Le concessioni in atto delle riserve di caccia in concessione
speciale, di cui all'articolo 21 della legge regionale 28/1973,
restano in vigore sino alla loro scadenza ed eventualmente per un
solo rinnovo della concessione non superiore a tre anni.
2. Alla loro scadenza la Giunta regionale, sentita la Consulta
faunistica regionale, deciderà sentito il parere degli organi
competenti in merito alla loro destinazione.
3. Le riserve di caccia in concessione speciale sono soggette
alle limitazioni della presente legge.
4. Il mancato rispetto delle prescrizioni contenute nelle
concessioni o di quelle di cui alla presente legge comporta la
revoca della concessione stessa.
5 Il personale di vigilanza in servizio presso le riserve di
caccia in concessione speciale alla data di scadenza delle relative
concessioni può essere assunto, su richiesta dello stesso, presso
il Servizio forestazione e risorse naturali in qualità di addetto
forestale specializzato con contratto di natura privatistica a
tempo indeterminato di cui alla legge regionale 27 luglio 1989, n.
44 (Norme concernenti i cantieri forestali, lo stato giuridico ed
il trattamento economico dei relativi addetti).
Articolo 48 (Disciplina transitoria per l'abilitazione
all'esercizio venatorio)
1. L'abilitazione all'esercizio venatorio viene disciplinato con
la normativa vigente fino alla organizzazione dei corsi di cui
all'articolo 35.
Articolo 49 (Disposizioni finanziarie)
1. Le spese derivanti dall'applicazione della presente legge,
previste per l'anno 1993 in lire 605 milioni, graveranno sul
capitolo n. 42000 e sui capitoli di nuova istituzione n. 40445,
40450, 40455 e 40465 del bilancio di previsione della Regione per
l'anno 1993 e sui corrispondenti capitoli dei futuri bilanci.
2. Alla copertura degli oneri di cui al comma 1 si provvede per
l'anno 1993:
a) quanto a lire 500.000.000 mediante utilizzo delle entrate
iscritte al capitolo n. 00255 istituito ai sensi dell'articolo 39,
ripartendo le stesse nella misura indicata dal comma 6;
b) quanto a lire 55.000.000 mediante riduzione di pari importo
dello stanziamento iscritto sul capitolo n. 69000 "Fondo globale
per il finanziamento di spese correnti" a valere
sull'accantonamento previsto dall'allegato n. 8 del bilancio di
previsione della Regione denominato "Tutela ambiente e
valorizzazione territorio" - C.1.1. Protezione degli animali
domestici, della fauna selvatica e prelievo venatorio;
c) quanto a lire 50.000.000 mediante utilizzo delle
disponibilità iscritte al capitolo n. 39440 del bilancio per
l'esercizio in corso.
3. A decorrere dall'anno 1994 alla determinazione dell'onere si
provvederà con la legge di approvazione dei relativi bilanci, ai
sensi dell'articolo 15 della legge regionale 27 dicembre 1989, n.
90 (Norme in materia di bilancio e di contabilità generale della
Regione autonoma Valle d'Aosta).
Articolo 50 (Variazioni al bilancio)
1. Al bilancio di previsione della Regione per l'anno
finanziario 1993 sono apportate le seguenti variazioni sia in
termini di competenza che in termini di cassa:
a) parte entrata
programma regionale 1.01
codificazione 01 gennaio 06
cap. 00255 (di nuova istituzione)
"Proventi delle tasse di concessione per l'esercizio della
caccia
Legge regionale, n. articolo 39"
lire 500.000.000;
b) parte spesa
1) in diminuzione:
cap. 69000 "Fondo globale per il finanziamento di spese
correnti"
lire 55.000.000;
cap. 39440 "Spese per propaganda ed interventi per la protezione
delle risorse naturali"
lire 50.000.000;
2) in aumento:
programma regionale 2.2.1.10
codificazione 1.1.1.4.2.2.08.14.04
cap. 40445 (di nuova istituzione)
"Spese per il funzionamento della Consulta faunistica
regionale
Legge regionale, n. "
lire 5.000.000;
programma regionale 2.2.1.10
codificazione 1.1.1.6.2.02.08.14.04
cap. 40450 (di nuova istituzione)
"Contributo al Comitato regionale per la gestione venatoria
Legge regionale, n. titolo VII, articolo 39, comma 6"
lire 175.000.000;
programma regionale 2.2.1.10
codificazione 1.1.1.4.2.02.08.14.04
cap. 40455 (di nuova istituzione)
"Spese per la tutela e la gestione della fauna selvatica
Legge regionale, n. titolo VII, articolo 39, comma 6"
lire 200.000.000;
programma regionale 2.2.1.10
codificazione 1.1.1.6.3.3.08.14.04
cap. 40465 (di nuova istituzione)
"Premio alle aziende agricole per il concorso alla produzione
faunistica
Legge regionale, n. titolo VII, articolo 39, comma 6"
lire 75.000.000;
cap. 42000 "Contributi a favore di conduttori di aziende
agricole per il risarcimento dei danni arrecati agli agricoltori da
parte della fauna selvatica
Legge regionale, n. titolo VII, articolo 39, comma 6"
lire 150.000.000.
Articolo 51 (Abrogazione di leggi)
1. Sono abrogate le leggi regionali 28/1973, 10 dicembre 1974,
n. 47 (Modificazioni alla legge regionale 23 maggio 1973, n. 28,
recante provvedimenti per la protezione della selvaggina e per
l'esercizio della caccia nella Regione autonoma della Valle
d'Aosta), 16 giugno 1978, n. 27 (Modificazioni alle leggi regionali
23 maggio 1973, n. 28 e 10 dicembre 1974, n. 47, recanti
provvedimenti per la protezione della selvaggina e per l'esercizio
della caccia nella Regione autonoma della Valle d'Aosta), 18
novembre 1985, n. 71 (Contributi per il risarcimento dei danni
arrecati alla produzione agricola dalla fauna selvatica), nonché
ogni altra disposizione in contrasto con la presente legge.
Articolo 52 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale ed entrerà in vigore il
giorno successivo a quello della sua pubblicazione nel Bollettino
ufficiale della Regione.
Proposta di legge n. 454 resentata dal Consigliere Riccarand:
"Norme per la protezione della fauna selvatica e per il prelievo
venatorio nella Regione Autonoma Valle d'Aosta":
Capo I Principi e disposizioni generali
Articolo 1 (Oggetto della legge)
1. La Regione autonoma Valle d'Aosta tutela il patrimonio
faunistico e disciplina l'attività venatoria nel quadro della
salvaguardia degli equilibri ambientali.
2. La fauna selvatica costituisce un bene indisponibile dello
Stato ed è tutelata nell'interesse della comunità regionale,
nazionale e internazionale.
3. Ove non diversamente previsto dalla presente legge o dal
relativo calendario venatorio regionale si applicano le
disposizioni previste dalle vigenti normative statali.
Articolo 2 (Oggetto della tutela)
1. Fanno parte della fauna selvatica, oggetto della tutela della
presente legge, i mammiferi e gli uccelli dei quali esistono
esemplari viventi, stabilmente o temporaneamente, in stato di
naturale libertà, nel territorio regionale.
2. Sono particolarmente protette, anche sotto il profilo
sanzionatorio, tutte le specie identificate come oggetto di
particolare protezione da normative statali, da direttive
comunitarie o da convenzioni internazionali.
3. Le norme della presente legge non si applicano alle talpe, ai
ratti, ai topi propriamente detti, alle arvicole.
Articolo 3 (Divieto di uccellagione)
1. È vietata in tutto il territorio regionale ogni forma di
uccellagione.
Articolo 4 (Cattura e utilizzazione di animali)
1. È vietato alterare, distruggere, asportare, catturare e
detenere, anche per brevi periodi, uova, nidi e piccoli nati di
qualsiasi specie, appartenenti alla fauna selvatica, se non per
sottrarli a sicura distruzione o morte, purché, in tal caso, se ne
dia avviso entro ventiquattr'ore alla stazione forestale più
vicina, che adotterà i provvedimenti del caso.
2. L'Assessore all'agricoltura, forestazione e risorse naturali,
di concerto con l'Assessore all'ambiente, territorio e trasporti,
può accordare, a scopo di studio, al personale qualificato degli
istituti o laboratori scientifici, dei musei di scienze e storia
naturali, dei parchi naturali, il permesso di catturare e
utilizzare esemplari di determinate specie di animali selvatici, di
prelevarne uova, nidi e piccoli nati, purché venga presentato un
protocollo di ricerca che dimostri l'impossibilità di avvalersi di
altri sistemi, preventivamente approvato dal responsabile del
servizio veterinario dell'Unità sanitaria locale (USL).
3. Resta fermo il divieto d'impiegare esemplari appartenenti
alla fauna selvatica nella sperimentazione animale, così come
definita dalla legge 12 giugno 1931, n. 924 (Modificazione delle
disposizioni che disciplinano la materia della vivisezione sugli
animali vertebrati a sangue caldo - mammiferi ed uccelli) e
successive modifiche.
4. Analogamente l'Assessore all'agricoltura, forestazione e
risorse naturali, di concerto con l'Assessore all'ambiente,
territorio e trasporti, può autorizzare di volta in volta, per
scopi di ricerca scientifica, persone appositamente incaricate da
istituti scientifici pubblici o riconosciuti ad effettuare attività
di inanellamento.
5. È vietato arrecare disturbo in qualsiasi modo agli animali
selvatici, con particolare riferimento al periodo riproduttivo di
ogni singola specie.
6. Al fine di non interrompere il legame genitore-prole, è fatto
divieto a chiunque di toccare, molestare o allontanare dal luogo di
ritrovamento qualunque specie di giovane animale, anche se
all'apparenza abbandonato.
7. Chiunque trovi un animale morto o ferito ha l'obbligo di
darne tempestiva segnalazione alla più vicina stazione
forestale.
Articolo 5 (Caccia controllata)
1. Il territorio regionale è sottoposto al regime di caccia
controllata.
2. Per caccia controllata si intende l'esercizio venatorio
soggetto a limitazioni di specie cacciabili, di tempo, di luogo e
di numero di capi da abbattere.
3. È vietato abbattere, catturare, detenere o commerciare
esemplari di qualsiasi specie di mammiferi e uccelli appartenenti
alla fauna selvatica, salvo quanto disposto dalla presente
legge.
Articolo 6 (Esercizio dell'attività venatoria)
1. L'esercizio dell'attività venatoria è consentito purché non
contrasti con l'esigenza di conservazione della fauna e non arrechi
danno effettivo alle produzioni agricole.
2. Costituisce esercizio venatorio ogni atto diretto
all'abbattimento, cattura o trasporto di fauna.
3. Sono considerati altresì esercizio venatorio il vagare o il
soffermarsi con mezzi idonei a tale scopo, o in atteggiamento di
ricerca della selvaggina, o in attesa della medesima per abbatterla
o catturarla.
4. Costituiscono inoltre esercizio venatorio il concorso o il
favoreggiamento attivo dati a qualsiasi titolo per l'abbattimento,
la cattura o il trasporto di fauna.
5. È consentito il porto del fucile nei luoghi di caccia
unicamente nel periodo compreso fra le ventiquattr'ore precedenti
il giorno dell'apertura della stagione venatoria e la mezzanotte
del giorno di chiusura della stessa.
6. La fauna selvatica abbattuta nel rispetto delle disposizioni
della presente legge appartiene a colui che l'ha cacciata.
7. Essa peraltro spetta al cacciatore che l'ha scovata fino a
che questi non ne abbandoni l'inseguimento, mentre quella
palesemente ferita spetta al feritore.
8. La caccia nella regione può essere esercitata da chi abbia
compiuto il diciottesimo anno di età, sia munito della relativa
licenza di porto di fucile per uso di caccia e sia coperto da
assicurazione per la responsabilità civile verso terzi, i cui
importi minimi siano quelli previsti dalle vigenti leggi statali in
materia.
9. È fatto obbligo, a chi uccide o rinviene uccelli inanellati,
di darne notizia alla stazione forestale più vicina, che provvede
ad informarne l'Istituto nazionale per la fauna selvatica.
Articolo 7 (Mezzi per l'esercizio dell'attività
venatoria)
1. È vietato qualsiasi mezzo di caccia diverso dal fucile.
2. Sono vietati il fucile automatico o a ripetizione con
munizione spezzata a più di due colpi, ed il fucile a palla a
percussione anulare.
3. È pure vietato l'uso del fucile a canna rigata di calibro
inferiore a millimetri 6, se non diversamente disposto dal
calendario venatorio di cui al successivo articolo, sul quale non
potranno comunque essere autorizzati calibri inferiori a quelli
previsti dalle vigenti norme statali, alle quali si fa riferimento
per qualsiasi altra disposizione in merito.
Articolo 8 (Specie cacciabili)
1. È vietato, ai fini della presente legge, abbattere,
catturare, detenere o commerciare esemplari di qualsiasi specie di
animali appartenenti alla fauna selvatica.
2. È fatta eccezione per le seguenti specie che, se menzionate
nel calendario venatorio, sono cacciabili. Il periodo massimo entro
il quale è consentita la caccia va dal 1° ottobre al 31 dicembre
per il cinghiale e la volpe e dal 1° ottobre al 24 novembre per
tutte le altre specie elencate; salvo provvedimenti più restrittivi
sanciti dal calendario venatorio o dalle normative statali
vigenti:
a) fra i mammiferi:
1) Camoscio (Rupicapra rupicapra);
2) Capriolo (Capreolus capreolus);
3) Cinghiale (Sus scrofa);
4) Coniglio selvatico (Oryctolagus cuniculus);
5) Lepre bianca (Lepus timidus);
6) Lepre comune (Lepus europaeus);
7) Volpe (Vulpes vulpes);
b) fra gli uccelli:
1) Allodola (Alauda arvensis);
2) Colombaccio (Columa palumbus);
3) Cornacchia (Corvus corone);
4) Corvo (Corvus frugilegus);
5) Coturnice (Alectoris graeca);
6) Fagiano (Phasianus colchicus);
7) Fagiano di monte (Lyrurus tetrix);
8) Passero (Passer domesticur italiae);
9) Passera mattugia (Passer montanus);
10) Passera oltremontana (Passer d. domesticus);
11) Pernice bianca (Lagopus mutus);
12) Storno (Sturnus vulgaris);
13) Taccola (Corvus monedula);
14) Tordo sassello (Turdus iliacus).
Articolo 9 (Introduzione di fauna selvatica)
1. L'introduzione di fauna selvatica viva, purché corrispondente
a specie autoctone già presenti storicamente sul territorio
regionale, può essere effettuata solo a scopo di ripopolamento, di
rinsanguamento o reintroduzione.
2. È vietato introdurre nel territorio regionale fauna selvatica
estranea a quella indigena, salvo che si tratti di animali
destinati al commercio per fini amatoriali o appartenenti a circhi
equestri, in regola con l'accordo nazionale fra Ente nazionale
protezione animali (ENPA) ed Ente nazionale circhi, che entra a far
parte integrante della presente legge in allegato A.
3. Con deliberazione del Consiglio regionale, sono precisate le
specie animali destinate all'allevamento e al commercio per fini
amatoriali, tenuto o conto delle convenzioni internazionali in
materia e sentito il parere dei rappresentanti della categoria.
4. Le autorizzazioni per le attività di cui al comma 1,
particolarmente per fini scientifici e sperimentali, sono
rilasciate dall'Assessore all'agricoltura, forestazione e risorse
naturali, di concerto con l'Assessore all'ambiente, territorio e
trasporti e fatte salve le disposizioni previste dal regolamento di
polizia veterinaria.
Articolo 10 (Allevamenti)
1. L'Assessore all'agricoltura, forestazione e risorse naturali
può autorizzare di volta in volta, regolamentandolo, l'allevamento
di fauna selvatica a scopo alimentare o amatoriale o di
ripopolamento.
2. I permessi e le autorizzazioni di cui al comma 1 devono
essere rilasciati a persone nominativamente indicate previamente
autorizzate dalla competente autorità sanitaria.
Articolo 11 (Tassidermia)
1. È ammessa la detenzione di spoglie e di trofei, di mammiferi
e uccelli, secondo le seguenti modalità:
a) per quanto riguarda le specie cacciabili, il detentore del
trofeo dovrà munirsi di apposita certificazione rilasciata dalla
stazione forestale in cui l'animale è stato abbattuto, attestante
l'anno in cui è avvenuta l'uccisione e nella quale compaia un
numero di identificazione che dovrà essere applicato in modo
inamovibile sul trofeo stesso, a mezzo di un apposito contrassegno
fornito dall'Amministrazione regionale;
b) per le specie non oggetto di prelievo venatorio, ai sensi
delle norme vigenti in materia, nessun trofeo può essere detenuto
se non munito di apposita autorizzazione rilasciata dalla stazione
forestale competente per territorio, accompagnata da un certificato
rilasciato dal veterinario competente per zona, che ne attesti
l'avvenuto decesso per cause naturali e/o accidentali. Anche questa
autorizzazione dovrà riportare un numero che trovi il suo
corrispondente in un contrassegno da applicare al trofeo in modo
inamovibile;
c) le spoglie ed i trofei detenuti prima dell'entrata in vigore
della presente legge devono essere dichiarati alla stazione
forestale competente per territorio entro tre mesi dall'entrata in
vigore della legge. La stazione forestale rilascerà un certificato
attestante la dichiarazione ed un numero di identificazione da
applicare in modo inamovibile sul trofeo.
2. Le stazioni forestali tengono un registro aggiornato dei
contrassegni rilasciati e comunicano entro trenta giorni i loro
dati alla Regione.
3. I musei scientifici di istituzioni private o di enti pubblici
non sono soggetti alle norme del comma 1, ma devono comunque tener
un registro aggiornato con le dotazioni degli animali presenti.
4. I tassidermisti devono tenere sempre aggiornato un registro
di carico e scarico con i nominativi dei clienti, la data di
consegna e la descrizione dell'animale affidato in preparazione ed
esibirlo, a richiesta, agli agenti incaricati della sorveglianza,
che potranno altresì compiere ispezioni nei locali adibiti
all'esercizio dell'attività, o a deposito degli animali preparati o
da preparare.
5. In caso di animale in preparazione tassidermica di
provenienza esterna al territorio regionale, occorre apposita
autorizzazione della Regione di provenienza.
6. Qualora il tassidermista riceva fauna protetta non
accompagnata da adeguata autorizzazione regionale, deve segnalare
il fatto alla stazione forestale più vicina, fornendo anche il nome
del consegnante.
Articolo 12 (Cani vaganti)
1. I cani da guardia alle abitazioni e al bestiame non devono
essere lasciati incustoditi nelle campagne a più di duecento metri
dalle abitazioni e dal bestiame.
2. I cani negli alpeggi devono essere muniti di sonaglio al
collare, atto per segnalare la loro presenza alla fauna
selvatica.
3. Tutti indistintamente gli altri cani devono essere
rigorosamente custoditi e, se condotti in campagna in tempo di
divieto, devono essere tenuti al guinzaglio qualora dovessero
assumere atteggiamento di caccia o ricerca di selvaggina.
4. I cani di qualsiasi razza, trovati a vagare in territorio
aperto in tempo di divieto, devono, se possibile, essere catturati
dagli agenti di vigilanza.
5. I cani possono essere abbattuti allorché non ne sia possibile
la cattura o il riconoscimento o quando essi presentino evidenti
segni o comportamenti attribuibili a malattie infettive.
6. I cani catturati sono dati in custodia al canile regionale e
vengono da questo restituiti al legittimo proprietario ad avvenuto
pagamento, da parte del contravventore o del proprietario
dell'animale, del rimborso delle spese di custodia e
mantenimento.
Articolo 13 (Addestramento dei cani)
1. L'addestramento e l'allenamento di cani da ferma e da seguito
sono consentiti nelle località aperte alla caccia e soltanto nei
trenta giorni precedenti l'apertura generale di questa. I cani
devono essere costantemente sorvegliati dai loro proprietari o da
loro incaricati i quali devono essere in possesso del "carnet de
chasse" dell'anno venatorio in corso.
2. Durante la stagione venatoria, l'addestramento e
l'allenamento dei cani è vietato nei giorni in cui è vietata la
caccia.
3. In caso di inosservanza delle precedenti disposizioni, i cani
sono considerati vaganti a tutti gli effetti.
4. L'allenamento dei cani non è consentito aizzando i cani
contro specie per le quali il calendario venatorio non ne preveda
l'uso.
Articolo 14 (Fondi chiusi)
1. L'esercizio venatorio è vietato nei fondi chiusi da muro o da
rete metallica o da altra effettiva chiusura di altezza non
inferiore a metri 1,20 o da corsi o specchi di acqua perenni il cui
letto abbia la larghezza di almeno metri 3,00 e la profondità di
almeno metri 1,50.
2. I fondi chiusi esistenti, o che si intendono istituire,
devono essere notificati, dai proprietari o conduttori,
all'Assessore all'Agricoltura, forestazione e risorse naturali, per
i necessari provvedimenti di competenza.
3. I proprietari o i conduttori dei fondi di cui ai commi 1 e 2
devono provvedere, a proprie cure e spese, ad apporre adeguate
tabelle perimetriche fornite dalla Regione.
Articolo 15 (Tutela delle produzioni agricole)
1. L'esercizio venatorio è vietato nei territori in attualità di
coltivazione, anche se non opportunamente tabellati, quali:
a) i vivai, i giardini, le coltivazioni floreali, gli orti, i
frutteti, i vigneti;
b) le colture erbacee dal momento della semina fino alla
raccolta, i prati artificiali dalla ripresa della vegetazione al
termine del taglio ed i prati naturali durante il periodo in cui
sono suscettibili di falciatura.
2. I terreni di recente rimboschiti e i boschi distrutti o
danneggiati da incendi e in via di rinnovazione, naturale od
artificiale, devono invece essere circoscritti da tabellazione
segnalante il divieto di caccia, apposto ad opera dei loro
proprietari o dell'Amministrazione regionale.
Articolo 16 (Altri divieti)
1. È vietato a chiunque:
a) l'esercizio venatorio nei giardini, nei parchi pubblici e
privati, nelle aree turistiche attrezzate e nei terreni adibiti ad
attività sportive;
b) l'esercizio venatorio nei parchi naturali nazionali e
regionali, nelle riserve naturali, nelle oasi di protezione e nelle
zone di ripopolamento e cattura, fatte salve le rispettive finalità
costitutive. In tali zone è altresì vietato l'attraversamento a
fini di caccia, sia pur con armi scariche e cani al guinzaglio;
c) l'esercizio venatorio nelle località in cui sorgano opere di
difesa dello Stato ed ove il divieto sia richiesto a giudizio
insindacabile dell'autorità militare, o nelle località dove
esistono beni monumentali, purché dette zone siano chiaramente
delimitate da tabelle di apposito divieto;
d) l'esercizio venatorio nelle aie e nei cortili o in altre
pertinenze di fabbricati rurali, nelle zone comprese nel raggio di
100 metri da immobili, fabbricati e stabili adibiti ad abitazione o
a posto di lavoro, e di 50 metri da vie di comunicazione
ferroviaria e da strade carrozzabili, eccettuate le strade poderali
e interpoderali;
e) ferma restando l'applicazione dell'articolo 703 del codice
penale, sparare da distanza minore di 150 metri con uso di fucile
da caccia a canna liscia, o da distanza corrispondente a meno di
una volta e mezza la gittata massima in caso di uso di altre armi,
in direzione di immobili, fabbricati e stabili adibiti a posto di
lavoro; di vie di comunicazione ferroviaria e strade carrozzabili,
eccettuate quelle poderali ed interpoderali; di funivie, filovie ed
altri trasporti a sospensione; di stabbi, stazzi, recinti ed altre
aree delimitate destinate al ricovero ed all'alimentazione del
bestiame durante il periodo di attività agro-silvo-pastorale;
f) portare armi da sparo per uso di caccia cariche, anche se in
posizione di sicurezza, all'interno dei centri abitati o a bordo di
veicoli di qualunque genere;
g) effettuare caccia a rastrello in numero superiore a tre
persone, compresi gli accompagnatori non armati; o utilizzare, a
scopo venatorio, tute impermeabili da sommozzatore negli specchi o
corsi d'acqua;
h) esercitare la caccia da appostamento fisso, o da appostamento
temporaneo costruito con materiali non reperibili in loco;
i) cacciare sparando da veicoli a motore o da aeromobili o
cacciare a distanza inferiore a 100 metri da macchine agricole in
funzione;
l) cacciare su terreni coperti in tutto o per la maggior parte
da neve, se non altrimenti disposto nel calendario venatorio;
m) cacciare negli stagni, nelle paludi e negli specchi d'acqua
artificiali del tutto o per la maggior parte coperti da ghiaccio,
nonché su terreni allagati da piene di fiumi e torrenti;
n) usare richiami vivi o richiami acustici a funzionamento
meccanico o elettrico, con o senza amplificazione del suono;
o) cacciare negli specchi d'acqua ove si eserciti l'industria
della pesca o dell'acquacoltura, nonché nei canali delle valli da
pesca, qualora il possessore li abbia circoscritti con tabelle
indicative fornite dalla Regione e, indicanti il divieto di
caccia;
p) fare saline o altre forme di pasturazione al fine di attirare
per scopi di caccia la selvaggina fuori dalle zone protette o al
limite protette o al limite di queste;
q) portare o utilizzare furetti, trappole, lacci, tagliole,
esche o bocconi avvelenati; armi con scatto provocato dalla preda o
armi da sparo munite di silenziatore o atte a riceverlo; telefoni
portatili e radio ricetrasmittenti;
r) usare munizione spezzata nella caccia agli ungulati o
munizione a palla contro le altre specie di selvaggina, ad
eccezione della volpe ove ciò sia espressamente consentito dal
calendario venatorio;
s) servirsi di mezzi aerei per motivi di caccia. L'uso di
veicoli a motore trasportanti mezzi di caccia, cacciatori, cani da
caccia o selvaggina è vietato al di fuori delle strade statali,
regionali e comunali, anche a coloro che
beneficiano delle
eccezioni previste dalla legge regionale 22 aprile 1985, n. 17
fatta eccezione per le sole persone disabili con veicoli muniti del
contrassegno di cui al decreto del Ministero del lavoro dell'8
giugno 1979, n. 1176 e alle persone aventi una invalidità superiore
all'80 per cento, anche eventualmente accompagnate da una sola
persona;
t) commerciare fauna selvatica morta, non proveniente da
allevamenti, per sagre e manifestazioni a carattere gastronomico;
vendere, detenere per vendere o acquistare animali vivi o morti,
nonché loro parti o prodotti derivati facilmente riconoscibili,
appartenenti alla fauna selvatica ad eccezione di quelli
provenienti da allevamenti autorizzati;
u) produrre, vendere e detenere trappole e richiami per la fauna
selvatica;
v) l'esercizio in qualunque forma del tiro al volo su
uccelli;
z) rimuovere, danneggiare o comunque rendere inidonee al loro
fine le tabelle legittimamente apposte ai sensi della presente
legge, fatta salva l'applicazione dell'articolo 635 del codice
penale;
aa) raccogliere, senza il consenso dell'agente di vigilanza,
entro i limiti di un'oasi, parco o riserva, selvaggina colpita al
di fuori e penetratavi durante la fuga;
bb) l'uso dei cani per la caccia agli ungulati.
2. La caccia fotografica e altre attività comportanti disturbo
per la fauna, se rivolte nei confronti di animali intenti alla cova
o all'allevamento della prole, possono svolgersi solo previa
autorizzazione dell'Assessore all'agricoltura, forestazione e
risorse naturali.
3. Le competenti autorità territoriali locali possono vietare
temporaneamente la caccia nelle zone interessate da intenso
fenomeno turistico.
Capo II Funzioni amministrative
Articolo 17 (Funzioni e compiti della Regione in materia
venatoria)
1. Funzione precipua della Regione autonoma Valle d'Aosta,
tramite il Servizio forestazione e risorse naturali
dell'Assessorato all'agricoltura, forestazione e risorse naturali,
è quella di tutelare il patrimonio faunistico e di disciplinare
l'attività venatoria nel quadro della salvaguardia degli equilibri
ambientali.
2. A tal fine la Regione protegge e gestisce la fauna selvatica,
prendendo le iniziative amministrative, scientifiche e tecniche che
essa ritiene più utili per:
a) attuare un piano programmato di salvaguardia, conservazione e
recupero dell'equilibrio ambientale faunistico della regione, anche
promuovendo ed attuando studi e indagini sull'ambiente e sulla
fauna selvatica;
b) dotare il territorio regionale di oasi di protezione o altre
strutture atte alla protezione ed al potenziamento quantitativo e
qualitativo delle specie faunistiche autoctone;
c) eliminare o ridurre i fattori di disequilibrio o di degrado
ambientale;
d) provvedere alla stesura del calendario venatorio, copia del
quale verrà inviato per un parere consultivo all'Assessorato
dell'ambiente, territorio e trasporti e al Comitato regionale per
la caccia di cui all'articolo 18, nonché prevedere la
regolamentazione delle aree a gestione programmata della caccia,
quando istituite;
e) adottare tutti quei provvedimenti ritenuti necessari per
raggiungere le finalità della presente legge, disciplinando, in
relazione alle risorse faunistiche, l'attività della caccia, grazie
ad un prelievo venatorio fissato da piani di abbattimento
predisposti in modo da non intaccare la consistenza globale e
spaziale della fauna cacciabile e da stabilizzare questa intorno ad
un valore di densità ottimale in relazione all'ambiente in cui le
singole specie vivono.
Articolo 18 (Caccia di selezione)
1. Al fine di elevare e stabilizzare l'entità media della fauna
cacciabile intorno ad un valore ragionevole di densità ottimale in
relazione ai principi biologici e agli ambienti in cui le singole
specie vivono, l'Assessore all'agricoltura, forestazione e risorse
naturali prende le iniziative atte a favorire, entro un anno
dall'approvazione della presente legge, la pratica di una caccia di
selezione preventivamente programmata: e ciò mediante la continua
messa a punto di un piano di assestamento faunistico redatto con
criteri scientifici e tecnici da esperti del settore, sulla base di
appositi censimenti coordinati dal Corpo forestale valdostano, e
con l'apporto di istituti di livello universitario e del Museo
regionale di scienze naturali di Saint-Pierre, istituito con la
legge regionale 20 maggio 1985, n. 32.
2. Il piano di assestamento faunistico è emanato con decreto
dell'Assessore all'agricoltura, forestazione e risorse naturali, di
concerto con l'Assessorato dell'ambiente, territorio e trasporti
sentita la Giunta regionale; esso può prevedere, per i soli
ungulati e nelle aree a gestione programmata della caccia di cui
all'articolo 26, anche periodi venatori diversi da quelli stabiliti
dalla presente legge, purché riconosciuti tecnicamente e
biologicamente compatibili da competente istituto scientifico.
3. La caccia preventivamente programmata mediante il piano di
assestamento faunistico è attuata per le seguenti specie
animali:
a) camoscio;
b) capriolo;
c) coturnice;
d) fagiano di monte;
e) lepre bianca;
f) lepre grigia;
g) pernice bianca;
h) cinghiale;
i) volpe.
Articolo 19 (Funzione e composizione del Comitato regionale per
la caccia)
1. Funzione del Comitato regionale per la caccia, organo
consultivo e operativo dell'Assessorato dell'agricoltura,
forestazione e risorse naturali, è quella di esprimere pareri e
formulare proposte in materia venatoria.
2. Il Comitato è composto da:
a) un rappresentante dell'Assessore all'agricoltura,
forestazione e risorse naturali, nominato con deliberazione della
Giunta regionale e scelto fra persone particolarmente distintesi
nella salvaguardia dell'ambiente naturale ed in possesso di idonei
titoli culturali e professionali, con funzione di presidente del
Comitato;
b) il dirigente del Servizio forestazione e risorse naturali
dell'Assessorato dell'agricoltura, forestazione e risorse naturali,
o altro funzionario da lui delegato;
c) il dirigente del Servizio tutela dell'ambiente
dell'Assessorato del l'ambiente, territorio, trasporti, o altro
funzionario da lui delegato;
d) un veterinario o un suo sostituto, designati dal responsabile
dell'USL;
e) due rappresentanti degli agricoltori, scelti fra i
coltivatori diretti e designati dalle due maggiori associazioni
locali degli agricoltori;
f) due esperti naturalisti, specializzati in zoologia o in
biologia, nominati dal Consiglio regionale;
g) quattro rappresentanti dei cacciatori, designati dalle
circoscrizioni venatorie nella misura di un rappresentante ogni due
circoscrizioni;
h) tre rappresentanti designati collegialmente dalle
associazioni naturalistiche o protezionistiche maggiormente
rappresentative ed operanti in Valle d'Aosta, ufficialmente
riconosciute con decreto del Ministro dell'ambiente ai sensi della
legge 8 luglio 1986, n. 349 (Istituzione del Ministero
dell'ambiente e norme in materia di danno ambientale);
i) un rappresentante dell'ENPA;
l) un rappresentante del Corpo forestale valdostano o un suo
sostituto, designati dall'assemblea del personale forestale.
3. Il Comitato è costituito entro tre mesi dall'entrata in
vigore della presente legge con decreto dell'Assessore
all'agricoltura, forestazione e risorse naturali.
4. I componenti del Comitato durano in carica tre anni, salvo il
caso di scioglimento, e possono essere confermati.
5. I rappresentanti del Comitato regionale per la caccia
eleggono nel proprio seno il vice-presidente, avente funzioni
vicarie.
6. Le adunanze del Comitato sono valide quando intervengono la
metà più uno dei membri del Comitato. Le decisioni di questo sono
adottate a maggioranza di voti; in caso di parità prevale quello
del presidente.
7. Le deliberazioni adottate dal Comitato regionale per la
caccia sono sottoposte all'esame di controllo ai sensi della legge
regionale 15 maggio 1978, n. 11 (Disciplina dei controlli sugli
Enti locali), e successive sue integrazioni e modificazioni.
8. Ai fini di attività meramente esecutive, il Comitato può
costituire al suo interno una giunta operativa, costituita dal
presidente, dal vice-presidente e da un numero di membri del
Comitato stesso non superiore a tre.
9. Per quanto altro non espressamente previsto dal presente
articolo, il Comitato regionale per la caccia può deliberare un suo
regolamento interno, approvato dall'Assessore all'agricoltura,
forestazione e risorse naturali, sentita la Giunta regionale.
Articolo 20 (Compiti del Comitato regionale per la
caccia)
1. Compete al Comitato regionale per la caccia:
a) approvare il bilancio preventivo e il conto consuntivo
annuali;
b) esprimere pareri e formulare proposte all'Assessore
all'agricoltura, forestazione e risorse naturali per l'adozione di
provvedimenti in materia di caccia;
c) proporre all'Assessore all'agricoltura, forestazione e
risorse naturali interventi diretti al miglioramento del patrimonio
faunistico ed ambientale;
d) esprimere motivati pareri sulla concessione e revoca delle
oasi di protezione e delle zone di ripopolamento e cattura, e
suggerire le proposte ritenute rispondenti agli interessi
faunistici della Regione;
e) esprimere un parere motivato sulle proposte inerenti al
calendario venatorio indicando, in caso di pareri difformi, le
posizioni diversificate dei suoi vari componenti;
f) provvedere alla pubblicazione del calendario venatorio, una
volta che sia stato emanato il relativo decreto;
g) provvedere all'amministrazione ed alla gestione dei propri
fondi, elencati nell'articolo 21;
h) predisporre il programma annuale, previo consenso
dell'Amministrazione regionale e sentito il parere dell'Istituto
nazionale biologia della selvaggina e delle singole sezioni locali
dei cacciatori, atto a conseguire il ripopolamento di selvaggina
nobile stanziale;
i) predisporre e proporre dall'Assessore all'agricoltura,
forestazione e risorse naturali, un regolamento, concernente lo
statuto, le competenze ed il funzionamento delle sezioni comunali
dei cacciatori;
l) controllare il funzionamento delle sezioni comunali dei
cacciatori sotto il profilo amministrativo, avvalendosi all'uopo
anche di revisori dei conti;
m) deliberare la convenzione per i servizi di tesoreria e di
cassa;
n) rilasciare, a coloro che sono in regola con le leggi
venatorie, il "carnet de chasse" ed il tesserino nazionale che
permette l'esercizio venatorio fuori dalla regione;
o) proporre il numero dei cacciatori foranei e rilasciare loro i
permessi, tenuto conto della consistenza faunistica nella
regione;
p) proporre la regolamentazione e, se del caso, il divieto
dell'uso in agricoltura di sostanze chimiche che possano
compromettere o danneggiare la consistenza della fauna selvatica o
alterare gli equilibri ambientali.
2. Al presidente del Comitato regionale per la caccia spetta una
indennità mensile pari al 40 per cento dell'indennità di carica dei
consiglieri regionali.
3. Ai componenti del Comitato regionale per la caccia non
dipendenti dalla Regione spetta un gettone di presenza per ogni
giornata di riunione pari alla diaria giornaliera dei consiglieri
regionali.
Articolo 21 (Fondi propri del Comitato regionale per la
caccia)
1. Fanno parte dei fondi propri del Comitato regionale per la
caccia, necessaria alla sua gestione e per conseguire i mezzi
necessari al ripopolamento faunistico:
a) il contributo annuale della Regione, calcolato in misura
percentuale non superiore al 50 per cento degli introiti derivanti
dalle tasse regionali per l'esercizio della caccia;
b) gli eventuali contributi di enti locali e di privati.
Articolo 22 (Calendario venatorio)
1. La Regione emana, entro e non oltre il 15 giugno di ogni
anno, con decreto dell'Assessore regionale all'agricoltura,
forestazione e risorse naturali, di concerto con l'Assessore
all'ambiente, territorio e trasporti e sentita la Giunta regionale
il calendario venatorio con le disposizioni relative all'intera
annata venatoria, sul quale vanno riportati:
a) nell'ambito dell'elenco di cui all'articolo 8, le specie
cacciabili in relazione alla loro consistenza stimata sul
territorio avvalendosi pure dei risultati emersi dai censimenti di
cui all'articolo 18, comma 1;
b) la data iniziale e quella finale del periodo in cui è
consentito l'esercizio venatorio annuale di ogni singola specie,
entro i limiti previsti dall'articolo 8;
c) il numero massimo di capi abbattibili per giornata di caccia
e per stagione venatoria, fissato in base alla consistenza della
fauna stimata tramite i relativi censimenti;
d) le zone vietate alla caccia o soggette alla gestione
programmata di cui all'articolo 25;
e) ogni altra indicazione utile alla disciplina dell'attività
venatoria, purché compatibile con la presente legge e con i piani
di assestamento faunistico.
2. Il numero delle giornate settimanali di caccia cui ogni
singolo cacciatore ha diritto non può essere superiore a tre,
escludendo comunque i giorni di martedì, venerdì e domenica e tutti
i giorni festivi infrasettimanali, giornate nelle quali l'esercizio
della caccia è, in ogni caso, vietato.
3. La caccia è consentita da un'ora prima del sorgere del sole
fino ad un'ora prima del tramonto. Nel calendario venatorio è data
indicazione precisa dell'ora legale di inizio e fine della giornata
venatoria.
4. Nella formulazione del calendario venatorio, o con l'adozione
del piano di assestamento faunistico la Regione può limitare la
presenza dei cacciatori in determinate zone in rapporto alle
condizioni ambientali, alle coltivazioni agricole e alle risorse
faunistiche.
Articolo 23 (Controllo della fauna)
1. La Regione, con decreto dell'Assessore all'agricoltura,
forestazione e risorse naturali, può vietare o ridurre la caccia in
periodi particolari, a determinate specie di selvaggina, per
importanti e motivate ragioni connesse alla consistenza faunistica
o per sopravvenute particolari condizioni ambientali, stagionali,
climatiche, infettive per altre calamità.
2. La Regione provvede altresì al controllo delle specie che,
moltiplicandosi in misura eccessiva, possano determinare
l'insorgenza e favorire la diffusione di malattie di notevole
gravità o arrecare danni gravi e comprovati alle colture agricole
ed al patrimonio faunistico, alterando l'equilibrio naturale.
3. Tale controllo, da farsi anche sulle forme inselvatichite di
specie domestiche, deve essere praticato mediante l'utilizzo di
metodi eutanasici, o, qualora ciò fosse impossibile, attuato con
metodi comunque selettivi e mediante piani di abbattimento.
Capo III Organizzazione del territorio
Articolo 24 (Riserva regionale)
1. Il territorio della Valle d'Aosta è costituito in riserva
regionale per la protezione della fauna, con le regolamentazioni di
cui alla presente legge.
2. Ai fini della presente legge l'intero territorio della Valle
d'Aosta, stanti il suo ambiente, la sua flora e la sua fauna
tipicamente alpine, è considerato come area faunistica alpina.
Articolo 25 (Gestione del territorio)
1. Ai fini della protezione e della razionale gestione delle
risorse faunistiche e naturali, la Giunta regionale, su proposta
dell'Assessore all'agricoltura, forestazione e risorse naturali
assume le iniziative atte ad assicurare la conservazione e
l'incremento del patrimonio faunistico prevedendo:
a) oasi di protezione e zone di ripopolamento e cattura,
destinate al rifugio, alla sosta e alla riproduzione della fauna
selvatica, al suo irradiamento nelle zone circostanti ed alla
cattura della medesima per il ripopolamento;
b) oasi di protezione particolari destinate alla tutela di
singole specie di fauna;
c) zone e periodi per l'addestramento cani; in dette zone non è
successivamente consentita la caccia durante la stagione
venatoria;
d) aree a gestione programmata della caccia di cui all'articolo
26;
e) criteri per la determinazione del risarcimento dei danni non
altrimenti risarcibili arrecati dalla fauna selvatica e criteri per
la corresponsione di incentivi in favore dei proprietari o
conduttori dei fondi rustici, singoli o associati, che si impegnano
alla tutela o al ripristino degli habitat naturali e all'incremento
della fauna selvatica nelle oasi di protezione, popolamento e
cattura e nelle aree a gestione programmata della caccia.
2. Le aree di cui al comma 1 saranno possibilmente delimitate da
confini naturali e indicate da apposite tabelle, apposte a cura
dell'Assessorato dell'agricoltura, forestazione e risorse
naturali.
3. L'individuazione delle oasi di protezione, delle zone di
ripopolamento e cattura della fauna e la delimitazione cartografica
in scala adeguata dei loro confini sono fatte con deliberazione
della Giunta regionale, su propo-sta dell'Assessore
all'agricoltura, forestazione e risorse naturali, sentito il parere
dell'Assessorato dell'ambiente, territorio e trasporti, del
Comitato regionale per la caccia e dei comuni territorialmente
interessati.
4. L'Assessore suddetto, in via eccezionale ed in vista di
particolari necessità faunistiche, può disporre la costituzione
coattiva di oasi di protezione e di zone di ripopolamento e
cattura.
5. Nelle zone non vincolate per la opposizione manifestata dai
proprietari o conduttori dei fondi interessati resta, in ogni caso,
precluso, l'esercizio della attività venatoria.
Articolo 26 (Aree a gestione programmata della
caccia)
1. Per il conseguimento delle finalità di tutela della fauna e
dell'ambiente e al fine di un razionale esercizio e della pratica
venatoria l'Assessore all'agricoltura, forestazione e risorse
naturali promuove, con apposita regolamentazione ed entro un anno
dall'approvazione della presente legge, forme di gestione
programmata della caccia su aree di ambito comunale o intercomunale
da estendersi gradualmente, entro due anni successivi, su tutto il
territorio regionale aperto alla caccia. Le aree a gestione
programmata della caccia sono istituite con decreto dell'Assessore
regionale all'agricoltura, forestazione e risorse naturali. In tali
aree, oltre ai cacciatori locali, potranno essere ammessi, con pari
diritti e doveri cacciatori provenienti da altre località, secondo
criteri di ammissione prefissati, nei singoli decreti istitutivi
fino al raggiungimento di una densità compatibile con l'habitat
naturale e l'estensione del territorio.
2. In ognuna delle aree a gestione programmata è istituito un
organismo locale di gestione dell'attività venatoria incaricato di
applicare i piani di prelievo previsti dai piani di assestamento
faunistici di cui all'articolo 18.
3. In tale organismo viene assicurata una presenza maggioritaria
dei rappresentanti dei cacciatori, ove presenti in forma
organizzata nel territorio, nonché la presenza delle associazioni
degli agricoltori, delle associazioni di protezione della natura e
la presenza di un appartenente al Corpo forestale valdostano. Gli
organismi di gestione delle singole aree a gestione programmata
potranno prevedere, in accordo fra loro, scambi di cacciatori onde
consentire agli stessi le possibilità dell'esercizio venatorio in
altre zone della regione.
4. I piani di immissione della fauna selvatica possono essere
predisposti ed attuati, nelle aree a gestione programmata della
caccia, direttamente dall'organismo locale interessato, purché i
piani stessi siano autorizzati dall'Amministrazione regionale.
Articolo 27 (Tabelle)
1. Le tabelle segnaletiche devono essere con scritta nera su
fondo possibilmente bianco, collocate su tutto il perimetro dei
territori interessati, ad una distanza di circa 100 metri l'una
dall'altra e comunque in modo che le tabelle stesse siano visibili
da ogni punto di accesso e che da ogni tabella siano visibili le
due contigue.
2. Qualora la morfologia dei luoghi costituisca impedimento alla
posa regolare delle tabelle per la delimitazione del perimetro
vincolato, è ammesso l'allineamento delle tabelle anche oltre i 100
metri.
3. Le tabelle devono essere comunque visibili frontalmente da
almeno 50 metri di distanza e mantenute in buono stato di
conservazione e leggibilità a cura della Regione.
4. La successiva eventuale mancanza di alcune tabelle
perimetrali, una volta che queste siano state apposte, non
legittima l'esercizio venatorio in terreni vincolati, quando tali
zone siano riportate sul calendario venatorio e una apposita
cartografia, in scala opportuna, sia visibile, presso la sede del
Comitato regionale per la caccia, le stazioni forestali e
possibilmente sezioni dei cacciatori giurisdizionalmente
interessate.
Capo IV Licenza di caccia - tasse di concessione
regionali
Articolo 28 (Documenti per la caccia)
1. La licenza di porto di fucile per uso di caccia è rilasciata
in conformità delle leggi di pubblica sicurezza.
2. I titolari di licenza di caccia aventi residenza stabile
nella Valle d'Aosta possono esercitare la caccia nella riserva
della Regione solo se muniti della licenza di caccia e del
tesserino regionale, definito "carnet de chasse".
3. I titolari di licenza di caccia che non si trovino nelle
condizioni previste nel comma 2 possono esercitare la caccia solo
se muniti di uno speciale permesso rilasciato dal Comitato
regionale per la caccia.
4. Tutti indistintamente i cacciatori devono essere in possesso
del contratto di assicurazione per la responsabilità civile verso
terzi, secondo le disposizioni sancite dalle vigenti normative
statali.
Articolo 29 (Esami di abilitazione all'esercizio
venatorio)
1. La licenza di porto d'armi per uso di caccia può essere
rilasciata solo dopo il conseguimento dell'abilitazione a seguito
di esame dinanzi ad apposita commissione, nominata con
deliberazione della Giunta regionale, composta da tre esperti
qualificati:
a) un esperto in zoologia applicata alla caccia;
b) un esperto in legislazione faunistica e venatoria;
c) un esperto in armi e munizioni da caccia e loro uso.
2. Per ciascun esperto, la Giunta regionale provvede altresì a
nominare un supplente.
3. La Commissione valuta la preparazione del candidato con un
giudizio di idoneità o di inidoneità; in caso di idoneità su tutte
le materie di esame, il Presidente della commissione rilascia il
relativo attestato.
4. Ai componenti della commissione d'esame viene attribuito un
gettone di presenza per ogni giornata di seduta in misura non
superiore alla diaria giornaliera dei consiglieri regionali.
5. La commissione stabilisce le modalità per lo svolgimento
degli esami, che devono in particolare riguardare nozioni sulle
seguenti materie:
a) legislazione faunistica e venatoria, regionale e
nazionale;
b) zoologia applicata alla caccia, con prove pratiche di
riconoscimento delle specie cacciabili;
c) armi e munizioni da caccia e relativa legislazione;
d) tutela della natura e principi di salvaguardia della
produzione agricola;
e) norme di pronto soccorso.
6. L'abilitazione all'esercizio venatorio è necessaria per il
rilascio della prima licenza e per il rinnovo della stessa in caso
di sopravvenuta revoca.
7. Per sostenere gli esami il candidato deve essere munito del
certificato medico di idoneità, oltre che di un documento
d'identità.
8. Coloro i quali sono stati giudicati inidonei non possono
sostenere una nuova prova di esame prima che sia trascorso un anno
e devono rinnovare i certificati ed il versamento di cui alla
lettera 6 del comma 1 dell'articolo 30.
9. Coloro che, a seguito di infrazioni alla presente legge,
abbiano subito il ritiro del "carnet de chasse" per almeno tre
anni, o che non abbiano versato per almeno sei anni consecutivi le
tasse per l'esercizio della caccia né nella riserva regionale, né
in altre Regioni, devono sostenere una nuova prova di esame per
ottenere l'abilitazione all'esercizio venatorio, con le stesse
modalità sopra indicate.
10. Nei due anni successivi al rilascio della prima licenza, il
cacciatore può praticare l'esercizio venatorio solo se accompagnato
da altro cacciatore in possesso di licenza rilasciata da almeno tre
anni e che non abbia commesso violazioni alle norme della presente
legge comportanti la sospensione o la revoca della licenza.
11. Il superamento dell'esame di cui al presente articolo è
indispensabile per ottenere la qualifica di guardia venatoria
volontaria.
Articolo 30 (Domanda di ammissione agli esami)
1. Alla domanda per sostenere la prova di esame, da presentarsi
al Comitato regionale per la caccia, debbono essere allegati:
a) il certificato di residenza;
b) il certificato medico di idoneità psicofisica, di data non
anteriore a tre mesi alla domanda stessa;
c) la ricevuta di un versamento su apposito conto corrente a
favore della Regione, che ne fissa annualmente l'importo;
d) un attestato che accerti la frequenza ai corsi di
preparazione organizzati dalle associazioni venatorie riconosciute
per il conseguimento dell'abilitazione venatoria;
e) il certificato di abilitazione al tiro.
Articolo 31 (Tasse di concessione regionali)
1. Per conseguire i mezzi finanziari necessari alla
realizzazione dei fini previsti dalla presente legge, la Giunta
regionale stabilisce annualmente l'importo della tassa di
concessione regionale per l'esercizio della caccia.
2. L'importo della tassa di cui al comma 1, che è compreso fra
il costo e il doppio del costo della tassa sulle concessioni
governative per la licenza di porto d'armi per fucile a due colpi,
è versato su apposito conto corrente intestato alla Regione.
3. Nel caso di rinuncia all'esercizio venatorio comunicata prima
della data di inizio della stagione di caccia, tale tassa deve
essere rimborsata.
4. I proventi della tassa di cui al comma 1 sono utilizzati,
oltre che per il funzionamento del Comitato tecnico per la caccia,
anche per le finalità previste all'articolo 26, comma 1.
5. Le riserve private di caccia sono soggette al pagamento annuo
di una tassa regionale commisurata ad ettaro, in misura compresa
fra un quarantesimo e un ventesimo delle tasse erariali per la
licenza di porto d'armi per uso di caccia con fucile a due
colpi.
Capo V Vigilanza e sanzioni
Articolo 32 (Vigilanza venatoria)
1. L'attività di vigilanza, volta alla tutela della fauna e al
corretto svolgimento dell'attività venatoria, è esercitata dagli
ispettori, sottufficiali e guardie del Corpo forestale
valdostano.
2. La vigilanza è altresì affidata:
a) alle guardie addette ai parchi e alle riserve private;
b) alle guardie volontarie delle associazioni venatorie,
naturalistiche e protezionistiche riconosciute dal Ministero
dell'ambiente e dal Ministero dell'interno a ciò autorizzate ai
sensi delle leggi di pubblica sicurezza;
c) a tutti gli altri ufficiali e agenti di polizia giudiziaria
previsti dalle vigenti leggi dello Stato, ivi comprese le guardie
campestri.
3. Al personale di cui al comma 1 e al comma 2, lettera a) è
vietata la caccia nell'ambito del territorio in cui esso esercita
le funzioni di sorveglianza, nonché nei comuni immediatamente
confinanti.
4. Alle guardie venatorie volontarie è vietato l'esercizio
venatorio durante l'espletamento della loro funzione.
Articolo 33 (Poteri e compiti degli agenti di vigilanza
venatoria)
1. Nell'espletamento dei loro compiti di vigilanza, gli agenti
possono chiedere, a qualsiasi persona trovata in possesso di
selvaggina, armi o arnesi atti alla caccia, ovvero in esercizio o
in atteggiamento di caccia, l'esibizione della licenza, del
tesserino regionale o dello speciale permesso di caccia e della
polizza di assicurazione, nonché effettuare la verifica delle armi,
del carniere, dello zaino, del sacco o di qualsiasi altro oggetto
atto a contenere armi o fauna selvatica, ivi compresi i mezzi di
trasporto.
2. In caso di contestazione di una delle infrazioni
amministrative previste dall'articolo 34, gli ufficiali e gli
agenti che esercitano funzioni di polizia giudiziaria procedono al
ritiro del tesserino regionale o del permesso di caccia dei
foranei, al sequestro della selvaggina e, nei casi previsti
dall'articolo 34, commi 2, 3, 4 e 5, al sequestro delle armi e dei
mezzi di caccia, con esclusione del cane, redigendo verbale e
rilasciandone copia immediatamente, ove sia possibile, o
notificandone copia al contravventore nei termini di tempo previsti
dalla legge 24 novembre 1981, n. 689 (Modifiche al sistema
penale).
3. Se fra le cose sequestrate si trovi selvaggina viva o morta,
gli agenti provvedono a liberare in località adatta la fauna
selvatica viva o, qualora non risulti liberabile, a consegnarla a
un organismo in grado di provvedere alla sua riabilitazione e cura
nonché alla successiva sua reintroduzione nel suo ambiente
naturale. In caso di selvaggina morta, gli agenti redigono regolare
verbale di vendita e versano il relativo importo con le modalità
previste dalla legge.
4. Ove si accerti successivamente che l'illecito non sussiste,
la somma introitata sarà restituita alla persona cui è stata
contestata l'infrazione.
5. Della consegna o della liberazione di cui al comma 3, gli
ufficiali o agenti danno atto in apposito verbale, nel quale sono
descritte le specie e le condizioni degli esemplari sequestrati, e
quant'altro possa avere rilievo ai fini penali.
6. Gli organi di vigilanza non esercitanti funzioni di polizia
giudiziaria, che accertino, anche a seguito di denuncia, violazioni
delle disposizioni sull'attività venatoria, redigono verbali,
conformi alla legislazione vigente, nei quali devono essere
specificate tutte le circostanze del fatto e le eventuali
osservazioni del contravventore, e li trasmettono all'ente da cui
essi dipendono ed all'autorità competente ai sensi delle
disposizioni vigenti.
Articolo 34 (Sanzioni amministrative)
1. Per la violazione delle disposizioni della presente legge e
del calendario venatorio regionale, salvo che il fatto sia previsto
dalla legge come reato, si applicano le sanzioni amministrative
sottoriportate.
2. Sanzione amministrativa da lire 1.500.000 a lire 4.500.000 e
la sospensione della concessione del "carnet de chasse" o permesso
speciale di caccia per tre anni per:
a) chi esercita la caccia senza titolo;
b) chi non consenta la verifica delle armi, del carniere, dello
zaino, sacco o qualsiasi altro oggetto atto a contenere armi o
fauna selvatica ivi compresi i mezzi di trasporto o non voglia
esibire agli agenti i documenti richiestigli;
c) chi esercita la caccia senza valida autorizzazione nelle zone
in cui per lui sussiste divieto di caccia, escluse le zone in
attualità di coltivazione di cui all'articolo 15, comma 1 e le
fasce di rispetto di cui all'articolo 16, comma 1, lett. d);
d) chi eserciti la caccia in periodi non consentiti o nei giorni
non prescelti;
e) chi rimuova, danneggi o comunque renda inidonee al loro fine
le tabelle legittimamente apposte ai sensi delle vigenti leggi;
f) chi eserciti la caccia con mezzi non consentiti, esclusi
quelli di cui al comma 3, lett. c), o da appostamenti fissi o da
appostamenti temporanei fatti con mezzi non reperibili in loco.
3. Sanzione amministrativa da lire 3.000.000 a lire 9.000.000 e
la revoca definitiva del "carnet de chasse" o permesso speciale di
caccia per:
a) chi esercita la caccia su specie di uccelli o mammiferi
particolarmente protetti di cui all'articolo 2, comma 2;
b) chi si serve di mezzi aerei per motivi di caccia;
c) chi esercita la caccia con lacci, tagliole, bocconi
avvelenati o il silenziatore;
d) chi esercita l'uccellagione;
e) chi impiega animali appartenenti alla fauna selvatica nella
sperimentazione animale.
4. Sanzione amministrativa da lire 1.000.000 a lire 3.000.000 e
la sospensione del "carnet de chasse" o permesso speciale di caccia
per due per:
a) chi non provveda ad effettuare le prescritte annotazioni sul
suo tesserino regionale o permesso speciale;
b) chi esercita la caccia su specie mammiferi o uccelli non
cacciabili ma non particolarmente protetti o per abbattimento di
animali in numero superiore a quello stabilito.
5. Sanzione amministrativa da lire 500.000 a lire 1.500.000 e la
sospensione del "carnet de chasse" o permesso speciale di caccia
per un anno per:
a) chi esercita la caccia, nei giorni consentiti, nel quarto
d'ora precedente o seguente l'orario di apertura e chiusura della
caccia;
b) chi esercita la caccia nelle zone in attualità di
coltivazione di cui all'articolo 15, comma 1 e nelle fasce di
rispetto di cui all'articolo 16, comma 1, lett. d);
c) chi esercita la caccia in terreno in tutto o per la maggior
parte coperto da neve se non altrimenti disposto sul calendario
venatorio;
d) chi addestra i cani da caccia nei periodi di divieto o nei
luoghi non previsti o senza essere in possesso del "carnet de
chasse" o permesso speciale di cui all'articolo 28, commi 2 e
3;
e) chi si serva di veicoli a motore trasportanti mezzi di caccia
o selvaggina al di fuori delle strade statali, regionali e comunali
fatte salve le eccezioni di cui all'articolo 16, comma 1, lett.
s);
f) il porto di armi da sparo per uso di caccia cariche, anche se
in posizione di sicurezza, all'interno dei centri abitati o a bordo
di veicolo di qualunque genere;
g) chi entri in una zona protetta delimitata senza il consenso
dell'agente di vigilanza per raccogliere selvaggina colpita fuori
di essi;
h) la caccia a rastrello in più di tre persone, compresi gli
accompagnatori;
i) chi fa saline o altre forme di pasturazione per attirare la
fauna per scopi di caccia fuori o al limite delle zone
protette;
l) chi esercita la caccia in altri modi non consentiti.
6. Sanzione amministrativa da lire 100.000 a lire 300.000
per:
a) chi non esibisca per dimenticanza all'agente di vigilanza i
documenti richiestigli;
b) chi non segnala all'Istituto nazionale di biologia o
all'Assessore all'agricoltura, foreste ed ambiente naturale la
cattura o il rinvenimento di uccelli inanellati;
c) ogni tabella apposta abusivamente nei fondi chiusi di cui
all'articolo 14;
d) chi esercita la caccia fotografica o altre attività
comportanti disturbo alla fauna, se rivolte nei confronti di
animali intenti alla cova o all'allevamento della prole;
e) chi non munisce di apposito sonaglio al collare i cani tenuti
negli alpeggi.
7. Sanzione amministrativa da lire 200.000 a lire 600.000 per
ciascun capo, per:
a) l'allevamento senza autorizzazione di fauna selvatica;
b) chi introduce selvaggina viva estranea alla fauna indigena
senza le autorizzazioni di cui all'articolo 9;
c) chi viola le disposizioni emanate ai sensi dell'articolo 11,
con l'eccezione di quanto disposto al comma 3.
8. Sanzione amministrativa da lire 100.000 a lire 300.000 per
ciascun capo per:
a) l'omessa custodia per ogni cane vagante;
b) chi detiene o commercia esemplari di mammiferi e uccelli
rinvenuti o presi con mezzi non consentiti dalla presente legge; la
sanzione amministrativa è raddoppiata quando trattisi di selvaggina
elencata nominalmente o per famiglia per la quale è previsto il
risarcimento e quintuplicata, quando trattasi di animali
particolarmente protetti o di ungulati.
9. Sanzione amministrativa da lire 100.000 a lire 300.000
per:
a) ogni altra violazione alle disposizioni della presente legge
non espressamente richiamate alle lettere precedenti.
10. Per la violazione delle ulteriori disposizioni o limitazioni
stabilite dal calendario venatorio o da altri decreti relativi
all'esercizio della caccia si applicheranno le corrispondenti
sanzioni amministrative previste dal presente articolo.
11. La selvaggina uccisa può essere trasportata da altra persona
solo se accompagnata dall'autore dell'abbattimento, altrimenti
viene considerata abbattuta da chi la trasporta.
12. Ove previsto dalla relativa sanzione amministrativa, il
"carnet de chasse" o il permesso giornaliero viene ritirato
all'atto della contestazione del fatto.
Articolo 35 (Risarcimento danni)
1. Il risarcimento del danno per l'illecita uccisione di animali
è calcolato sul prezzo d'acquisto dell'animale stesso quale
riproduttore ed è stabilito nella seguente misura, per ogni
capo:
a) lire 8.000.000 per:
1) avvoltoio;
2) gallo cedrone;
3) gatto selvatico;
4) lince;
5) lontra;
6) lupo;
7) orso;
8) aquila;
9) gufo reale;
10) stambecco;
b) lire 5.000.000 per:
1) cervo;
2) rapaci diurni e notturni;
3) altre specie particolarmente protette;
c) lire 3.000.000 per:
1) ardeidi;
2) camoscio;
3) coturnice;
4) fagiano di monte;
5) lepre variabile;
6) pernice bianca;
d) lire 2.000.000 per:
1) capriolo;
2) marmotta;
3) mustelidi;
e) lire 1.000.000 per:
1) coniglio selvatico;
2) cinghiale;
3) lepre comune;
4) volpe;
f) lire 250.000 per tutte le altre specie.
Articolo 36 (Casi di aggravamento delle sanzioni
amministrative)
1. Le sanzioni amministrative ed i periodi di sospensione del
"carnet de chasse" o permesso giornaliero sono raddoppiati
quando:
a) il contravvenuto non renda possibile l'immediata
identificazione o sequestro dei mezzi di caccia o della fauna
selvatica mediante fuga, mascheramento o occultamento degli
stessi;
b) vi sia recidiva nella violazione della stessa disposizione di
legge.
2. Ai fini della recidiva vengono considerate le infrazioni
commesse a partire dalla data di entrata in vigore della legge 27
dicembre 1977, n. 968 (Principi generali e disposizioni per la
protezione e la tutela della fauna e la disciplina della
caccia).
3. Quando non sia possibile applicare al contravventore la
sospensione del "carnet de chasse" rilasciato dal Comitato
regionale per la caccia, in quanto egli ne sia sprovvisto, le
sanzioni amministrative, previste dall'articolo 33, commi 4, 5, 6 e
7 sono raddoppiate.
Articolo 37 (Oblazione e definizione amministrativa)
1. Alle infrazioni amministrative previste dagli articoli
precedenti della presente legge si applicano le disposizioni della
legge 689/1981, in quanto compatibili.
2. Analogamente l'importo relativo al risarcimento del danno per
l'abbattimento illecito della fauna selvatica o per il rimborso
delle spese sostenute per la cura ed il mantenimento della stessa
illecitamente ferita viene versato sul conto corrente intestato
all'Amministrazione regionale.
3. Nel caso di oblazione della sanzione amministrativa e
dell'eventuale risarcimento del danno per la fauna selvatica
illecitamente uccisa o ferita, le armi sequestrate ai sensi
dell'articolo 33, ove non si dia luogo alla proposta di revoca o
esclusione definitiva della concessione della licenza, o vi sia
contrasto con l'articolo 20 della legge 689/1981, potranno essere
restituite al legittimo proprietario previa dimostrazione della
estinzione delle sanzioni stesse.
4. Ove le stesse non possano essere restituite al legittimo
proprietario o debbano essere trasmesse all'autorità giudiziaria
per concorso di reati di competenza dell'autorità giudiziaria
medesima, la Regione procede alla loro confisca amministrativa.
5. Le armi confiscate possono essere usate per esami venatori o
essere destinate alla vendita, con l'osservanza dalle disposizioni
di polizia relative alle armi.
6. Quanto previsto al comma 5 è applicabile anche agli altri
mezzi di caccia o di cattura sequestrati.
7. In caso di violazione delle norme penali o di mancato
risarcimento dei danni per l'illecita uccisione di animali, la
Regione si costituisce parte civile.
Articolo 38 (Proventi)
1. I proventi di cui all'articolo 31 saranno introitati al
capitolo da istituirsi nella parte entrate del bilancio della
Regione per l'esercizio 1993 e seguenti con la denominazione
"Proventi delle tasse regionali di concessione per l'esercizio
della caccia"; quelli di cui agli articoli 34, 35 e 36 saranno
introitati al capitolo 7700 "Proventi pene pecuniarie per
contravvenzioni" della parte entrate dei bilanci medesimi.
Capo VI Disposizioni transitorie
Articolo 39 (Riserve private di caccia)
1. Una volta che, grazie ai prelievi venatori programmati, la
fauna si sarà stabilizzata intorno ad un valore di densità ottimale
in relazione all'ambiente in cui le singole specie vivono, le
riserve private di caccia saranno abolite.
2. Le concessioni in atto delle riserve private di caccia sono
regolamentate dai rispettivi decreti di concessione, emanati con
decreto dell'Assessore all'agricoltura, forestazione e risorse
naturali intanto che non sarà decisa la trasformazione in parco
naturale, in oasi di protezione o in area a gestione programmata
della caccia.
3. I concessionari delle riserve ed i loro invitati, salvo
espressa diversa disposizione prevista dal decreto di concessione,
sono comunque integralmente assoggettati all'osservanza delle
limitazioni dell'esercizio venatorio previste dalla presente legge
e dal relativo calendario venatorio.
Articolo 40 (Abrogazione di leggi)
1. Sono abrogate:
a) la legge regionale 23 maggio 1973, n. 28 (Provvedimenti per
la protezione della selvaggina e per l'esercizio della caccia nella
Regione autonoma Valle d'Aosta), fatta eccezione per gli articolo
8, 9, 11, 12, 13, 14 e 15 che rimarranno in vigore per un anno
dall'approvazione della presente legge, in attesa di apposito
regolamento circa lo statuto, le competenze e il funzionamento
delle sezioni comunali cacciatori;
b) la legge regionale 10 dicembre 1974, n. 47 (Modificazioni
alla legge regionale 23 maggio 1973, n. 28, recante provvedimenti
per la protezione della selvaggina e per l'esercizio della caccia
nella Regione autonoma Valle d'Aosta).
Articolo 41 (Disposizioni finanziarie)
1. L'onere derivante dall'applicazione della presente legge
graverà sul capitolo, che si istituirà nella parte spese del
bilancio di previsione della Regione per l'anno finanziario 1993 e
sui corrispondenti capitoli dei futuri bilanci, con la seguente
denominazione: "Contributi per il Comitato regionale per la
caccia".
2. Alla copertura dell'onere si provvede mediante utilizzo del
50 per cento delle entrate iscritte al capitolo istituito ai sensi
dell'articolo 38.
3. A decorrere dall'anno 1993 alla determinazione dell'onere si
provvederà con la legge di approvazione dei relativi bilanci ai
sensi dell'articolo 15 della legge regionale 27 dicembre 1989, n.
90 (Norme in materia di bilancio e di contabilità generale della
Regione autonoma Valle d'Aosta).
Presidente
Come di consueto sul disegno di legge e
sulle due proposte si fa una discussione generale unica, mentre
quanto al testo, se non sopraggiungono degli aspetti particolari,
si dovrebbe discutere il testo redatto dalla II commissione.
Se i consiglieri proponenti intendono mantenere in piedi il loro
testo, in questo caso la trattazione dovrà essere anche
nell'articolato abbinata e quindi l'assemblea dovrà decidere.
Ha chiesto di parlare il relatore del disegno di legge,
Consigliere Rollandin, ne ha facoltà.
Rollandin (UV)
Le projet de loi concernant
l'activité de la chasse mérite une attention particulière. Je dois
avant tout remercier tous ceux qui ont travaillé à la
prédisposition d'un texte qui, même s'il méritera encore des
modifications, est sans doute un texte appréciable.
Un texte qui est le résultat de la collaboration et de la bonne
volonté avant tout des responsables du secteur, des chasseurs, de
tous ceux qui ont à coeur cette activité.
On a entendu les avis des chasseurs, les avis des responsables
des associations différentes qui notamment ne partagent pas cette
activité, par la suite on a présenté, en travaillant sur le texte
de la Junte, une série d'amendements et aujourd'hui on discute le
texte de la loi 494 qui donne la possibilité de rappeler deux
aspects principaux.
Le premier aspect c'est que cette loi veut se rattacher à une
gestion correcte de l'activité de la chasse et de la faune présente
dans notre Région.
Le deuxième aspect c'est que ce projet de loi doit être le
résultat d'une attention spécifique et particulière à la tradition,
à ceux qui sont les principes de notre statut, en se référant aussi
à la loi nationale, n. 157.
J'ai lu attentivement les différentes propositions de loi, et je
veux remercier les collègues des différents partis et mouvements de
la majorité et de l'opposition, qui se sont intéressés à ce
problème, qui ont su faire une analyse particulière et très
spécifique des différents problèmes que cette activité comprend
dans notre Région.
Je ne veux pas lire la relation que j'ai prédisposée pour les
com-missions; je crois que d'autres mieux que moi dans cette salle
auraient la capacité de le faire. Je veux tout simplement reprendre
les principes qui représentent la ligne maîtresse de cette loi et
dire quelles sont les caractéristiques de la loi, en soulignant que
par rapport à un texte qui est déjà le résultat d'une série
d'amendements, on doit aujourd'hui présenter d'autres amendements
pour améliorer le texte que les commissions ont analysé.
On doit avant tout souligner que par cette loi on a essayé de
prévoir un équilibre entre les différentes exigences, surtout en
rappelant ce qui est le territoire régional, ce qui est des lois en
vigueur et surtout des compétences qui nous reviennent.
En lisant l'article premier de la loi: "Finalità della legge",
on rappelle justement le statut: "In attuazione dell'articolo 2
dello Statuto speciale della Valle d'Aosta, la Regione tutela il
patrimonio faunistico e disciplina l'attività venatoria in
conformità ai principi eccetera ". On a ajouté: "Essa pone inoltre
particolare riguardo alla conservazione della diversità delle
specie e dei biotopi relativi alla fauna selvatica di cui
all'articolo 2, ed alla salvaguardia delle specie animali
minacciate di estinzione".
Avec ces principes généraux on va établir que cette activité est
compatible avec le respect de la faune, ce n'est pas contre quelque
chose, c'est au contraire pour un respect d'une activité qui est
vieille comme l'homme, d'une activité qui depuis toujours a
caractérisé les différentes sociétés et d'une façon spécifique une
région alpine comme la nôtre.
Dans le temps l'activité a modifié certains aspects; je crois
qu'aujourd'hui il y a une idée de la chasse qui est partagée par
les chasseurs mêmes qui a un sens nouveau, celui du respect d'un
certain système qui doit rejoindre un équilibre. C'est un équilibre
important, qui est dû à un système de tutelle de la faune qui
existe sur notre territoire.
On dit quelque chose en plus, car on va rappeler qu'aujourd'hui
certaines espèces, qui existaient dans notre territoire, ont
disparu, et on se souhaite que ces espèces, tout en respectant
certains équilibres, puissent revenir dans notre région. A
l'article 2 on dit: "Definizione di fauna selvatica - Fanno parte
della fauna selvatica oggetto della tutela della presente legge i
mammiferi e gli uccelli dei quali esistono, o sono esistite in
tempi storici, popolazioni viventi, stabilmente o temporaneamente,
in stato di naturale libertà, nel territorio regionale".
C'est un rappel important, qui va se rattacher à ce qui est dit
à l'article 4: "Specie ed animali particolarmente protetti", là où
on fait l'histoire de notre région. Il est important de souligner
l'attention que ce projet de loi veut donner à cet aspect.
A l'article 3 on va rappeler ce qui est l'aspect important de
l'administration et la gestion du patrimoine de la faune régionale
et à l'article 5 on dit de quelle façon on va gérer ce patrimoine.
On parle là de "Piano regionale faunistico-venatorio - L'attività
di gestione faunistico-venatoria è attuata mediante una
pianificazione articolata nel modo seguente: a) il piano regionale
faunistico-venatorio, deliberato dal Consiglio regionale, su
proposta dell'Assessore sentita la Consulta; b) le determinazioni
della Giunta regionale, sentita la Consulta, assunte in merito alla
programmazione; eccetera " et on dit ce qui est possible prévoir
dans cette planification.
Dans cet aspect la possibilité de prévoir de la part de
l'Administration régionale en accord avec les responsables des
chasseurs, une programmation sérieuse, est un autre point
qualifiant la loi même.
En même temps il y a la possibilité de prévoir "Oasi di
protezione ripopolamento e cattura" selon ce qui a déjà été prévu
par la loi 157, "Zone e periodi per l'addestramento, l'allenamento
e le gare dei cani da caccia", et on a inséré dans cette loi les
"Aziende agri-turistico-venatorie", pour souligner que cette
activité a un sens spécifique.
A l'article 10, qui est un article important, on prévoit un
nouveau amendement. L'article 10 prévoit "Ambiti territoriali di
caccia", pour mieux spécifier quelle est le sens de l'activité de
la chasse dans notre région on a prévu un amendement qui dit: "Il
territorio agro-silvo-pastorale della Regione Valle d'Aosta con
esclusione delle zone previste dall'articolo 5, comma 2, è
costituito in un unico ambito territoriale".
Et en même temps on dit: "La Giunta, su conforme parere del
comitato di cui all'articolo 14, sentita la Consulta faunistica
regionale, può istituire ambiti territoriali di caccia nei quali si
dà luogo ad una pianificazione faunistico-venatoria più rispondente
a particolari esigenze di riequilibrio del rapporto territorio -
pressione venatoria - popolazione faunistica".
Cet article 10 est un article qui fera discuter; quelqu'un avait
souligné qu'il fallait dès le début prévoir une répartition "in
ambiti territoriali subprovinciali". Le choix qui a été fait est au
contraire de prévoir une unité seule dans notre région et "un
ambito territoriale unico", qui par la suite et selon ce que la loi
nationale prévoit, pourra être en accord avec les différents
organes partagé si les différentes situations porteront à un choix
différent.
Là il y a eu à un moment donné quelques remarques, c'est-à-dire
on a demandé de faire tout de suite cette répartition. Au contraire
on a prévu qu'il y ait des temps pour mieux comprendre la situation
locale et surtout pour faire des pas qui seront mieux étudiés avec
l'accord des organes compétents. En effet il n'y a aucune
obligation de la part de l'Administration régionale d'arriver tout
de suite à des organes "subprovinciali", car la loi nationale
prévoit à l'article 14: "Gestione programmata della caccia - Le
Regioni con apposite norme, sentite le OO.SS. agricole maggiormente
rappresentative a livello nazionale, ripartiscono il territorio
agro-silvo-pastorale destinato alla caccia programmata ai sensi
dell'articolo 10 in ambiti territoriali di caccia".
Mais en même temps, après que la loi même dit qu'il faut prévoir
toute une série d'examens, au point 17 de l'article 14 dit: "Le
Regioni a statuto speciale e le province autonome di Trento e
Bolzano, in base alle loro competenze esclusive, nei limiti
stabiliti dai rispettivi statuti ai sensi dell'articolo 9 della 86
e nel rispetto dei principi della presente legge, provvedono alla
pianificazione faunistico-venatoria, alla suddivisione
territoriale, alla determinazione della densità venatoria, nonché
alla regolamentazione per l'esercizio di caccia nel territorio di
competenza".
C'est-à-dire on a prévu qu'il y ait justement la possibilité de
la part des régions à statut spécial de donner une planification
selon la tradition et selon les possibilités; il y a donc un
"ambito territoriale unico", qui pourra par la suite avoir des
développements différents, mais pour l'instant on a fait un choix
précis.
Il y a les trois organes importants de gestion de la faune et de
l'activité de la chasse, qui sont prévus aux articles 11, 12, 13 et
14. A l'article 12 on a prévu l'"Ufficio per la fauna selvatica",
c'est la partie organisationnelle de l'Administration régionale,
spécifiquement de l'Assessorat à l'Agriculture, qui par son bureau
aura une série des tâches: "L'Ufficio per la fauna selvatica ha il
compito di: a) censire il patrimonio ambientale costituito dalla
fauna selvatica regionale, eccetera; b) studiare lo stato,
l'evoluzione ed i rapporti della fauna selvatica con tutte le altre
componenti ambientali; c) elaborare progetti di intervento
ricostitutivo o migliorativo del patrimonio faunistico ivi compreso
ecc; d) predisporre i piani di abbattimento, sentita la Consulta
faunistica - et ici on ajoutera: "e il comitato per la gestione
venatoria" -; e) proporre l'istituzione di nuove oasi di
protezione, ripopolamento e cattura eccetera ; f) predisporre il
piano regionale faunistico-venatorio, di cui all'articolo 5,
sentita la Consulta - on ajoute là aussi: "e il comitato per la
gestione venatoria" -; g) redigere, in collaborazione con il
comitato per la gestione venatoria, la proposta del calendario
venatorio".
Les responsabilités de ce bureau sont évidentes: "gestione
tecnico-amministrativa", ce qui revient à une question spécifique
institutionnelle de l'Assessorat, "la tutela della fauna", à
travers le corps forestier et les autres organes qui sont depuis
toujours à la base d'une activité qui est connue dans les détails
pour ce qui est de l'organisation de la tutelle.
Après il y a le point important: "gestione della fauna
selvatica"; cette gestion est liée à l'activité pour la partie
administrative du bureau compétent; pour ce qui est des autres
parties spécifiques il y a la "Consulta per la gestione venatoria
et il Comitato per la gestione venatoria", qui sont les autres deux
organes qui ont une responsabilité importante pour ce qui est de
cette activité.
A l'article 13 on parle de la "Consulta faunistica regionale";
elle a une composition qui reprend en principe les indications de
la loi 157. On prévoit des différents responsables techniques,
puisqu'en effet elle devrait avoir des compétences et des
spécificités liées à la possibilité de donner des conseils.
La consulte c'est un organe qui doit donner des indications, qui
peut être dans certaines occasions prise comme terme de comparaison
pour avoir certaines réponses. On dit à l'article 13: "La Consulta
è convocata dall'Assessore ed esprime pareri sulla proposta del
calendario venatorio, sulla istituzione e sulla chiusura di oasi di
protezione, ripopolamento e cattura, sull'introduzione di fauna
selvatica e su ogni aspetto di cui alla presente legge che richieda
l'acquisizione di tale parere".
Enfin il y a le "Comitato regionale per la gestione venatoria".
Ce comité se substitue au comité de la chasse, et "È istituito
quale organo direttivo per l'organizzazione venatoria". Il y a une
composition qui ressent de la répartition des "circoscrizioni
venatorie", il y a là une représentativité territoriale et chaque
circonscription a son représentant; il y a les responsables des
services.
Quant aux compétences de cet organe, il doit: "provvedere al
tesseramento annuale dei cacciatori; regolamentare l'attività delle
sezioni comunali cacciatori, di cui all'articolo 15 e le procedure
per l'elezione dei rappresentanti nelle circoscrizioni venatorie;
provvedere all'amministrazione e alla gestione dei propri fondi;
formulare un parere in merito all'accesso dei cacciatori non
residenti nel territorio regionale; disporre per la individuazione
dei cacciatori da ammettere negli eventuali ambiti territoriali di
caccia; assicurare la partecipazione dei cacciatori alle operazioni
di censimento e di gestione faunistica, promossi e organizzati
dall'Assessorato; svolgere funzioni ed incarichi affidati dalla
Regione; partecipare alla predisposizione del calendario
venatorio".
Ici on présente un amendement, qui prévoit des compétences
spécifiques pour ce qui est de ce comité.
C'est important souligner la lettre h) - "partecipare alla
predisposizione del calendario venatorio"; c'est un des points
importants de l'activité car la prédisposition du calendrier est le
résultat d'une collaboration entre ce comité et le bureau de
l'Administration régionale. En effet on ne peut pas prévoir qu'il y
ait cette activité sans avoir une participation active des
chasseurs.
A l'article 15 on parle des "Circoscrizioni venatorie e sezioni
comunali cacciatori"; ici on a prévu la répartition du territoire
régional en circonscriptions. Au début il y en avait 7, après on a
prévu la circonscription Walser et par la suite il y a eu
l'exigence de prévoir une circonscription pour Aoste, par
conséquent on a ajouté "circoscrizione venatoria n. 4, comprendente
il territorio del comune di Aosta" et on a prévu une
circonscription pour les communes environnantes. Ici on avait
oublié Jovençan et je m'en excuse, c'était le collègue Viérin à
faire ajouter cette commune.
Pour le restant je crois que cette répartition est une
répartition correcte, qui va améliorer le sens de participation des
chasseurs.
L'article 16 c'est "controllo della fauna selvatica", là où on
donne des indications de l'activité même. Au premier comma il y a
des précisions à faire et des modifications que je présente comme
amendements.
Les articles 17, 18 et 19 donnent la possibilité de mieux saisir
les différents problèmes concernant l'activité de "cattura a scopo
di ripopolamento". L'article 17 est significatif d'un sens précis,
qu'on ne veut absolument pas prévoir une activité qui aille
détruire quelque chose, mais au contraire le fait même qu'on
prévoit "ripopolamenti", signifie qu'on veut affirmer une présence
continuelle, qui doit être contrôlée, des animaux dans tout le
territoire. On a réglementé cette activité: cattura e utilizzazione
di esemplari, et cetera en reprenant en gros les principes qui en
partie étaient déjà connus.
L'article 21 va réglementer "introduzione di selvaggina a scopo
di ripopolamento". Là on fixe des règles pour ce qui est de la
présence d'animaux qui historiquement n'étaient pas présent ou
qu'on veut réintroduire; c'est important qu'il y ait là le contrôle
du comité pour la gestion de la chasse, de la consulte et du bureau
compétent.
On va réglementer à l'article 23 "rinvenimento o abbattimento
per caso fortuito o forza maggiore di fauna selvatica"; là on a
finalement donné un éclaircissement pour ce qui est de certains
aspects qui avaient créé des difficultés, et on dit clairement ce
que les chasseurs doivent faire dans ces cas, comment on peut
prévoir de réglementer les différents aspects bureaucratiques: "Al
di fuori degli abbattimenti di fauna selvatica effettuati nel
rispetto delle disposizioni di cui al capo V, chiunque, in
qualsiasi tempo, rinvenga o abbatta per caso fortuito o per forza
maggiore, o venga nella disponibilità di fauna selvatica viva o
morta o parte di essa, deve, entro ventiquattro ore, farne consegna
alla stazione forestale competente per territorio".
On a modifié cette dernière partie en disant: "farne denuncia
alla stazione forestale competente per territorio". L'article
continue au 2e alinéa: "Qualora, a giudizio del Servizio
forestazione e risorse naturali, gli esemplari di fauna selvatica
rinvenuti morti non rivestano particolare interesse scientifico,
potranno essere lasciati in detenzione alle persone che li hanno
rinvenuti, previa domanda in carta semplice da parte delle
stesse".
Pour ce qui concerne "modalità dell'esercizio venatorio", ici on
a éclairci quels sont les différents moyens de la chasse.
A l'article 28 "Specie cacciabili" on a repris en gros les
parties qui avaient déjà été l'objet des débats soit au niveau du
comité de la chasse, que du bureau compétent, et on a repris les
espèces qui sont celles dont depuis toujours on a prévu la chasse
dans notre territoire.
A l'article 29 on parle de "Calendario venatorio"; c'est un des
points importants de cette loi, car justement on prévoit de fixer
toute une série des règles qui seront à la base de l'activité
même.
D'autres points importants sont les aspects concernant la
participation aux différents programmes de planification, la
réglementation de cette activité pour ce qui est par l'exemple
l'article 41 "Contributo per l'utilizzo dei fondi agricoli", là où
on prévoit de responsabiliser l'activité même.
Pour ce qui est de "Vigilanza e sanzioni" on va présenter des
amendements au cours du débat pour améliorer le texte et surtout
pour éclaircir certaines parties concernant la répartition des
compétences entre le corps forestier et les autres personnes qui
devront suivre ces aspects.
Le texte qui est soumis à l'attention de ce Conseil pourrait
être encore amélioré, sans doute d'ici quelque temps il y aura
toute une série de remarques qui seront faites et qui pourront
prévoir de modifier en mieux la réglementation de la chasse.
Ce qui est important de dire c'est qu'il fallait arriver à un
texte; je crois que c'est un texte qui est équilibré, c'est un
texte qui a repris des remarques et des considérations soit des
chasseurs que des différentes organisations de non-chasseurs.
On a essayé de faire un texte qui responsabilise les chasseurs
mêmes et je crois que pour cette activité on peut dire que cette
réglementation va dans la direction du respect du territoire, du
respect de la propriété privée, du respect des droits de chacun
d'exercer l'activité avec des principes clairs et fixés.
Presidente
Ha chiesto di parlare il corelatore,
Consigliere Viérin.
Viérin (UV)
Après le rapport exhaustif de M.
Rollandin, je voudrais simplement souligner deux aspects de cette
loi.
Tout d'abord l'urgence d'approuver une nouvelle loi régionale
réglementant la chasse; je crois que c'est une urgence dont tout le
monde convient et il est donc de notre devoir aujourd'hui
d'approuver un nouveau texte.
Ce texte doit tenir compte d'au moins deux équilibres, c'est là
tout notre travail d'aujourd'hui et je crois que c'est là également
l'enjeu de cette nouvelle réglementation.
Un premier équilibre concerne tout d'abord le respect de la
compétence que nous avons en la matière, compétence qui nous est
attribuée par le statut spécial et qui signifie tenir compte de
notre culture, de notre tradition, de ce qu'on peut définir
civilisation alpestre également dans ce domaine.
Mais avec cette compétence nous devons également tenir compte
des différentes dispositions existant en la matière: des
conventions internationales, des directives des communautés
économiques européennes, de la loi d'état (157/92); notre loi
régionale donc doit être le fruit du respect de ces différents
équilibres, parce que nous ne pouvons pas ici, simplement pour la
volonté de réaffirmer certains principes, proposer certains
amendements ou certaines dispositions tout en sachant déjà à
l'avance que ces mêmes dispositions ne pourront pas être acceptées,
compte tenu de la nécessité de respecter les autres dispositions en
vigueur, dispositions qui, pour nous, représentent un cadre de
caractère général.
Le deuxième équilibre que nous devons envisager est un équilibre
entre le droit légitime des chasseurs de continuer à chasser à
l'intérieur de notre territoire, avec une nécessité de protection
de la faune et avec la nécessité également de considérer les
intérêts des agriculteurs.
Ces deux équilibres doivent nous orienter dans les choix que
nous ferons au cours du débat.
La deuxième considération concerne la procédure, la méthode qui
a été suivie pour arriver à la présentation d'un texte. Je crois
que ce texte est le fruit d'une concertation que j'estime positive.
Tout d'abord, la disponibilité des Assesseurs: l'assesseur à
l'Agriculture mais aussi l'Assesseur à l'environnement; le travail
des différentes commissions: la IIIe commission et la IIe
commission, qui se sont penchées sur ce problème et qui, au cours
des différentes réunions, ont approfondi les différents thèmes et
les différentes suggestions qui ont été formulées.
Ensuite la collaboration des représentants des chasseurs,
présents au sein du comité de la chasse, des représentants des
différentes associations des chasseurs, de la part également des
représentants des chasseurs, qui sont intervenus au cours d'une
audition avec les commissions compétentes; la collaboration aussi
des associations écologiques qui ont formulé toute une série de
remarques et de suggestions; la collaboration des organisations
syndicales pour ce qui est du personnel de l'ancien comité de la
chasse, qui devra trouver sa place à l'intérieur des nouveaux
organismes.
Je veux donc, pour terminer, souligner que le résultat a été un
résultat positif, parce que non seulement il y a eu une
amélioration du texte qui avait été présenté, mais tout au long de
l'examen et de la discussion de ce même texte il y a eu, et il y a
encore aujourd'hui, la disponibilité à examiner les différentes
propositions toujours avec cette volonté d'arriver à l'approbation
d'une loi, qui tienne compte des exigences des différents secteurs
et qui puisse représenter l'équilibre entre ces mêmes nécessités et
ces mêmes exigences.
Presidente
Ricordo al Consiglio che stiamo
esaminando il disegno di legge n. 494, congiuntamente alle proposte
di legge nn. 454, presentata dal Consigliere Riccarand, e 493,
presentata dal Gruppo DC.
Ha chiesto di parlare il relatore della proposta di legge n.
494, Consigliere Riccarand.
Riccarand (VA)
La proposta di legge che il gruppo
Verde Alternativo ha presentato fin dal 1992 aveva una impostazione
che si basava su alcuni principi. Aveva anzitutto un oggetto molto
preciso, rappresentato dalla tutela della fauna selvatica, di
questo patrimonio faunistico della Valle d'Aosta, che esiste, che
ha una sua importanza, ma che è fortemente minacciato dallo
sviluppo di questo tipo di società, dalla crescente urbanizzazione,
dall'inquinamento ed ovviamente dalla attività di caccia.
L'oggetto della legge era, quindi, tutelare anzitutto questo
patrimonio e poi, in via secondaria, all'interno comunque di
equilibri ecologici ed ambientali da salvaguardare, si prevedeva
una regolamentazione dell'attività di caccia, nei limiti in cui
questa poteva essere autorizzata.
Questa era la impostazione di fondo che abbiamo voluto dare al
problema, perché ci sembra quello più rispondente alle necessità
attuali, cercando di superare una lacuna legislativa che nella
nostra regione è particolarmente grave, perché non esiste una
legislazione di tutela della fauna selvatica in Valle d'Aosta,
esiste semplicemente una legge di disciplina dell'attività di
caccia che risale al 1973 e che è completamente superata rispetto
ai problemi attuali, rispetto alla coscienza della gente, rispetto
alla normativa nazionale ed internazionale.
Quindi la preoccupazione nostra è stata anzitutto di ribadire
questo principio: la tutela di un patrimonio che è di tutta la
popolazione valdostana e che dobbiamo assolutamente salvaguardare,
perché rappresenta un bene che concerne tutti quanti, un bene che
non può essere lasciato gestire solo da poche persone.
La conseguenza di questo principio era che la nostra proposta di
legge prevedeva una limitata possibilità di attività venatoria,
quindi un contenimento delle specie cacciabili, prevedeva sette
mammiferi e quattordici uccelli fra quelle che potevano essere
oggetto di attività venatoria; prevedeva una attività venatoria
ristretta in un periodo ben definito; soprattutto prevedeva un
trasferimento delle scelte in materia di caccia ad un organismo
prevalentemente di carattere scientifico, cercando di superare una
situazione legislativa sbagliata che esisteva in passato e che
sostanzialmente affidava le scelte in materia di gestione della
fauna selvatica prevalentemente ad un organismo in cui la
maggioranza era rappresentata da esponenti del mondo della caccia e
del mondo delle associazioni venatorie.
Quindi la proposta di legge affidava la gestione, le scelte
fonda-mentali in materia di difesa del patrimonio faunistico ad
organismi che siano il più possibile di carattere scientifico e che
possano tener conto dei principi e delle esigenze generali di
tutela della fauna.
Da queste affermazioni discendeva poi la necessità di
intervenire anche in Valle d'Aosta per quanto riguarda la
individuazione delle zone cacciabili, con la definizione di ambiti
territoriali, i cosiddetti distretti.
Questo è un principio che è stato affermato anche nella legge
quadro nazionale, che prevede ambiti subprovinciali, a noi sembrava
che la cosa più opportuna anche da un punto di vista di una
corretta gestione della fauna selvatica da parte dei cacciatori
fosse quella di suddividere il territorio della regione in ambiti
subregionali, in modo da collegare più strettamente il cacciatore a
determinati ambiti, in modo da corresponsabilizzare tutti coloro
che vivono in quell'ambito ad una buona gestione della fauna
selvatica che esiste in quell'ambito distrettuale.
Questi erano i principi su cui si basava la nostra proposta; uso
il tempo imperfetto perché oggi c'è un testo presentato dalla
Giunta regionale, che è stato alla base della discussione in
commissione e che ovviamente supera le proposte presentate dal
nostro Gruppo così come dal Gruppo DC.
Devo dire che rispetto al testo emerso dal lavoro delle
commissioni, il nostro è un giudizio negativo, perché da un testo
che inizialmente era discutibile ma abbastanza equilibrato, si è
progressivamente passati ad un testo (ed adesso ho sentito che ci
saranno degli ulteriori emendamenti presentati in aula) che
recupera una vecchia impostazione.
Cioè diventa non una legge di tutela del patrimonio faunistico e
come conseguenza una disciplina della caccia, ma diventa una nuova
legge della caccia, che ha come visuale fondamentale quella delle
esigenze, pur legittime, però non esclusive del mondo
venatorio.
Tutto quanto è stato rimodellato in questo senso e ci sono
alcuni esempi emblematici, ne cito due. Anzitutto l'articolo 10, un
articolo cruciale, quello che riguarda l'istituzione o meno degli
ambiti territoriali dei distretti: nella prima proposta presentata
dalla Giunta regionale si prevedeva..... l'articolo 31... nella
prima proposta della Giunta si prevedeva l'ipotesi di istituire i
distretti, sentita la consulta faunistica, sentito cioè un
organismo prevalentemente scientifico; poi si è passati ad un
parere obbligatorio e vincolante del comitato caccia,
prevalentemente composto da cacciatori, per istituire questi
distretti, quindi trasferendo ad un organismo che non ha questo
tipo di competenze nella istituzione dei distretti, e adesso mi
pare si arrivi in conclusione a ribadire nella legge l'ambito
territoriale unico e, come ipotesi remota, affidata sostanzialmente
a scelte del mondo venatorio e non di un organismo scientifico,
l'istituzione eventuale di distretti. Quindi c'è stato un
arretramento progressivo del testo che è molto evidente e che ha
risentito delle pressioni del mondo venatorio.
L'altro esempio è rappresentato dall'articolo 10; qui c'è una
affermazione anacronistica venuta fuori dal testo delle
commissioni, inizialmente il disegno di legge della Giunta
prevedeva il divieto di utilizzo di mezzi a motore per attività di
caccia al di fuori delle strade statali, regionali, comunali, cioè
non si poteva utilizzare l'automobile per andare a caccia sulle
strade interpoderali, adesso questo principio viene cancellato e si
fa rimando ad una legge regionale che disciplina tutt'altra
materia, in quanto disciplina l'utilizzo delle strade interpoderali
a fine agricolo.
Anche qui c'è un evidente arretramento delle posizioni, per cui
alla fine ci ritroviamo con un testo che è sicuramente arretrato e
in contrasto con gli stessi principi della legge quadro nazionale e
che non innova in modo sostanziale la legislazione che abbiamo in
materia.
Ci ritroviamo con il rischio di approvare da parte di questo
Consiglio di nuovo una legge che sia essenzialmente una legge sulla
caccia, invece di fare una legge di tutela del patrimonio
faunistico della nostra Regione, in cui certamente esiste uno
spazio per la caccia, che però deve essere ben regolamentato ed
affidato ad un organismo scientifico che abbia una autorità che va
al di là di una singola componente.
Questi erano i motivi ispiratori della nostra proposta, sono le
osservazioni generali che facciamo su questo disegno di legge e
sull'iter travagliato che ha avuto. Ci riserviamo di presentare
alcuni emendamenti sui nodi cruciali di questo disegno di legge,
pur affermando fin da ora che non ci convince questa impostazione e
che la riteniamo sbagliata rispetto alle esigenze e alla
sensibilità nuova che esiste oggi anche in Valle d'Aosta, rispetto
alla necessità di una maggiore tutela della fauna selvatica.
Presidente
Ha chiesto di parlare il relatore della
proposta di legge n. 493, Consigliere Limonet.
Limonet (DC)
La legge n. 157 dell'11 febbraio
1992, meglio conosciuta come la legge nazionale sulla caccia, fissa
in un anno il termine ultimo per adeguare la legislazione delle
regioni ai principi e alle norme stabiliti dalla legge medesima nei
limiti della Costituzione e dei rispettivi Statuti.
Nella nostra Regione, che in materia di caccia ha, come è noto,
potestà legislativa primaria, la normativa in vigore è quella della
legge regionale n. 28 del 23 maggio 1973.
Una normativa che negli anni ha subito ben poche modificazioni,
nessuna delle quali sostanziali, e che quindi risente notevolmente
della sua obsolescenza e della scarissima aderenza alla realtà e
alla attualità faunistica della Valle d'Aosta.
L'allegata proposta della DC ha tra le sue finalità sicuramente
quella di soddisfare le disposizioni sancite dalla legge quadro
nazionale di rigenerare l'esitenze normativa regionale, ma
soprattutto vuole riaffermare, sia attraverso l'esercizio della
tutela della gestione della fauna, che attraverso la disciplina e
la pratica dell'attività venatoria, l'assoluta considerazione ed
importanza assegnate alla salvaguardia degli equilibri
ambientali.
Alcune altre finalità particolari di questa proposta di legge si
possono così riassumere:
- orientare la gestione della attività venatoria regionale verso
una autogestione fra associazioni, categorie ed altri enti
interessati;
- rendere detta attività autonoma e finanziariamente
autosufficiente, affidando all'ente pubblico le funzioni e le
competenze di controllo.
Si prefigge quanto ho detto al fine di snellire la gestione
evitando la creazione di inutili carrozzoni.
La normativa proposta, pur utilizzando le competenze esclusive
assegnate alla nostra Regione nella specifica materia, infatti la
funzione amministrativa resta assegnata all'Assessorato regionale
dell'Agricoltura, Foreste e Risorse Naturali, fa ampio riferimento
alla legge quadro nazionale per quanto concerne l'oggetto della
tutela, la individuazione delle specie particolarmente protette ed
il divieto di uccellagione, le attività di inanellamento, le
catture ai fini di richiamo, l'introduzione di selvaggina a scopo
di ripopolamento e la tassidermia.
Tra gli aspetti innovativi della proposta di legge assumono
particolare rilevanza il mantenimento di un unico comprensorio
venatorio, visto l'esigua estensione del territorio della Valle
d'Aosta; la determinazione di un unico organo di gestione, il
comitato tecnico venatorio regionale composto da venti membri,
dando in questo modo la giusta rappresentanza alle organizzazioni
agricole, alle quali diamo il 30 percento, alle associazioni
venatorie, alle quali diamo l'altro il 30 percento, alle
associazioni naturalistiche e protezionistiche, alle quali diamo il
20 percento, agli enti locali, ai quali diamo l'altro 20
percento.
Questo è quanto previsto e voluto dalla legge nazionale.
In questo testo di legge erano altresì previsti i risarcimenti
arrecati dalla fauna selvatica ai terreni e alle produzioni
agricole; era prevista la possibilità di istituire delle aziende
faunistico regionali e delle aziende agri-turistico-venatorie.
Questo è a grandi linee quanto si voleva dire con la proposta di
legge 493, preparata da una apposita commissione e presentata in
Consiglio dal Gruppo DC.
Non starò a scendere di più nei particolari, è già stato fatto
dai precedenti relatori per le altre leggi, che in linea di massima
nella traccia si assomigliano alla nostra. Scenderò più nei
particolari in occasione della illustrazione degli emendamenti.
Credo che la stessa legge avrà, secondo la maggioranza e secondo
alcuni presentatori di altri testi di legge della minoranza,
qualche limite e qualche deficienza; ma racchiude il lavoro di
diverse persone che rappresentano una parte sociale, della quale
secondo me si doveva e si poteva prendere atto.
Avevo sperato, come si usa fare di solito in queste occasioni,
quando ci sono più testi di legge inerenti ad un argomento, che si
formasse una sottocommissione, comprendente i relatori, i
rappresentanti delle altre iniziative, i presidenti delle
commissioni competenti, affinché si elaborasse un testo unico,
estrapolando quanto di meglio da ognuno.
Nella riunione congiunta della II e III commissione del 16
maggio 1993 feci una proposta in quella direzione, proposta che non
fu minimamente presa in considerazione, poiché a detta di alcuni
naturalmente richiedeva troppo tempo ed avrebbe potuto ritardare la
iscrizione del testo di legge a questo Consiglio.
Tengo a precisare che questo ritardo non è dovuto né al
Consigliere Riccarand, che aveva presentato da tanto tempo la
legge, né da noi consiglieri DC, che abbiamo presentato il progetto
di legge il 28 gennaio scorso, ben tre mesi fa.
Vorrei ancora aggiungere a qualcuno che ha definito, non in
questa sede ma da altre parti, la legge della DC troppo di parte,
cioè troppo "pro cacciatori", che queste affermazioni sono a nostro
avviso quanto meno avventate, poiché, come si è già detto sopra,
per la parte tecnica si è seguito la legge nazionale che mi
sembrava e mi sembra funzionale, mentre ci si è staccati per quanto
riguarda il controllo e la gestione venatoria, parte che
continuiamo a credere debba essere affidata rispettivamente alla
Giunta e al comitato tecnico venatorio regionale. Il quale
riteniamo che vada mantenuto un po' snello, come da noi proposto e
come in effetti lo è attualmente, solo perché così facendo si evita
di burocratizzare troppo l'apparato creando carrozzoni inutili e
costosi.
Inoltre non c'è da vergognarsi a tenere queste posizioni - che
magari collimeranno un po' con quelle del comitato caccia -, perché
credo che proprio a questi ultimi: comitato caccia assieme
all'Assessorato Agricoltura e Foreste, vada il merito di aver
gestito bene in questi ultimi venti anni la caccia in Valle
d'Aosta, perché, si dica quel che si vuole, non credo che sia una
situazione disastrata come si vuol fare apparire.
Naturalmente il pro e il contro la caccia è una posizione
rispettabile ognuno di noi, che non deve inficiare la bontà della
legge. Quello che più spiace è che anche questa legge, come quella
del Consigliere Riccarand, come tante altre presentate dalla
minoranza, dovrà probabilmente essere ritirata subito dopo la
votazione del primo articolo.
Seguiremo attentamente lo svolgersi del dibattito, ci riserviamo
come Gruppo consiliare della DC di presentare una serie di
emendamenti, che abbiamo già depositato alla Presidenza del
Consiglio e che si possono anche distribuire, con l'unica
differenza sull'emendamento che anche noi abbiamo omesso di segnare
Jovençan; mi dispiace per il Consigliere Viérin, comunque
recupereremo.
Presidente
Ha chiesto di parlare il Consigliere
Maquignaz.
Maquignaz (GM)
Ci troviamo di fronte a tre disegni
di legge che concernono l'attività venatoria della nostra Regione:
il disegno di legge presentato dalla Giunta regionale che è stato
modificato attraverso una lunga discussione ed un lungo confronto,
il disegno di legge presentato dal Gruppo Verde Alternativo ed il
disegno di legge presentato dalla Democrazia Cristiana.
Devo dire che abbiamo scelto la strada di discutere il disegno
di legge presentato dalla Giunta regionale, in quanto con la
maggioranza attuale è stato possibile avere un lungo confronto, ed
anzi direi molto approfondito.
Dopo quanto è stato dichiarato in questo Consiglio dai relatori,
consiglieri Rollandin e Viérin, credo che non vi sia molto da
aggiungere, in quanto le relazioni sono state esaurienti e complete
ed hanno affrontato tutti gli argomenti che interessano l'attività
venatoria nella nostra Regione. A me non resta quindi che fare
alcune considerazioni.
Innanzitutto per ribadire che la proposta di legge della Giunta,
modificata, riflette da una parte le indicazioni proposte dalla
legge nazionale, e dall'altra nasce dalla esigenza di adeguare
l'attività venatoria alle richieste del mondo moderno di attuare
una politica venatoria ispirata alla pianificazione ed alla
programmazione.
La nuova legge è il frutto di un approfondito e lungo dibattito
fra tutte le organizzazioni interessate a questo argomento. Tale
confronto ha consentito a mio avviso la possibilità di elaborare un
testo che tende a migliorare l'equilibrio fra esercizio venatorio,
fauna ed agricoltura.
Sappiamo benissimo che molti fra ecologisti, animalisti e non
cacciatori condannano in modo radicale ogni forma di attività
venatoria; a costoro oggi voglio soltanto ricordare che un conto è
la caccia di chi sa rispettare la natura e i suoi ritmi, un altro
quella di chi spara magari sadicamente su tutto quello che si
muove, senza rispetto per i piccoli, le femmine gravide ed i capi
di specie in via di estinzione.
Bisogna però riconoscere che nella nostra Regione, al di là
delle posizioni oltranziste, una rilevante parte dell'ambiente
ecologista ha manifestato la volontà di regolamentare l'attività
venatoria alla luce delle esigenze di programmazione, come emerge
dalla legge presentata dal Gruppo Verde Alternativo, che certamente
non condividiamo ma nella quale riconosciamo per la prima volta la
volontà e lo sforzo di riconoscimento della legittimità
dell'attività venatoria.
Così pure intendo sottolineare lo sforzo fatto dai colleghi
della Dc nell'elaborare un testo di legge, che presenta certamente
molti aspetti positivi. Purtroppo non ho avuto la possibilità di
esaminare gli emendamenti da loro presentati, in quanto sono stati
appena distribuiti; desidero però cogliere l'occasione per
sottolineare che questa legge è importante per due aspetti: perché
prevede la costituzione di un unico ambito territoriale nella
nostra Regione; perché la previsione di un unico organismo
consultivo avrebbe forse evitato una eccessiva burocratizzazione
della organizzazione della attività venatoria e forse eventuali
possibili conflitti di competenza.
Al di là di queste considerazioni, che mi parevano doverose nei
confronti della DC, abbiamo optato, in accordo con le
organizzazioni venatoria, di lavorare sul testo predisposto dalla
Giunta, tenuto conto della disponibilità della stessa, della
disponibilità alla collaborazione da parte del relatore competente
e dei consiglieri della maggioranza. Grazie a questa disponibilità
e al lavoro paziente delle organizzazioni venatorie e di tutti i
rappresentanti dei cacciatori che si sono interessati a questo
argomento, si è giunti ad elaborare un nuovo testo che certamente
non soddisfa in toto le esigenze dei cacciatori, ma che rappresenta
un buon equilibrio fra tendenze e forze contrapposte.
Alcuni hanno detto che nulla è stato cambiato, che il testo
della Giunta è rimasto invariato e che si è cambiato molto poco.
Dico che questo non è vero, perché il testo è stato cambiato e nel
testo sono state recepite notevoli considerazioni e notevoli
osservazioni che provenivano da ambienti diversi.
Ne voglio ricordare alcune: ad esempio la previsione di un unico
comprensorio, di un unico ambito territoriale; la rivalutazione del
ruolo del comitato caccia, che prima aveva un ruolo essenzialmente
di manovalanza, mentre adesso acquista nuovamente un ruolo
positivo, in quanto deve essere coinvolto nella redazione del
calendario venatorio, nella predisposizione dei piani di
abbattimento e nella predisposizione del piano faunistico
regionale. Quindi, un cambiamento radicale nel rivalutare il ruolo
del comitato caccia.
Una terza modifica che volevo ricordare riguarda la possibilità
di consentire l'abbattimento di animali non previsti fra le specie
cacciabili alle condizioni previste dalla legge e in conformità
delle leggi esistenti; la previsione di un unico carnet di caccia
per tutta la fauna cacciabile; la modifica all'articolo 10 che
riguarda le strade poderali, là dove si fa adesso esclusivo
riferimento alla legge regionale. È stata anche eliminata la norma
che rendeva obbligatoria la partecipazione dei cacciatori ai
censimenti. È stata modificata parzialmente la parte finale che
riguarda la situazione amministrativa, ed altre questioni formali e
modifiche che sono di minor rilievo.
Con questo voglio dire che c'è stato un sostanziale cambiamento
rispetto al testo originario. Si può dire quindi che "la juste
mesure des choses est défendue".
Detto questo, consentitemi ancora una breve considerazione sugli
ambiti territoriali e sui famosi distretti che non vogliamo nella
nostra Regione e che il Consigliere Riccarand continua a voler
proporre. Gli volevo spiegare per quale motivo riteniamo che in
Valle d'Aosta ci debba essere un unico ambito territoriale e che
non ci debbano invece essere distretti venatori.
Il legame in Valle d'Aosta cacciatore-territorio è da secoli
naturale, nasce soprattutto dalla esiguità del territorio regionale
e si evidenzia anche nell'attaccamento che i cacciatori valdostani
provano per le zone di caccia disseminate sull'intero territorio.
Il nostro sistema di caccia per questo motivo ci è invidiato da
tutto il mondo ed ha consentito una diffusione della fauna
sull'intero territorio regionale, che è superiore alla diffusione
media a livello europeo.
Ha consentito un indice di densità venatoria più che
soddisfacente, se teniamo conto dei parametri previsti dalla legge
nazionale. Va mantenuta, quindi, la nostra tradizione, che fra
l'altro è tutelata dall'articolo 11, 2 comma, della legge
nazionale: nell'articolo concernente la zona faunistica delle Alpi
è detto in modo chiaro che le Regioni emanano norme particolari al
fine di proteggere la fauna e disciplinare l'attività venatoria,
tenuto presente le consuetudini e le tradizioni locali.
La norma nazionale riconosce le tradizioni venatorie delle
popolazioni alpine e demanda alle Regioni il compito di renderle
compatibili con i principi generali della legge. Ecco perché
giustamente si è stabilito e si è recepito il principio che tutti i
cacciatori residenti in Valle d'Aosta possano praticare la caccia
sull'intero territorio attraverso un unico ambito territoriale.
Fatte queste considerazioni, non presento degli emendamenti in
quanto i miei suggerimenti sono stati a lungo discussi con il
relatore della legge, con l'Assessore competente, con i consiglieri
di maggioranza che si sono interessati a questo argomento, in modo
particolare con il Consigliere Mostacchi e con altri ancora,
pertanto credo di poter concludere dicendo che la nuova legge, se
verrà applicata con intelligenza e buon senso, diventerà un
riferimento importante per adeguare l'attività venatoria alle nuove
esigenze nel rispetto delle tradizioni e della cultura locale.
Presidente
Ha chiesto di parlare il Consigliere
Gremmo.
Gremmo (LAP)
Signor Presidente, colleghi, io non
condivido gli apprezzamenti che sono stati fatti in merito
all'atteggiamento del Consigliere Riccarand, nel senso che se devo
dare un giudizio su quello che è il suo progetto di legge, devo
dire che è un progetto pieno di ipocrisia.
Questi ambientalisti della domenica non hanno il coraggio di
dire di essere contro la caccia, e allora si nascondono dietro dei
paraventi anche un po' infantili, come quello di considerare
l'organismo scientifico il toccasana per qualunque cosa. Ma la
scienza sappiamo che non è mai neutra, sappiamo che è come la
barca, che dove gira il timone va.
Quindi un organismo scientifico è sempre pilotabile o da una
parte o dall'altra, tant'è vero che nella storia ci sono stati
scienziati che hanno giustificato tutto e il contrario di tutto.
Era molto più onesto se gli ambientalisti avessero detto di essere
contro la caccia, perché questa è la verità, ed allora avevamo
degli interlocutori che almeno avevano il coraggio delle loro
opinioni. Tutto questo nascondersi dietro a tante parole per
nascondere la propria volontà, che è quella e non altra, è soltanto
ipocrisia politica ed io voglio dire che è così.
D'altra parte non ha senso quello che dice il Consigliere
Limonet, il quale respinge le accuse che vengono rivolte al Gruppo
DC di essere troppo dalla parte dei cacciatori; bisogna invece
proprio avere il coraggio di dire che, quando si affronta un
argomento, o lo si affronta dal punto di vista di chi è
direttamente interessato, oppure è meglio non affrontarlo.
Cioè, se ha un senso una filosofia, un modo di vedere le cose
ri-spetto all'attività venatoria, e ci deve essere da parte di una
classe politica, secondo me deve essere quello di avere il coraggio
di porsi dalla parte della categoria interessata. È come, quando si
fa una legge per il commercio, pretendere di farla dal punto di
vista dei turisti; è più logico farla dal punto di vista dei
commercianti, che mi sembrano la categoria più direttamente
interessata.
Quindi l'appello che ad alta voce mi sento di fare ai colleghi
del Consiglio è quello di avere il coraggio di dire che ci si vuole
collocare dalla parte del mondo venatorio, che ha ben meritato
nella realtà valdostana e che - come diceva giustamente il
Consigliere Viérin - rappresenta una aspetto importante della
civiltà alpina di cui ci sentiamo parte.
Questa premessa mi serve per spiegare il modo in cui, come
gruppo Lega Alpina, ci siamo mossi nell'affrontare questo problema.
Preciso subito che anch'io non ho presentato proposte di legge
perché ce n'erano già tre, quindi il materiale di partenza era
sufficiente; presento invece una ventina di emendamenti che
illustrerò dopo.
Ci siamo mossi coinvolgendo i cacciatori della Valle con un
questionario che abbiamo inviato a tutti, ci hanno risposto più
dell'8-9 per cento, che rappresenta quasi un centinaio di quelli ai
quali abbiamo mandato tale questionario, dandoci delle indicazioni
molto puntuali sui punti della proposta di legge della Giunta (il
cui impianto, come diceva il Consigliere Maquignaz, è
sufficientemente ragionevole) che però mi sembrava meritassero
maggiore attenzione.
Quindi essendoci mossi in questa maniera, ci siamo resi conto
che c'è spazio per collocarsi all'interno di un discorso di un
certo tipo, per cercare di ottenere ancora qualcosa rispetto ad un
impianto che è sicuramente migliorabile e che forse sarà
migliorabile più avanti.
Le considerazioni che volevo fare, anche per spiegare il senso
propositivo del mio atteggiamento, che non vuole assolutamente
essere di rottura o di contrapposizione, sono tutte politiche. Mi
sono preparato una serie di appunti, perché non darei per scontato
un giudizio già dato in merito alle scelte nazionali sulla legge
sulla caccia e sull'attività venatoria, ed anzi un consuntivo
politico delle scelte nazionali sull'attività venatoria che sono
sbagliate, che sono penalizzanti, che sono delle scelte da
respingere al mittente, mi sento comunque di farlo.
In sostanza, prima di affrontare tutto il ragionamento sui
limiti delle proposte di legge che comunque vedo, vorrei fare
qualche riflessione in merito alle nuove norme sull'esercizio
venatorio, che sono contenute nella famosa legge quadro 157/93.
Penso che questa legge contrasti fortemente da un lato con la
Costituzione, dall'altra con quelli che sono tutti i principi del
diritto positivo.
L'articolo 117 della Costituzione dice: "La Regione emana per le
seguenti materie norme legislative nei limiti dei principi
fondamentali stabiliti dalle leggi dello Stato" e fra le materie
sottoelencate troviamo la caccia. Questo è un principio
costituzionale che riguarda l'ordinamento statuale vigente; ebbene,
occorre dire che tutte queste leggi quadro, compreso questa, hanno
sempre abbondantemente travalicato i limiti imposti dalla
Costituzione.
Qui si parla spesso e volentieri di autonomia e proprio in tema
di attività venatoria da Roma il Parlamento ha sempre su questa
materia travalicato e cercato di limitare quelli che erano gli
ambiti di potestà costituzionale nostra. Pertanto i limiti delle
proposte - come diceva il Consigliere Rollandin nel suo intervento
- derivano dal fatto che siamo stretti dentro a queste leggi quadro
che da Roma vengono calate sulla testa delle Regioni, del mondo
venatorio e della gente.
Infatti la puntigliosa enumerazione di disposti specifici, lungi
dal dare quei principi di ordine generale che la Costituzione
impone, vincola le Regioni in termini normativi in modo talmente
rigido, da lasciare pochissimo spazio alla nostra capacità. Tutta
la volontà che possiamo avere in merito viene fermata da queste
leggi quadro nazionali. Arriviamo al punto che il Parlamento pone
dei limiti talmente stretti, che non si riesce ad ammettere
l'inserimento di altre specie di animali cacciabili, che non siano
quelle che vengono indicate, e questo lede in modo palese il
diritto-dovere della Regione di legiferare in merito a quella che è
la situazione (in questo caso) venatoria del proprio territorio. È
questo il principio di fondo che limita tutto il resto.
Non solo. Il concetto di patrimonio indisponibile dello Stato
per quanto attiene alla selvaggina (e questo è oggetto di un
emendamento che mi rendo conto verrà respinto) è uno dei concetti
giuridici più controversi e più anti-autonomisti che possano essere
considerati ed è da questo principio sbagliato che derivano gli
spazi di manovra che permettono agli avversari dell'attività
venatoria di agire.
Nell'ordinamento giuridico patrimonio sono tutti i beni
materiali ed immateriali che attengono a possesso, e che si
configurano solo con il diretto potere da parte del possessore
sulla cosa. Considerare in questa stregua la selvaggina, quando la
fauna selvatica per definizione non può essere sottoposta - visto
che è allo stato libero - al potere di nessuno, tanto meno a quello
di una pubblica amministrazione, partire da questo concetto
significa proprio andare contro quelle che sono regole logiche
dello stato di diritto e di quelle che sono normative giuridiche
consolidate.
Ma nelle leggi quadro si parte da questo principio ed è logico
che da questo ne discenda poi una impostazione in cui devono
esserci leggi, regolamenti, laccioli, imposizioni, legami, deve
esserci tutto quel ciarpame di norme che rendono difficile una
attività che invece, nella misura in cui fosse stabilito (come
dovrebbe essere stabilito) un principio di libertà, si potrebbe
estrinsecare liberamente.
Questo è il principio di fondo anti-autonomista, anti-popolare
di tutte le leggi quadri che sono state fatte da un Parlamento dove
l'ambientalismo della domenica la fa da padrone, perché giù per
Roma non sanno neanche qual è la realtà delle vallate alpine, non
sanno qual è la realtà della attività venatoria, ma ci sono quattro
politicanti che danno via manifestini davanti alla Camera, e che,
frequentando solo i salotti di Roma e non conoscendo neanche la
realtà della nostra zona, cianciano e concionano contro chissà
quali delitti che questi barbari fanno contro le povere bestioline,
quando non sanno poi né quante sono né quali sono.
Da questa impostazione astratta, da questa impostazione
verticistica vengono fuori tutti i problemi che abbiano noi, viene
fuori questa proposta di legge della Giunta, che per propositiva
che sia - e ripeto, il mio atteggiamento non vuole assolutamente
essere di rottura ma propositivo - ha tutti i limiti che indicavo
adesso. Me li sono appuntati anche perché da questi derivano i miei
venti emendamenti; vedrò di spiegare quali sono i punti sui quali
chiederei al Consiglio di essere più attento.
Intanto non l'ho formalizzata come emendamento ma la voglio
rimarcare come dato politico all'articolo primo, la considerazione
che si rifà alla critica di fondo che dobbiamo fare, al di là di
quelle che siano le nostre volontà normative in materia, rispetto
alle norme generali che ho richiamato, proprio perché limitano il
potere legislativo regionale, che dovrebbe essere in questa materia
sovrano.
Abbiamo promosso come Regione Valle d'Aosta, assieme ad altre
Regioni, una serie di referendum per chiedere che vengano aboliti
dei Ministeri che consideriamo scatole vuote, ebbene credo che sarà
utile proporre al prossimo Consiglio regionale di promuovere
assieme ad altre Regioni un referendum nazionale per abolire queste
leggi quadro sulla caccia.
Si parla tanto di stato federale e giustamente, si parla tanto
di autonomia e giustamente, ma bisogna attivarsi per arrivare ad un
referendum per abolire le leggi quadro sulla caccia, perché il
potere primario costituzionalmente accertato e conclamato con un
articolo della carta costituzionale venga restituito alle regioni
totalmente e pienamente. Forse in questa maniera i limiti che
denunciava il Consigliere Rollandin verrebbero superati. Quindi una
prima considerazione forte di critica a questi principi generali
romani, che ledono non solo i diritti dell'attività venatoria, ma
anche una tradizione forte di autonomia della nostra Regione.
Il primo emendamento che presento riguarda l'articolo 3. È un
emendamento di principio, in quanto continuo a sostenere che questo
concetto del patrimonio indisponibile della fauna selvatica sia un
concetto ingiusto e che vada pertanto respinto. L'emendamento
recita: "1. La Regione, avvalendosi delle proprie competenze
statutarie, assicura e promuove la gestione della fauna selvatica
stabilmente o temporaneamente presente nel territorio regionale e
ne disciplina la gestione".
Sull'articolo 4, dove si parla delle specie animali
particolarmente protette, chiedo che venga abolito il comma d), che
riguarda tutti gli animali affetti da albinismo totale, nel senso
che credo che questo carattere recessivo, lungi da costituire
pregio naturalistico, è sintomo di soggetto malato, apportatore di
elementi degenerativi, ed è evidente che è non solo anti-etologico,
ma anche anti-ecologico garantire la sopravvivenza di questi
animali.
Sull'articolo 5, dove si parla del risarcimento dei danni
arrecati dalla selvaggina, penso che non sia giusto dare alla
Giunta regionale, in quanto organo di governo, la sovranità in
merito. Dovrà invece essere il Consiglio regionale, dove ci sono
più forze politiche, dove c'è una articolazione di voci diffusa, a
fissare i criteri di determinazione dei contributi di risarcimento.
Questo anche per evitare dei rischi di discrezionalità, ma
soprattutto per avere un controllo maggiore su questa cosa.
L'emendamento plurimo che riguarda gli articoli 7, 8, 11, 12,
16, 17, 18, 19, 21, 29, riguarda il problema delle competenze. Le
competenze che in questi articoli vengono affidate all'Assessorato
all'Agricoltura chiedo che vengano trasferite al comitato regionale
per la gestione venatoria.
Non sono d'accordo sul fatto che un Assessorato all'Agricoltura
debba avere competenza in una materia dove è largamente minoritaria
la capacità di comprensione di tutte le sfaccettature del problema.
Io dico che, se vogliamo che il comitato regionale per la gestione
venatoria non sia una scatola vuota, se vogliamo che diventi il
protagonista, il motore (e questa è la mia idea, che può essere non
condivisa, ma io voglio su questo un confronto), deve avere il
potere centrale di intervenire sulla questione. Quindi il mio
emendamento chiede che per tutte queste competenze ci sia questo
passaggio.
Stesso discorso per quanto riguarda l'articolo 12. Qui è stato
inventato questo ufficio della fauna selvatica, che è sicuramente
articolato correttamente; ho visto che i colleghi della DC che nel
loro emendamento hanno cercato di allargare gli ambiti di presenza
venatoria e questo è sicuramente già un primo passo, però secondo
me non è questo l'organismo che dovrebbe occuparsi di una questione
che non è di poco conto, perché i compiti esecutivi di natura
programmatoria hanno una importanza fondamentale per quelli che
saranno poi i provvedimenti applicativi, e così come è concepito
lascia poco spazio.
Fra l'altro faccio presente che solo nell'emendamento dei
colleghi della DC il mondo venatorio comincerebbe ad avere un
minimo di peso. Il mio emendamento è interlocutorio in merito,
proprio per cercare di arrivare nel confronto ad un equilibrio
delle presenze, e al limite se questo non fosse possibile dice la
mia proposta di cer-care di arrivare a collocare in altra sede le
competenze in merito.
Stesso discorso per quanto riguarda il comitato regionale per la
gestione venatoria. Anche qui la rappresentanza delle associazioni
venatorie è insufficiente proprio per garantire quella centralità
di cui si parlava prima.
Per quanto riguarda invece l'emendamento all'articolo 27, che
riguarda i mezzi di caccia, sulla base di un ragionamento che si
colloca nella tradizione nostra, propongo di aggiungere: "e) fucili
misti, a due o tre canne ad anima liscia o rigata", proprio per
cercare di non lasciare da parte quella che è una cosa tradizionale
dell'arco alpino.
All'articolo 29, anche qui siamo nel campo del ragionamento su
quello che devono essere le competenze se della Giunta regionale o
del Consiglio regionale; siccome potrebbero esserci delle questioni
anche legali che possono sorgere su questo problema, la competenza
non dovrebbe essere attribuita alla Giunta regionale, ma data al
Consiglio regionale con apposita legge.
Per quanto riguarda l'articolo 31, prima quando parlava il
Consigliere Riccarand non ho potuto fare a meno di fare un commento
di preoccupazione, quando diceva che si deve regolamentare bene
questo fatto che i cacciatori vanno in giro con le macchine, chissà
cosa combinano, possono girare dappertutto, stiamo attenti
eccetera. Non capisco: qualunque cittadino italiano può girare
liberamente, il cacciatore no; e una cosa che mi ha lasciato
perplesso è che il Consigliere Riccarand diceva che questa è una
bella cosa. Ma questa è veramente una cosa assurda. Cioè, qualunque
cittadino può girare dove vuole, ma se è per l'attività venatoria
non lo può fare. E noi scriviamo nella legge una cosa del genere:
Il transito ai fini venatori con veicoli a motore su strade non
classificate statali, regionali o comunali carrozzabili è vietato?
Ma scherziamo! Quindi non solo è illogico, non solo è
anticostituzionale, non solo è discriminatorio, ma non sta né in
cielo né in terra; quindi l'emendamento chiede di abrogare questo
capo.
All'articolo 34, nella commissione d'esame per l'abilitazione
venatoria non sono presenti dei cacciatori e questa mi pare una
cosa palesemente fuori dei numeri, quindi chiedo che venga aggiunto
che un componente debba essere designato dal comitato regionale per
la gestione venatoria.
L'ultima questione che mi sento di sollevare riguarda gli
articoli 41 e 42, perché su questo argomento una battaglia va
fatta: poteri e compiti degli agenti di vigilanza venatoria. Per
quanto riguarda l'operato degli agenti di vigilanza venatoria, con
tutto il rispetto che devo sempre a chi fa il suo dovere (fino a
prova contraria), degli abusi sono già successi non qui ma in
generale, e il rischio di nuovi abusi è forte.
Perché? Perché nella misura in cui viene configurata per questa
categoria la figura giuridica di agente di polizia giudiziaria, è
evidente che si consegna un potere enorme e un potere che non
abbiamo la certezza che possa essere esercitato nei giusti
limiti.
Quindi credo che su questo argomento si debba fare un
ragionamento: le guardie volontarie non devono avere potere di
polizia giudiziaria, perché se lo hanno, il rischio che ne abusino
è presente ed è notevole, e si è già verificato in più di un
caso.
Oltretutto c'è anche un'altra considerazione che mi sento di
fare: così come è formulata nel progetto della Giunta,
l'introduzione di questa qualifica contrasta con le norme di
procedura penale, soprattutto per quanto riguarda l'obbligo di
sottostare da parte del cacciatore ad ispezione personale quando
mancano i presupposti previsti dal codice di procedura penale.
Quindi stiamo attenti, questo è un terreno minato, è un terreno
che può portare a delle tensioni non di poco conto, è un terreno
che può portare a degli abusi e a delle sopraffazioni. Il mio
emendamento propone di sostituire il terzo comma dell'articolo 43
con il seguente: "3. In caso di contestazione di una delle
infrazioni amministrative previste dall'articolo 44, gli agenti
redigono verbali inserendo le eventuali dichiarazioni dei
cacciatori e le inviano al Comitato regionale per la gestione
venatoria negli adempimenti del caso". Cioè, non è possibile
accettare una situazione in cui questi agenti di vigilanza
venatoria abbiano una discrezionalità che può andare a creare
problemi non da poco.
Questi sono gli emendamenti che presento. Una unica osservazione
faccio sugli emendamenti della DC. L'emendamento n. 19 dice chiede
di togliere all'articolo 33, comma 1, le parole "e per il rilascio
del tesserino regionale ai cacciatori non residenti".
Non condivido questo emendamento, perché credo che i cacciatori
non residenti debbano essere ancora sottoposti a questo controllo,
anche per evitare che la presenza di cacciatori non residenti sia
esorbitante a scapito dei locali. Quindi un minimo di controllo mi
sentirei di farlo, perché i problemi si pongono in altre Regioni,
fra queste il Piemonte, dove la presenza di cacciatori della
Lombardia crea non pochi problemi.
Ripeto, i miei emendamenti cercano di essere propositivi, ma non
nascondo che questa battaglia, che è politica, viene fatta perché è
necessario che le Regioni abbiano il coraggio di porsi dalla parte
del mondo venatorio e di dire a qualcuno, a cui il mondo venatorio
dà fastidio e non piace, intanto che lo dica apertamente e poi che
contano i numeri, e non mi pare che qua dentro i numeri di quelli
che vogliono vietare la caccia siano numerosi.
Anche perché quando ci fu quello sciagurato, vergognoso,
demagogico referendum sulla caccia, la maggioranza dei cittadini
della Valle d'Aosta si era espressa chiaramente, mandando al
mittente tutte le fanfaluche e tutte le storie che qualcuno
demagogicamente aveva cercato di tirare fuori.
Quando c'era stata l'assemblea dei cacciatori, mi ricordo che
eravamo andati solo io e lui perché era prima del voto, il giorno
dopo il voto tutti avevano scoperto che avevamo ragione. Noi
sapevamo che avevamo ragione prima, ma il problema era di avere il
coraggio di prendere posizione.
Oggi sulla base di quel voto referendario, caro collega
Riccarand - e i referendum piacciono a tutti, a me per primo -
sulla base di quel voto referendario che aveva respinto al mittente
certe storie, credo che possiamo arrivare ad una legge sulla caccia
forte e giusta, che apra la strada a miglioramenti che certamente
tutti auspichiamo.
Presidente
Ha chiesto di parlare il Consigliere
Pascale.
Pascale (PSI)
Anche noi, come Gruppo socialista, avevamo
una proposta di legge da presentare, abbiamo desistito perché ce
n'erano già tre presentate in commissione e non volevamo ingolfare
ulteriormente il lavoro delle commissioni, visto anche i tempi
ristretti a disposizione perché siamo alla fine della legislatura.
Quindi ci siamo riservati di portare il nostro contributo al
dibattito in commissione e soprattutto in questo Consiglio.
A me pare di poter dire che il testo che è uscito unificato
dalle commissioni sia fondamentalmente un buon testo, che con
ulte-riori emendamenti che spero verranno accolti attraverso il
di-battito consiliare può arrivare a trovare quel giusto equilibrio
fra le diverse istanze, che è poi l'obiettivo che vogliamo
raggiungere.
Insisto su questo, perché mi pare che lo spirito al quale si
impronta questo testo, e soprattutto il dibattito che oggi è
all'attenzione di tutti, sia quello di una volontà di
collaborazione e di accordo fra tutte le categorie interessate. Non
mi pare di vedere una voglia di prevaricazione di una categoria su
un'altra, come forse accennava prima il Consigliere Riccarand, non
sono più i tempi di venti anni fa quando il mondo venatorio era in
contrapposizione a quella che era allora l'istanza
ambientalista.
La sensibilità verso i temi della protezione della natura è
ormai accresciuta ed è divenuta patrimonio di tutti, non solo di
quelli che hanno l'etichetta di verdi e di ambientalisti, e credo
di poter dire che questa sensibilità è cresciuta anche nel mondo
dei cacciatori, che per primi sentono la necessità di una
autolimitazione, di un censimento delle risorse, di un prelievo più
razionale e di una collaborazione soprattutto con il mondo
agricolo.
Un'esigenza che deve poi trovare l'equilibrio con quella che è
la cultura e la tradizione di un popolo. Perché quando si fa
riferimento ad altri paesi di questa Europa unita, è chiaro che
questo riferimento non può che essere molto generico, perché in
altri paesi questa cultura è diversa, e l'Europa che vogliamo
costruire non può essere una Europa piatta, ma deve essere
un'Europa che valorizzi le specificità culturali dei diversi
popoli.
Quindi il popolo italiano ha una sua cultura nei confronti della
caccia, il popolo valdostano ha una sua cultura ancora diversa
rispetto alle altre Regioni.
Un'equilibrio che può essere trovato, c'è la volontà di
trovarlo, e che mi pare sia presente nel testo di questa
commissione, con una sola contraddizione che ritengo di
intravedere. Presenterò anche io molti emendamenti, alcuni non li
presento perché condivido quelli della DC e mi riservo poi di
illustrarli nel corso della discussione relativa agli articoli, ma
un punto fondamentale vorrei sottolineare ed è quello che riguarda
la gestione della fauna, cioè gli articoli 11,12,13.
Se il presupposto è quello di una volontà di collaborazione e di
accordo fra le diverse istanze, la individuazione nel testo della
commissione dell'ufficio per la fauna come organismo fondamentale
di gestione è un po' in contraddizione. L'ufficio per la fauna è un
organismo burocratico composto prevalentemente da funzionari e a
mio avviso deve avere un compito essenzialmente di osservatorio e
soprattutto di controllo, perché è compito dell'assessorato
esercitare il controllo.
Ma la gestione - e quindi tutto quel che riguarda il calendario
venatorio, i piani di abbattimento, il piano regionale - non può
che essere compito di un organismo più ampio, nel quale siano
presenti tutte le istanze e tutte le varie categorie. Gli
emendamenti che presento in ordine a questi articoli tendono a
ridefinire le competenze fra l'ufficio per la fauna e la consulta
faunistica, nel senso che l'ufficio per la fauna viene individuato
come organo di studio, monitoraggio e controllo della fauna
selvatica, e la consulta faunistica - che qui viene individuata
essenzialmente come organo consultivo - viene invece modificata in
organo consultivo e propositivo, cioè l'organo che deve
effettivamente elaborare la proposta di calendario, che deve
predisporre i piani di abbattimento e il piano regionale faunistico
di concerto con gli altri organi previsti.
Perché la consulta faunistica? Perché la consulta faunistica è
quell'organo in cui sono presenti tutti: i cacciatori, gli esperti,
gli ambientalisti, e quindi se effettivamente oggi c'è questa
volontà di operare di concerto e in collaborazione fra tutti perché
lo spirito è cambiato, a me pare di poter individuare in questo
organo fondamentale quello che deve gestire la fauna e tutto ciò
che concerne l'attività della caccia.
Questo è il senso fondamentale di questi articoli, ma
naturalmente su questa ridefinizione delle competenze, che è il
punto forse controverso, sul quale ci sono anche divisioni
all'interno del mondo venatorio, chiedo se c'è la possibilità di
confrontarsi - con una piccola sospensione del Consiglio - fra le
diverse istanze, perché ad es. la proposta della DC forse nella
sostanza si propone lo stesso obiettivo però in termini diversi,
nel senso che viene completamente abolito un organo. Forse è
possibile trovare un momento di confronto più ristretto, per
cercare di ridefinire le competenze degli organi che devono
effettuare la gestione.
Sugli altri emendamenti, che sono emendamenti anche di tipo
tecnico, migliorativi del testo, credo che avremo poi la
possibilità di confrontarci attraverso la discussione che ci sarà
sui singoli articoli.
Presidente
Ha chiesto di parlare il Consigliere
Bajocco.
Bajocco (GV-PDS-SV)
Abbiamo fatto bene la settimana
scorsa a non iscrivere questa legge all'ordine del giorno, perché
in questi sette giorni ritengo che la legge sia stata migliorata ed
abbia colto il voto quasi di tutto il Consiglio. Diceva bene il
relatore, questo è un testo equilibrato. È vero, la legge non può
andare in quell'indirizzo da accogliere il cento per cento di
quanto uno chiede.
A differenza di tante altre leggi, per le quali, al fine di
poter sentire le parti interessate, l'Amministrazione regionale le
doveva convocare, per questa legge non c'è stato bisogno da parte
dell'esecutivo e da parte anche dei consiglieri di riunire la
categoria, perché gli appartenenti stessi alla categoria si sono
sentiti in dovere di lavorare in questa direzione. Per quale
ragione? Perché prima di arrivare con la legge della Giunta e le
altre due leggi presentate dal Consigliere Riccarand e dalla DC,
loro stessi avevano predisposto una legge. Forse se anche quella
legge fosse venuta in Consiglio, altre cose potevano essere
accolte, in un indirizzo positivo.
Noi non abbiamo voluto presentare nessuna legge, perché non
volevamo copiare pezzi a destra e a manca, e perché da parte della
Giunta c'era la volontà di indirizzarsi in quella direzione.
Abbiamo lavorato su questa legge; ci sono stati incontri nelle
varie commissioni, le quali hanno fatto le loro audizioni con la
categoria dei cacciatori, con il comitato, con gli ecologisti, con
le OO.SS., e penso che attraverso il lavoro portato avanti dalle
commissioni si sia arrivati ad una legge che va in un indirizzo
giusto.
Non sono un cacciatore, ma non sono neanche contro la caccia,
perché come noi crediamo in tante altre cose, dobbiamo anche dare
la possibilità a coloro che sono appassionati alla caccia, di
esercitare questa attività.
In questa settimana cosa abbiamo fatto? Devo dare atto ai
relatori che negli incontri che abbiamo avuto con amici, con
ecologisti per accogliere certe istanze, la legge si è migliorata,
pertanto non presentiamo emendamenti, perché gli emendamenti che ha
proposto il relatore vanno in quell'indirizzo.
C'era un emendamento che mi stava a cuore all'articolo 45,
lettera m), ho visto dall'emendamento che è stato presentato dal
Consigliere Rollandin che quanto avevo suggerito è stato accolto,
questo mi fa piacere e ne spiego il motivo. Sono dell'avviso che il
cacciatore e il cittadino valdostano siano uguali: non sarebbe
stato giusto e corretto che i cacciatori per immettersi in una
strada poderale pagassero da 600 a 700mila lire nel periodo della
caccia, e Bajocco che non va a caccia pagasse solo 60mila lire.
A mio avviso sarebbe stato un atteggiamento discriminatorio nei
confronti dei valdostani, ed è per questa ragione che do un
giudizio positivo a questa legge. Saranno presentati altri
emendamenti, speriamo che siano sempre migliorativi e vadano in
quell'indirizzo, in modo che possano essere accolti anche da
noi.
Presidente
Ha chiesto di parlare il Consigliere
Rollandin, ne ha facoltà.
Rollandin (UV)
Seulement pour dire que toute une
série d'amendements ont été présentés soit de la part de la
majorité que des autres forces politiques; je crois que ce serait
important de prévoir qu'il y ait dix minutes de suspension pour
examiner au préalable comme majorité et après tous ensemble les
différentes propositions et voir s'il y a la possibilité
d'améliorer et modifier quelque chose.
Je veux tout de même préciser que les amendements qu'on a
présentés et qui sont le fruit de la collaboration avec les
collègues Viérin, Mostacchi, Maquignaz et tous ceux qui ont
travaillé à cette loi, seront illustrés par la suite au moment où
les articles seront discutés.
Presidente
Ha chiesto di parlare il Consigliere
Limonet, ne ha facoltà.
Limonet (DC)
Per partire solo una piccola risposta
al Consigliere Gremmo, senza voler creare della polemica. Ribadisco
il concetto che già avevo espresso nella relazione introduttiva,
che essere pro o contro la caccia è una rispettabile posizione di
ognuno di noi, che non deve inficiare la bontà della legge, perché
al di sopra di tutto non dobbiamo dimenticare che siamo
amministratori di tutti i cittadini.
Al di là delle parole contano i fatti e credo che nessuno potrà
negare la nostra partecipazione al problema. Un problema affrontato
con la proposizione di un disegno di legge, elaborato assieme ai
cacciatori, che colgo l'occasione per ringraziare per la parte
attiva che hanno avuto; problema affrontato ancora sempre assieme
ai cacciatori nel week end di Pasqua per elaborare gli emendamenti
alla legge. Secondo me queste sono le cose che contano.
Come già anticipato nel primo intervento, il Gruppo DC ritirerà
il suo progetto di legge. Abbiamo presentato una serie di
emendamenti sostitutivi, i quali, se accettati, salverebbero i
principi e la volontà della nostra legge; vogliamo precisare fin
d'ora che non lo si fa per ostruzionismo, anzi avremmo preferito
fare questo in commissione consiliare.
In questo momento ci limiteremo a fare una illustrazione di
massima degli stessi emendamenti, che sono circa una ventina,
riservandoci di intervenire su ognuno di essi in maniera più
approfondita nel corso della lettura dei vari articoli per
l'approvazione.
Inizio con l'articolo 4, per quanto riguarda le specie di
animali particolarmente protette. Si vorrebbe far riferimento a
quell'elenco espresso all'articolo 2 della legge 157, lasciando poi
agli estensori del calendario venatorio il compito di vietare la
caccia ad altre specie.
Riteniamo una idea valida la creazione delle aziende
agri-turistico-venatorie e faunistico-venatorie, di cui si parla
all'articolo 5, comma 7, anche se così come esso è espresso lo
riteniamo poco incentivante, perché se per caso durante il corso
dei tre anni del piano regionale faunistico venatorio dovesse
cambiare, le aziende prima costituite dovrebbero essere
smantellate. Per questi motivi si chiede di emendare allungando il
tempo per quelle aziende a cinque anni, quindi incentivando questo
tipo di iniziativa.
Si propone la dicitura "riserva regionale" all'articolo 6;
questa era una dicitura esistente sulla precedente legge regionale
e precisamente la legge n. 28 del 23.5.1973, con la quale credo si
possa impedire una esagerata trasmigrazione dei cacciatori esterni
nella nostra Valle.
Considerato che si usa il cane da ferma, si propone mediante un
emendamento all'articolo 8, comma 7, la possibilità di effettuare
gare venatorie cinofile anche nelle oasi di protezione, oltre che
nelle zone di ripopolamento e nelle zone di addestramento. Questo
era già stato in precedenza autorizzato e mi sembra che lo si
faccia in tutta Italia.
Sono stati tolti alcuni compiti all'ufficio per la fauna
selvatica, di cui all'articolo 12, i quali a nostro avviso erano di
competenza dell'organismo di gestione e non dell'organo di
controllo.
Questo infatti è quanto compare all'articolo 14, comma 11, della
legge 157. I compiti che ci si propone di togliere sono il
censimento della fauna selvatica e la redazione del calendario
venatorio.
Si smembra anche la consulta faunistica regionale, prevista
all'articolo 13, e sempre nello stesso articolo si crea il comitato
regionale per la gestione venatoria. Questo perché riteniamo che
due organi: uno di controllo, che è l'ufficio per la fauna
selvatica, e l'altro di gestione, che è il comitato regionale per
la gestione venatoria, siano più che sufficienti per amministrare
la caccia in Valle.
Inoltre nella consulta faunistica per quanto riguarda la sua
composizione vi compaiono gran parte delle figure che vi sono nel
comitato regionale per la gestione venatoria, pertanto non si fa
altro che creare un doppione.
Per quanto riguarda i compiti, invito i consiglieri a
verificarli all'articolo 13, comma 3, ma sono veramente pochi, i
quali peraltro sono già di competenza un po' dell'ufficio della
fauna selvatica e un po' del comitato regionale per la gestione
venatoria. Pertanto credo che la creazione di questo organismo sia
superflua, e crearlo secondo me vorrà dire scegliere la burocrazia
quando da tutte le parti si cerca di evitarla, caricare
l'Amministrazione regionale di oneri non indifferenti. In effetti
questi oneri verranno determinati da più dipendenti, naturalmente
per far funzionare la macchina, e dai gettoni di presenza.
Si crea il collegio dei revisori dei conti, che finora era
mancante, si riportano ad otto le circoscrizioni venatorie,
strutturate come le comunità montane, inserendo naturalmente Aosta
nella quarta, in quanto non si capiva bene il motivo per cui era
tolta. In effetti, sembrava volerla ghettizzare.
Infine, anche per le specie cacciabili si fa riferimento alla
legge 157. In conclusione il Gruppo Dc vuole essere chiaro fin
dall'inizio: voterà questa legge, a condizione che vengano
approvati alcuni emendamenti che ritiene di fondamentale
importanza, in particolare quelli che sopprimono uno dei tre
organismi creati per il controllo della gestione della fauna, e più
precisamente la consulta faunistica regionale.
Questo per evitare di burocratizzare e per snellire il più
possibile l'apparato pubblico, ma anche per evitare spese per il
personale e per i gettoni di presenza.
Presidente
Prima dell'intervento del Consigliere
Limonet, c'era stata una richiesta di sospensione. Proporrei prima
di chiudere la discussione generale di fare la sospensione, in modo
da vedere se è possibile di trovare una quadra sugli emendamenti, e
di proseguire e concludere gli interventi fino all'attimo della
sospensione, se il Consiglio è d'accordo. Non vorrei che la
riunione non approdasse a niente.
A questo punto, non essendoci altri interventi, proporrei la
sospensione.
Si dà atto che i lavori sono sospesi dalle ore 11,44 alle ore
12,34 e che alla ripresa assume la Presidenza il Vicepresidente
Stévenin.
Presidente
C'è una proposta di sospendere il
Consiglio e di aggiornarlo alle ore 16. Continua invece la riunione
per i presentatori di emendamenti nella saletta preconsiliare, al
fine di vedere se esistono le possibilità di trovare una intesa
sugli emendamenti.
Ricordo ai colleghi consiglieri che oggi alle ore 15 è convocata
la V Commissione, che alle 15,30 invece sono convocate la II e III
Commissione congiuntamente.
Il Consiglio è d'accordo?
I lavori sono sospesi. Il Consiglio è aggiornato alle ore
16.
La seduta è tolta.
