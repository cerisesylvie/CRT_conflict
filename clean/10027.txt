Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 1683 del 12 dicembre 1995 - Resoconto
SEDUTA POMERIDIANA DEL 13 DICEMBRE 1995
OGGETTO N. 1683/X Prosecuzione della trattazione delle leggi di
bilancio per il 1996. (Esame degli allegati)
Presidente Je rappelle que nous sommes en train de discuter le
budget de prévision pour l'année 1996. Deuxième partie. Allegato B,
spesa.
Pagina 58, pagina 59, pagina 60, pagina 61, pagina 62. Ha
chiesto la parola il Consigliere Linty.
Linty (LN) In realtà sono da comparare le pagine 62 e 63, perché
è una comparazione dei due capitoli: in sostanza, diminuisce la
spesa per il personale ed aumentano i contributi diversi a carico
dell'ente. Vorrei capire a cosa è dovuto questo.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Effettivamente è aumentata la quota di
contributi e cambia anche il mix, questo è un capitolo comprensivo
di tutti i diversi livelli, per cui il conteggio è stato fatto
dall'ufficio del personale alla luce delle nuove aliquote.
Presidente Pagina 63, pagina 64. Ha chiesto la parola il
Consigliere Chiarello.
Chiarello (RC) Sul cap. 30550, assestato 95, lire 5 miliardi,
competenza lire 2 miliardi; è vero che probabilmente c'è stato un
boom in questo settore, però sono anche tanti, vorrei capire
meglio.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Come potrete intuire, i capitoli del
personale sono quei capitoli in cui non è che ci sia una scelta
ampiamente discrezionale. E' stato eccezionale l'anno '95 per le
ragioni che tutti conoscono e che sono connesse alle divisioni o
alla cessazione di rapporti che è avvenuta nel '94, a seguito di
tutto quello che si diceva sulle pensioni. Il conteggio fatto dagli
uffici per il '96 rispecchia le aspettative di andata in pensione
del personale in essere.
Presidente Pagina 65, pagina 66, pagina 67, pagina 68, pagina
69, pagina 70. Ha chiesto la parola il Consigliere Squarzino
Secondina.
Squarzino (VA) Per la voce 38940, che riguarda la retribuzione
del personale addetto alla forestazione, volevo chiedere se questi
sono i finanziamenti previsti per i forestali, per l'attività che
svolgono nei campi di lavoro.
Poi volevo chiedere se sono stati indicati i meccanismi con cui
vengono reclutati gli operai e con cui vengono destinati ai
cantieri. Mi spiego. Quest'anno è stato adottato un criterio, poi
ad un certo punto il criterio è cambiato; allora, se non c'è
chiarezza sui criteri, è difficile sostenere fino in fondo alcune
tesi. In secondo luogo volevo chiedere se rispetto a questa voce si
è intenzionati ad esaminare con serietà l'osservazione che è stata
fatta dal CREL, cioè dal comitato regionale per l'economia e lo
sviluppo, che ha chiesto se non era possibile incominciare a
ripensare a questo tipo di servizio in modo nuovo, prevedendo la
gestione all'esterno dell'amministrazione, quindi delegando a
privati, a cooperative, cioè a qualche ente esterno, la gestione di
questi campi di lavoro.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Le spese su questi capitoli hanno una duplice
valenza. La prima è quella legata alle funzioni di questi servizi,
in particolare quelli sulla forestazione e sul personale addetto
alla valorizzazione delle risorse naturali. L'altra funzione è
quella di sostegno all'occupazione.
La scelta di questo bilancio è stata quella di mantenere una
previsione di organici sostanzialmente allineata con i dati
dell'anno scorso. Vedete che, rispetto all'assestato, sia il 30380,
sia il 38940, sia il 42345 della pagina vicina, che sono tutti e
tre capitoli attinenti a questo personale, sono sostanzialmente
allineati con quel lieve incremento dovuto probabilmente
all'adeguamento retributivo. Quindi la scelta è stata quella di una
conferma dei livelli di organico, è uno degli strumenti a sostegno
del problema occupazionale, non è l'unico e non è detto che debba
essere il più efficace.
Quello a cui invece non so rispondere, e per competenza e per
attinenza rispetto al tema di cui parliamo, sono tutte le modalità
e di programmazione e di assunzione di questo personale che ritengo
possano essere oggetto di una specifica domanda al collega Vallet,
che in questo momento non è presente.
Presidente Pagina 71, pagina 72. Ha chiesto la parola il
Consigliere Linty.
Linty (LN) Sul cap. 33000, dal momento che sull'assestato
abbiamo 959 milioni e nella competenza 1,165 miliardi, vorrei
sapere quello che la Giunta intende acquistare come autovetture di
servizio e rappresentanza per una cifra di 1,165 miliardi.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) La domanda è di difficile risposta, però
questo è l'esempio di come un raccorpamento dei capitoli dia il
senso di una voce di spesa, perché io stesso nel trovarmi il dato
aggregato ho preso coscienza di un valore complessivo che invece,
nel momento in cui era separato in tutti questi capitoli che vedete
a fianco, sfuggiva.
D'altra parte, tutti i capitoli da cui deriva questo nuovo
capitolo aggregato sono riferiti a tanti servizi; c'è il capitolo
degli acquisti di autovetture dell'economato, quello delle
sistemazioni idrauliche, quello del servizio forestazione, corpo
forestale, protezione civile, Satessa, ancora Satessa, servizio
zootecnico. Per il fatto dei 150 milioni in più, è sufficiente aver
bisogno di acquistare un mezzo o due, che già si rileva la
differenza.
Presidente Pagina 73. Ha chiesto la parola il Consigliere
Parisi.
Parisi (VAP) Volevo approfittare del cap. 39080 per chiedere
all'Assessore come è andata a finire la storia della caserma
forestale di Pontboset.
Presidente Ha chiesto la parola il Consigliere Collé.
Collé (PpVA) Invece la mia domanda è relativa alla caserma di
Etroubles, dove già nel '93 abbiamo iniziato a parlare di questa
situazione, l'Assessore ci rispondeva che nel corso del '94 si
sarebbe partiti con questo appalto; l'anno scorso mi ha dato la
stessa risposta dicendo che entro il primo semestre '95 si sarebbe
proceduto con l'appalto. Volevo sapere a che punto era la
situazione.
Presidente Ha chiesto la parola il Consigliere Linty.
Linty (LN) Il cap. 33110 ha avuto un incremento di più di 6
miliardi, vorrei sapere cosa si intende risistemare e mantenere per
una cifra di quasi 12 miliardi di lire.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda la stazione forestale di
Pontboset la Giunta non ha cambiato orientamento rispetto agli
impegni che erano stati presi a suo tempo in Consiglio, la
decisione è quella di recuperare l'immobile di proprietà del
comune, sito nel capoluogo di Pontboset, che il comune ha
deliberato cedere all'amministrazione regionale.
C'è qualche problema per quanto attiene a delle servitù di
passaggio, che erano state a suo tempo istituite e mai formalizzate
con atto con la parrocchia e quindi adesso con l'istituto diocesano
per il sostentamento del clero; questioni che il servizio
competente e l'ufficio demanio stanno cercando di risolvere in
questi giorni.
Per quanto riguarda Etroubles, devo dire che finalmente siamo in
dirittura di arrivo. Ci sono stati alcuni problemi dal punto di
vista progettuale tenuto conto dei vincoli che ci sono stati
imposti dalla sovraintendenza per i beni culturali. Il progetto
esecutivo sta per essere consegnato, questa volta sicuramente nei
primi mesi del '96 procederemo all'appalto.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul 33110 c'è una lievitazione nelle spese
di competenza prevalentemente per due interventi in programma: uno
è la ristrutturazione dell'edificio ex case impiegati da adibire
alla sede dell'Assessorato ai lavori pubblici, per cui è previsto 1
miliardo circa nel '96; invece l'intervento più importante è quello
della sistemazione della nuova struttura da adibire ad assessorato
regionale agricoltura e foreste, per il quale sono previsti solo
per il '96 circa 5,8 miliardi. Quindi prevalentemente è questo
l'intervento che fa spostare la differenza fra assestato e
competenza.
Presidente Pagina 74, pagina 75, pagina 76, pagina 77, pagina
78, pagina 79. Ha chiesto la parola il Consigliere Lanièce.
Lanièce (GA) Sul cap. 20500, che riguarda i trasferimenti
finanziari ai comuni per spese correnti: lo scorso anno c'erano 3,5
miliardi nei residui, quest'anno ci sono 9 miliardi, quindi c'è un
incremento notevole. Volevo conoscere le giustificazioni
dell'assessore al riguardo.
Presidente Ha chiesto la parola il Consigliere Chiarello.
Chiarello (RC) Sul cap. 33680, assestato '95 lire 600 milioni e
competenza lire 348 milioni per rate ammortamento sui mutui
passivi; volevo sapere se sono diminuiti questi mutui.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Il cap. 33680 è un capitolo che ha la cifra
alle migliaia, quindi è un conteggio fatto sulle rate ancora da
pagare, che complessivamente sono inferiori al '95 perché
probabilmente alcuni comuni hanno estinto mutui che avevano in
corso.
Per quanto riguarda i residui del 20500, intanto il residuo è
una stima al 31 dicembre, per cui è possibile che il dato accertato
al primo gennaio sia leggermente diverso, ma questi fatti dipendono
anche dalle modalità con cui gli enti locali producono la
documentazione di programmazione, che dà o meno problemi. E se dà
dei problemi ed è soggetta ad ulteriori approfondimenti, non
riescono a prendere entro certi tempi l'ultima tranche del
finanziamento.
Presidente Pagina 80. Ha chiesto la parola il Consigliere
Lanièce.
Lanièce (GA) Sul cap. 20520, che riguarda sempre trasferimenti
finanziari, l'anno scorso avevamo 50 miliardi di competenza e 18
miliardi di residui; quest'anno abbiamo solo 22 miliardi di
residui. Vorrei che l'assessore mi giustificasse questa notevole
differenza rispetto all'anno scorso.
Poi al cap. 20610, che riguarda i contributi agli enti locali
per la realizzazione del sistema informativo territoriale regionale
c'è una diminuzione della competenza. Volevo sapere se si prevede
di aumentare gli importi per questo capitolo, vista anche
l'importanza dello stesso.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Sui residui vale il discorso che ho appena
fatto per i trasferimenti correnti: dipende dai programmi e
dall'accettazione degli stessi e quindi dai trasferimenti.
Sul fatto che in competenza non ci sia niente, è perché la nuova
legge non prevede più il trasferimento corrente ma è tutto
accorpato nel capitolone della pagina precedente, il cap.
20501.
Invece per quanto riguarda il cap. 20610 - e qui farei un
discorso generale su tutto questo blocco - vale la nuova legge; la
somma della colonna di competenza per tutto questo blocco che
arriva fino a pagina 88, cioè trasferimenti con vincolo settoriale,
sono le famose leggi di settore, deve essere una aliquota di una
cifra data. Questa cifra prevista (e la sua espansione sul
triennale) è stata ritenuta adeguata per la prosecuzione dei
programmi di informatizzazione che gli enti locali hanno in corso e
che vengono coordinati dal SED dell'amministrazione regionale.
Presidente Pagina 81, pagina 82, pagina 83, pagina 84, pagina
85. Ha chiesto la parola il Consigliere Squarzino Secondina.
Squarzino (VA) Riguardo al cap. 58400, contributi agli enti
locali per le spese di gestione dei servizi sociali a favore delle
persone anziane e inabili, volevo chiedere all'assessore se è
possibile conoscere la percentuale di questa cifra che è destinata
alle microcomunità, e quella che invece è destinata al servizio
domiciliare. Volevo chiedere se sono stati previsti degli incentivi
per sostenere gli anziani che sono nella casa e favorirne la
permanenza a domicilio, anche perché in prospettiva sicuramente
costa meno alla collettività un anziano che rimane in casa,
piuttosto che un anziano che vive in una microcomunità.
Presidente Ha chiesto la parola il Consigliere Chiarello.
Chiarello (RC) Sul cap. 54270, contributi straordinari agli enti
locali per l'acquisto di arredi scolastici, assestato 600 milioni,
competenze 300 milioni: come mai questo taglio? Vedo che ci sono
dei residui, ma se è vero che fino alla fine dell'anno non si
possono calcolare bene i residui, vorrei capire come mai solo 300
milioni a fronte di 600.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Non c'è l'indicazione di spesa per le
microcomunità distinta da quella dell'assistenza domiciliare,
questo lo abbiamo fatto concordemente con le Organizzazioni
Sindacali e con l'associazione dei comuni proprio perché c'è una
difficoltà di contabilità da parte degli enti locali, alcuni dei
quali gestiscono solo microcomunità, altri gestiscono solo i
servizi domiciliari, pertanto non è stato fatto.
Evidentemente gli incentivi per sponsorizzare l'assistenza
domiciliare non sono traducibili in trasferimenti di fondi, perché
così non potrebbe essere; si rimborsa il costo vivo dell'assistenza
domiciliare fatto salvo l'incasso delle rette. L'incentivo è dato
dalle linee guida del piano sanitario, che abbiamo approvato in
questa sede e che è stato trasmesso alle amministrazioni comunali
per muoversi in quella linea. Oltre questo, è prevista una serie di
incontri, di aggiornamenti professionali proseguendo il progetto
Itaca che è già stato sperimentato in due distretti, e la
prosecuzione di questo progetto prevede anche il coinvolgimento
diretto non solo delle figure professionali che operano nei servizi
per anziani ma anche degli amministratori comunali, proprio per far
passare questa logica di presa in carico integrata dell'anziano
indirizzandolo preferibilmente nella non istituzionalizzazione,
pertanto verso il servizio domiciliare.
Presidente Ha chiesto la parola l'Assessore alla pubblica
istruzione, Louvin.
Louvin (UV) Je réponds à M. Chiarello. Il y a une double raison
qui a amené à une réduction considérable du montant destiné au
chapitre 54270, dans le sens d'une part que, comme vous le savez,
on a réduit globalement le financement destiné aux communes avec
une adresse spécifique, et de l'autre pour le fait que les besoins
en matière d'ameublement des écoles sont en réalité pour l'année
1995-96 inférieurs à ce que l'on attendait.
C'est-à-dire que les programmes qui devraient arriver à terme
pour l'achèvement des travaux de réaménagement ou de construction
de nouvelles écoles ne demandent pas une si forte destination
d'argent pour l'achat de nouveaux meubles, nouvelles chaises,
nouvelles tables pour les différentes écoles. C'est la raison pour
laquelle nous avons concordé une réduction du montant qui était
prévu dans ce budget.
Presidente Pagina 86. Ha chiesto la parola il Consigliere
Marguerettaz.
Marguerettaz (PpVA) Vi sono due o tre capitoli in questa pagina,
sui quali vorrei fare alcune domande. Inizio dai capp. 58420 e
58480, che sono i capitoli inerenti gli asili nido.
Due osservazioni, la prima che per quanto concerne la competenza
sia i contributi per la gestione, sia i contributi per gli
investimenti nel settore degli asili nido, vengono entrambi ridotti
di 1 miliardo. Soprattutto per quanto concerne il discorso della
gestione, vorrei sapere anche a seguito delle recenti polemiche per
quanto concerne il discorso della città di Aosta, inerenti alle
rette molto alte che sembrerebbero abbattersi sulle famiglie, se
una contrazione di questa disponibilità non possa aggravare o
comunque tendere a mantenere questa situazione che pare non
soddisfi l'utenza.
La seconda considerazione riguarda i residui di questi due
capitoli. Il cap. 58420 ha visto passare nell'anno scorso i residui
dai 2,6 miliardi del '94 ai 7 dell'anno scorso e quest'anno più o
meno si equivalgono, cioè non c'è stato un grosso abbattimento di
questi residui. Per quanto concerne questo capitolo, l'Assessore lo
scorso anno mi disse che l'aumento così forte dei residui era
dovuto al fatto che gli enti gestori ritardavano l'iter delle
richieste. Ma l'Assessore diceva sempre l'anno scorso che questo
inconveniente non si sarebbe più rilevato nel futuro perché con la
nuova legge le cose si sarebbero modificate. A leggere queste cifre
direi che la prospettiva rappresentata dall'Assessore in quelle
dichiarazioni non si è avverata e vorrei sapere perché.
Per quanto riguarda il cap. 58480, sempre il discorso residui,
qui invece vorrei semplicemente porre la domanda del come mai si è
passati da 5,2 miliardi del '94 a 6,5 dell'anno scorso, ai previsti
9,5 miliardi di quest'anno. C'è un trend decisamente in crescendo e
vorrei conoscere le motivazioni.
Un'altra domanda; il cap. 58440 finanzia la famosa legge n. 3
del 3 gennaio '90, la legge a favore dei contributi ai comuni per
le attività delle politiche giovanili, chiamiamole così. Questa
legge, che poteva rappresentare una pagina significativa e
importante fra le tante leggi della nostra regione, ha visto già
dal suo nascere degli stanziamenti a mio avviso molto miseri,
stanziamenti che quest'anno vanno ulteriormente a contrarsi
(abbiamo 100 milioni in meno, non è molto ma visto la pochezza
dello stanziamento diventano comunque significativi). Vorrei sapere
dall'Assessore se questa legge a suo avviso ha una valenza ancora
attuale e se i comuni ne fanno un uso adeguato. Torno a ripetere
che tale legge potrebbe rappresentare una grossa opportunità per i
comuni e per i nostri giovani.
Presidente Ha chiesto la parola il Consigliere Chiarello.
Chiarello (RC) Rischierei di ripetermi con Marguerettaz, lo
avevo già anticipato stamani che sulle due voci sugli asili nido
c'è stata una contrazione, mentre c'è una altissima quota di
residui. Anche sulle politiche giovanili si vede una grossa quota
di residui e una detrazione delle competenze.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per quanto riguarda il cap. 58420 Marguerettaz mi
chiede come mai sulla gestione sono aumentati i residui rispetto
all'anno precedente. Ricordiamoci che la legge sugli asili nido è
entrata in vigore nel mese di dicembre '94, per cui non ha ancora
di fatto prodotto i suoi effetti nell'arco di quest'anno. E' vero
che in fase di dibattito del bilancio dell'anno scorso facevo
queste osservazioni, ma comunque l'entrata in vigore effettiva
della legge si sta avviando, pertanto siamo ancora in fase di
applicazione per quanto riguarda i residui della precedente
normativa.
Per quanto riguarda invece l'aspetto degli investimenti, c'è
stato un rallentamento nella realizzazione degli asili nido che vi
riepilogo brevemente. Abbiamo in fase di realizzazione presso il
comune di Saint-Pierre il consorzio Saint-Pierre - Arvier -
Aymavilles, Introd, Rhêmes-Saint-George - Rhêmes-Notre-Dame -
Saint-Nicolas - Valgrisenche - Valsavarenche - Villeneuve; si
tratta di una nuova struttura per circa 50 bambini. In data maggio
'95 la struttura risulta realizzata in parte, il consorzio ha
predisposto l'appalto per il completamento delle opere.
Nel comune di Courmayeur vi è una nuova struttura per 25
bambini, l'opera risulta realizzata in parte e il comune ha
predisposto un secondo appalto. Il comune di Saint-Christophe
riguarda i consorzi di Saint-Christophe, Quart e Brissogne, è una
struttura per 50 bambini, il progetto esecutivo è stato presentato
solo nel mese di maggio '95; nel comune di Pont-Saint-Martin sono
finiti i lavori; il comune di Châtillon ha appena trasmesso il
progetto esecutivo di ristrutturazione.
Nel comune di Aosta, invece, era previsto un impegno di spesa
per 4 miliardi e il fatto che vi sia una diminuzione
sull'investimento è proprio perché, dovendo scegliere dove tagliare
alcuni finanziamenti, abbiamo optato per questo capitolo prevedendo
purtroppo che per il '96 il comune di Aosta non riuscirà a far
decollare questa struttura, che è prevista in via Brocherel.
Essendo una struttura molto complessa, dove saranno inseriti oltre
all'asilo nido il consultorio e una comunità alloggio, sicuramente
non si riuscirà a farla decollare per il '96; per questo motivo c'è
una diminuzione di spesa sul capitolo.
Rimane l'asilo nido di Charvensod e il microasilo di Sarre, e
qui è la spiegazione vera dell'aumento dei residui proprio perché,
per motivi di funzionalità del consorzio, è a tutt'oggi ancora
tutto bloccato ed anzi c'è un ripensamento da parte del comune di
Charvensod sulla opportunità di realizzare l'asilo nido, mentre per
il microasilo di Sarre i lavori sono iniziati circa un mese fa.
Rimane per ultimo l'asilo nido di Nus, dove il consorzio ha
appaltato la ristrutturazione del locale.
Questa è la situazione per quanto riguarda gli asili nido, per
cui non c'è nessuna volontà regionale di diminuire i finanziamenti,
c'è solo una attenta analisi delle situazioni dei cantieri in atto,
pertanto si segue l'evoluzione delle richieste dei comuni.
L'unica richiesta nuova che abbiamo è quella della comunità del
Grand Combin, che ha chiesto di mettere in piedi la nuova legge
regionale per una attenta analisi socio-demografica
sull'opportunità di realizzare un asilo nido in quella sede. Non
abbiamo altre richieste oltre quelle già cantierabili che ho letto
prima.
Per quanto riguarda la legge giovani, alla domanda di
Marguerettaz: se i comuni la usano, la mia risposta è no. Abbiamo
il Comune di Aosta con due progetti, uno dei quali finanziato con
la legge 3, l'altro dal ministero, il Comune di Pont-Saint-Martin
con il Calambourg che funziona molto bene, purtroppo ha chiuso il
centro giovani del Comune di Hône per problemi gestionali; a
tutt'oggi non abbiamo nessuna richiesta, se non quella del Comune
di Nus che si è interessato all'applicazione di questa normativa.
E' una normativa comunque da rivedere, tant'è che è pronto un
disegno di legge; ma questa legge rientra nel discorso più generale
delle leggi di settore, su cui ritengo che il Consiglio regionale
prima o poi dovrà discutere per l'accordo che è stato siglato con
le amministrazioni locali in merito al tetto di spesa degli 88
miliardi. I 700 milioni rispecchiano le spese che sono
previste.
C'era un'altra domanda, che riguardava i finanziamenti per la
gestione degli asili nido; lì, trattandosi di un servizio a domanda
individuale, finanziamo i comuni, l'82 percento del costo di
gestione, le spese sono determinate in base a questo calcolo,
mentre il 18 percento è a carico dell'amministrazione comunale,
anzi direi meglio a carico degli utenti.
Presidente Ha chiesto la parola il Consigliere Marguerettaz.
Marguerettaz (PpVA) Solo per fare una raccomandazione
all'Assessore e alla Giunta, visto che per stessa ammissione
dell'Assessore la legge 3/90 non funziona e quindi si sta
rivedendo, c'è già una proposta se non ho capito male.
Raccomanderei alla Giunta di riesumare l'iniziale proposta in
questo senso, che fu presentata dall'allora Assessore Lanièce, e
che a mio avviso era una legge molto semplice che poteva rivelarsi
molto più efficace di questa, ma che a suo tempo dovette incorrere
in una grossa mediazione con gli allora alleati del Pds, che generò
questo pastrocchio che oggi abbiamo.
Presidente Erano state presentate, se ben ricordo, due leggi
diverse... comunque...
Pagina 87. Ha chiesto la parola il Consigliere Marguerettaz.
Marguerettaz (PpVA) Il cap. 62540, contributi ad enti locali per
il potenziamento delle infrastrutture ricreativo sportive, vede un
decremento nella competenza di 1,3 miliardi. Siccome non so come
funzionano le previsioni di spesa per queste leggi citate nel
capitolo, volevo sapere se lo stanziamento è stato fatto su delle
richieste già avanzate dai comuni, o se invece è stato fatto in via
preventiva, cioè ipotizzando che le richieste siano inferiori
rispetto al passato.
Presidente Ha chiesto la parola il Consigliere Chiarello.
Chiarello (RC) Sul cap. 58540. Come quello per gli asili, anche
questo, relativo ai contributi ad enti locali per la
ristrutturazione dei presidi assistenziali socio-assistenziali, ha
le stesse caratteristiche della pagina precedente.
Quello che vorrei chiedere riguarda la microcomunità di Perloz,
per sapere se va in funzione oppure no.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Non voglio più dare delle date; spero vivamente
che per aprile tutti i servizi siano pronti.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Alcune richieste sono state avanzate dai comuni nei
tempi previsti dal programma che abbiamo adottato con la delibera
approvata nel mese di luglio di quest'anno, che prevedeva 30 giorni
di tempo dalla sua pubblicazione.
C'è da dire che lo scorso anno abbiamo fatto fronte a dei
finanziamenti che coprono delle iniziative piuttosto importanti,
che andranno a concludersi, però già finanziate quest'anno; per il
resto c'è stato il taglio che c'è stato per le altre leggi, che
riguarda questo riparto ai comuni, dovuto al 30 percento massimo
che dobbiamo mantenere in base alla legge di trasferimento.
Presidente Pagina 88. Ha chiesto la parola il Consigliere
Marguerettaz.
Marguerettaz (PpVA) Il cap. 67110, contributi ad enti locali per
incentivare la dotazione di automezzi non inquinanti, anche qui
spero di non sbagliarmi, credo si rifaccia ad una legge regionale
che prevede un contributo per l'acquisto di mezzi elettrici.
Questa è una delle tante leggi, di cui caso mai tratterò in sede
di dichiarazione di voto, che andrebbero riguardate, perché non so
che significato possa avere mantenere in piedi un capitolo di
bilancio che finanzia una legge di questo genere che preveda uno
stanziamento in competenza di 100 milioni, quando sappiamo
benissimo che uno solo di questi mezzi supera come prezzo la cifra
stanziata in questo capitolo. E' una delle numerose voci inutili
che sono presenti in questo bilancio; spero che l'Assessore mi
smentisca dicendo che invece i comuni richiedono a gran voce un
incremento di questa legge, perché non riescono a far fronte alle
loro esigenze.
Presidente Ha chiesto la parola il Consigliere Collé.
Collé (PpVA) A proposito dei capp. 62560 e 62565, vorrei sapere
se per questi due capitoli esistono delle richieste presso
l'Assessorato, se possibile sapere quali e se i soldi messi a
disposizione sono sufficienti per queste richieste.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Sul cap. 67110: questo è un capitolo che è già
stato utilizzato e che nel corso di quest'anno è stato
ulteriormente richiesto, in particolare dal comune di Aosta che ha
chiesto di acquistare con il contributo di questo capitolo quattro
mezzi che verranno deliberati nel corso dell'anno. E' un capitolo
che sarebbe opportuno avesse una maggiore disponibilità, c'è una
somma complessiva che non si può superare nell'ambito di queste
leggi di settore, per cui è stato ridotto il finanziamento a
disposizione. Però rimane comunque un capitolo che viene utilizzato
e che potrà in futuro avere un incremento, se nel complesso dei
comuni si riterrà che questo è un settore su cui si vuole avere più
finanziamenti.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Esistono su questi due capitoli delle richieste per
quanto riguarda sia l'innevamento artificiale, sia l'acquisizione
degli impianti di risalita da parte dei comuni di
Rhêmes-Notre-Dame, Valgrisenche e Brusson.
Presidente Pagina 89, pagina 90, pagina 91, pagina 92, pagina
93, pagina 94. Ha chiesto la parola il Consigliere Lanièce.
Lanièce (GA) Volevo chiedere se sul cap. 33665, che riguarda
trasferimento di fondi al comune di Aosta per interventi
finalizzati alla riqualificazione della città, si ha un programma
di come il comune di Aosta intenda utilizzare questi fondi a
disposizione.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Avevo parlato di questo stamani, quando Bich
aveva fatto la domanda sui 15 miliardi di mutuo da accendere. La
legge prevede che possano essere erogati alla città di Aosta solo a
fronte di un programma; programma che è stato formulato nel '94 ed
è oggetto adesso di revisione, riesame e la ragione per cui sono
previsti in bilancio è perché contano di presentare questo nuovo
programma nei prossimi mesi. E' un programma pluriennale.
Presidente Torniamo a pagina 91. Ha chiesto la parola il
Consigliere Chiarello.
Chiarello (RC) Una domanda all'Assessore ai cimiteri...
(...Ilarità dell'assemblea...)
... siccome abbiamo avuto nell'incontro informazioni un po'
diverse, volevamo capire se in questi 2,459 miliardi di competenze
è previsto anche il cimitero di Pontboset e a che punto sono il
progetto e il finanziamento di tale cimitero.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per Pontboset l'appalto è già stato
avviato, per quanto attiene gli altri interventi in questo momento
non ho sotto mano l'elenco, cercherò di reperirlo e poi lo darò al
consigliere.
Presidente Sulla pagina 94 ha chiesto la parola il
Vicepresidente Marco Viérin.
Viérin M. (PpVA) Solo per chiedere in merito al cap. 58700,
relativo ai contributi agli enti pubblici per l'eliminazione delle
barriere architettoniche e per favorire la vita di relazione delle
persone eccetera, legge 42, che abbiamo approvato quest'anno, e sul
quale sono stati impegnati 2,250 miliardi. Visto che con legge
42/95 abbiamo abrogato la vecchia legge per tutti i problemi che vi
erano per la reale applicazione, visto che vi sono domande
arretrate, perché se ricordo bene si era anche detto che tutte le
domande che giacevano presso l'amministrazione pubblica avevano
precedenza sulle altre, volevo sapere se era sufficiente questo
stanziamento per coprire le richieste già effettuate.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Questo finanziamento non sarà sicuramente
sufficiente per coprire tutte le domande, ma purtroppo abbiamo
inserito in bilancio quello che si presume di poter realizzare. Ci
sono dei faldoni completi che sono stati trasferiti
dall'assessorato ai lavori pubblici all'assessorato alla sanità che
dovranno essere presi in considerazione; mi pare che ci siano una
quarantina di domande che prevedono, ognuna di queste, un
sopralluogo per i privati, e poi ci sono tutte le altre degli enti
pubblici che seguiranno la procedura prevista dalla norma
transitoria, per cui non devono seguire la procedura nuova, ma
devono comunque essere istruite.
La legge prevede anche l'istituzione dell'ufficio accessibilità
già gestito in parte attualmente dal SID, ma che dovrà essere
completato con due tecnici e che comporterà un po' di tempo per la
messa in funzione dell'ufficio. Comunque è già stato affidato il
lavoro ad un servizio apposito e si procederà cercando di
recuperare 4-5 anni di arretrati; il lavoro è immane.
Presidente Ha chiesto la parola il Vicepresidente Marco
Viérin.
Viérin M. (PpVA) Volevo chiedere all'Assessore se sapeva darmi
il dato dell'importo complessivo di queste richieste, tanto per
fare un raffronto in percentuale di quale sarà la copertura.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Non sono in grado di fornire nessuna cifra, perché
la complessità dell'esame di questi progetti sta nel fatto che
comuni hanno presentato progetti di ristrutturazione dell'edificio
comunale, dell'edificio scolastico, con l'applicazione della
vecchia normativa, ma la legge finanzierà solo la parte relativa
all'abbattimento delle barriere architettoniche, per cui bisognerà
scorporare quella parte da altri interventi che furbescamente sono
stati inseriti da parte dei progettisti.
Sarà un problema da discutere con l'Assessorato ai lavori
pubblici perché non potremo impegnare tutti i fondi su questa legge
per l'adeguamento non legato all'abbattimento delle barriere
architettoniche delle strutture pubbliche. Non c'è ancora una
contabilità, l'istruttoria la devono fare gli uffici e devono
scorporare quella parte lì dal complesso generale.
Circa i tempi, spero di avere un primo quadro entro tre mesi
almeno.
Presidente Pagina 95, pagina 96, pagina 97. Ha chiesto la parola
il Consigliere Collé.
Collé (PpVA) A proposito del cap. 35060, spese per acquisto di
beni patrimoniali, volevo sapere se questo capitolo è inerente alla
legge regionale 27, oppure se l'acquisto diretto da parte della
regione; se fosse così c'è un incremento di 4,5 miliardi, volevo
capire quali erano le intenzioni, se esiste un programma, per cosa
si intende acquistare anche in considerazione della politica
attuata in questi ultimi anni da parte della regione, in merito
alla dismissione delle proprietà regionali.
Presidente Ha chiesto la parola il Consigliere Lanièce.
Lanièce (GA) Sul cap. 35020 per quanto riguarda la competenza si
ha un aumento di 5 miliardi, lo scorso anno c'erano 7,2 miliardi
mentre ora ne abbiamo 12,5.Questo capitolo riguarda le spese per i
lavori di sistemazione e di manutenzione straordinaria per i beni
immobili e ciò contrasta con la volontà dell'amministrazione
regionale di dismettere gli immobili. Volevo sapere questo
incremento di spesa a cosa è dovuto, tenuto conto anche che i
residui passano da 2,8 miliardi a 5,1 miliardi.
Presidente Ha chiesto la parola il Consigliere Marguerettaz.
Marguerettaz (PpVA) Il capitolo che mi interessa è il 35080.
Visto che è un capitolo che credo abbia a che fare con dei privati
per le procedure di esproprio da parte dell'amministrazione
regionale, quindi è un capitolo come suol dirsi leggermente
delicato, se si raffronta la delicatezza di questo argomento con i
residui che sono anche in questo caso in evidente crescita -
passiamo dai 750 milioni nel '94, a 1,3 miliardi dell'anno scorso,
ai 2,7 miliardi di quest'anno -, chiedo se ci sono delle
motivazioni su questi residui che a mio avviso, se c'è un capitolo
sul quale non dovrebbero esserci, dovrebbe essere proprio
questo.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Rispondo per quanto riguarda la domanda
sull'acquisto di beni patrimoniali. Intanto, la politica di
dismissioni va colta nel suo senso, cioè dismettere i beni che non
sono utilizzabili per fini istituzionali non significa non avere la
possibilità di decidere acquisti di beni patrimoniali, qualora si
ritengano necessari ed utili.
Secondo; un ulteriore vincolo che ci siamo sempre posti è
comunque quello di non incrementare in valore assoluto il
patrimonio regionale, tant'è vero che c'è un bilanciamento fra le
previsioni di cessioni e le previsioni di acquisto, cioè nel
capitolo di entrata di stamattina avevamo visto in 11,5 miliardi la
previsione di dismissioni, che dovrebbe coprire ampiamente le
previsioni di spesa. Più in dettaglio comunque le previsioni di
spesa sono formulate con molta precisione, perché gli 8,550
miliardi sono relativi a:
3 miliardi previsti per l'acquisto del villaggio ex Ilva a
Cogne, che dovrebbe essere discusso in questa sede durante il
prossimo Consiglio;
2 miliardi circa per l'acquisizione di un immobile richiesto
dalla sanità presso il nuovo edificio all'arco di Augusto, l'ex
Agraria, acquisito dalla Banca della Valle d'Aosta (Vicquéry potrà
essere più preciso sulla destinazione);
1,5 miliardi come tranche annuale da riconoscere per l'acquisto
al comune di Quart per le aree necessarie all'ampliamento della
pista dell'aeroporto; 1,5 miliardi per l'acquisto delle aree
necessarie al consorzio per gli artigiani di Fénis; 500 milioni a
disposizione dell'ufficio per una serie di acquisti di piccola
entità, le cui domande sono giacenti presso gli uffici stessi. E'
comunque uno di quei capitoli da guardare sul triennio, perché
alcuni di questi acquisti (Cogne è uno di questi) ha degli impegni
che si articolano su più anni.
Sul 35080, a parte la questione dei residui, sappiamo che è un
po' macchinosa la procedura ed è una procedura che a volte genera
residui anche per contenziosi che possono venire fuori, il
confronto però fra assestato e competenza è da mettere in relazione
alla previsione che l'anno scorso avevamo (e che si è avverata), di
dover liquidare al comune di Brissogne una pendenza di circa 3
miliardi per un contenzioso che a suo tempo era stato promosso
dallo stesso comune per gli espropri delle aree del compattatore.
Così si è verificato: il tribunale ha sentenziato a nostro sfavore
e pertanto abbiamo provveduto a liquidare le cifre.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul cap. 35020, che accorpa i capp. 35020
e 35040, vi sono interventi di manutenzione ordinaria e
straordinaria, quindi messa a norma di impianti sugli edifici
abbattimento di barriere architettoniche, interventi per lavori
manutentivi presso aree e stabili di proprietà regionale, e questo
per un importo di circa 3,5 - 4 miliardi.
Per quanto attiene invece gli interventi per lavori di
sistemazione, elenco quelli principali previsti: la sistemazione di
infrastrutture dell'aeroporto regionale, 2 miliardi; costruzione
della palestra e strutturazione locali presso la caserma dei Vigili
del fuoco, 1,2 miliardi; ristrutturazione e ammodernamento del
salone delle manifestazioni della saletta attigua al palazzo
regionale per 1,5 miliardi; sistemazione delle aree adiacenti al
Foro Boario in località La Croix Noire, 1 miliardo;
ristrutturazione ex cinema Splendor in comune di Aosta, per il
quale vi è un primo impegno già nel '96 di 600 milioni, il resto
verrà sul pluriennale; l'inizio della ristrutturazione dell'ex
palazzo Cogne. Questi sono gli interventi principali.
Presidente Pagina 98. Ha chiesto la parola il Consigliere
Bich.
Bich (APA) Volevo fare alcune considerazioni sul cap. 35400 fino
al cap. 46100....
Presidente Le ricordo che siamo alla pagina 98. Ha chiesto la
parola il Consigliere Chiarello.
Chiarello (RC) Soprattutto mi interessano i residui sul capitolo
67400; non si riesce ad acquisire i terreni che era previsto di
acquisire. Quali problemi esistono per questi residui di 250
milioni?
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il residuo è legato al fatto che c'è una
trattativa in corso per acquisire definitivamente i terreni di
proprietà Fiat nell'area del parco del Mont Avic, e se riusciamo
entro quest'anno, li utilizzeremo; altrimenti utilizzeremo i fondi
dell'anno prossimo.
Presidente Pagina 99. Ha chiesto la parola il Consigliere
Bich.
Bich (APA) Volevo fare alcune considerazioni. La prima riguarda
il metodo, ormai consolidato, lo conosciamo tutti, sulla validità
politica oggi di votare questi capitoli sapendo che è una meteora
che passa velocemente nel nostro empireo, perché questi fondi li
vediamo oggi poi non li vediamo più. Allora la prima cosa che
chiedo è se è possibile, come, quando, con che strumenti effettuare
dei controlli sull'utilizzo di questi fondi, perché a tutt'oggi,
quando vengono conferiti i fondi agli enti collegati per quanto
riguarda le seggiovie, alle società per i mezzi di risalita, la
sottoscrizione di capitali per la Digrava, per la Centrale
Laitière, per la Finaosta, e successivamente tutto quel che
concerne le spese di costituzione del fondo di dotazione alla
Finaosta in materia di interventi di gestione speciale, poi le
porte si chiudono e difficilmente si riescono ad avere notizie,
informazioni e quant'altro mai su quanto questi enti fucinano.
Ieri ebbi l'ardire di presentare un'interpellanza che in fondo
era attinente a queste considerazioni; ho provato più volte a
chiedere informazioni su aspetti gestionali della Finaosta ma ho
sempre avuto delle risposte molto asciutte, quasi risentite come se
uno volesse mettere il becco in quel particolare settore.
Allora vorrei sapere quali sono i metodi non dico scientifici
per riuscire ad avere informazioni, quanto meno metodi accettati da
tutti, per cui in tempi brevi, senza avere domande scritte con
successive risposte e rinvii, corrispondenza e quant'altro mai, si
riescono ad avere informazioni sull'utilizzo dei fondi. Questo per
quanto riguarda il metodo.
Per quanto riguarda il merito di questi stanziamenti, vorrei
sapere quali sono le strategie (ma non le strategie generiche) a
cui si uniforma la Giunta, per ciascun filone cosa intende la
Giunta attuare, a quali strategie uniformarsi, in modo particolare
per quanto riguarda la Digrava, la Centrale Laitière e alcuni
aspetti degli interventi in gestione speciale della Finaosta. Per
quanto riguarda la Digrava, abbiamo anche qui una serie di
conoscenze derivanti da notizie giornalistiche e basta, sappiamo
che c'è stata un'ampia movimentazione del capitale sociale della
Digrava; che mandato viene conferito ai rappresentanti
dell'azionariato pubblico per queste società di capitale, sia per
la Centrale Laitière sia per la Digrava?
Per quanto riguarda le sciovie e seggiovie, impianti di
risalita, qui forse le movimentazioni del capitale sociale sono già
avvenute, quindi sarebbe bene andare a verificare come sono stati
attuati i programmi e le strategie in questo settore, se sono state
consone alle delibere della Giunta a suo tempo assunte per gli
adempimenti, le finalità con cui sono stati attuati gli aumenti
della sottoscrizione dei titoli azionari di queste società da parte
della regione, se è tutto giusto e perfetto, se è stato attuato
quanto la strategia si era prefissata con le delibere della
Giunta.
Anche qui estrema difficoltà per il consigliere "semplice" per
andare ad attingere notizie: o si hanno amicizie, oppure le vie
brevi non sono conosciute; bisogna passare attraverso una
circolarità della missiva postale che è onerosissima, quindi grande
difficoltà.
Questi, dunque, i due corni del problema: come attingere alle
informazioni e come attuare il controllo, perché io respingo
l'atteggiamento che hanno alcuni funzionari, che dicono di non
essere tenuti a controllare; capisco benissimo che il momento
politico impregnante e importante oggi è quello di votare il
bilancio, questi fondi sono stanziati; ma non è immaginabile che la
giurisdizione del Consiglio regionale si completi nell'atto formale
di votazione del bilancio, questo deve avvenire anche nella
valutazione e nel prosieguo dello stanziamento delle somme e anche
nella verifica del buon fine, cioè quella che si chiama certificato
di regolare esecuzione degli atti, delle opere e della volontà
politica. Questo molto spesso non è fatto, ma sarebbe il caso che
il Consigliere fosse messo nelle condizioni, qualora lo voglia
fare, di poterlo eseguire. L'altro corno, dicevo, è quello di
sapere qualche cosa di preciso sulle tre strategie principali:
impianti di risalita, anche se qui è il porto delle nebbie, Digrava
e Centrale Laitière.
Presidente Ha chiesto la parola il Consigliere Linty.
Linty (LN) Il problema sollevato da Bich merita attenzione, vale
a dire facilità di accesso ai documenti amministrativi, la
cosiddetta trasparenza degli atti amministrativi, che è stata
oggetto di ampio dibattito anche nella commissione per il
regolamento. In verità il grosso problema è che questi
trasferimenti, una volta che escono dalle casse della regione,
entrano in quelle di una S.p.A. che è società privata, pertanto ai
consiglieri non è dato sapere, se non tramite i rappresentanti del
Consiglio regionale in consiglio di amministrazione, ciò che
accade. Questo merita una attenta riflessione da parte del
Consiglio, perché dovremo trovare il modo di costruire un canale di
comunicazione tra i rappresentanti istituzionali e le società
partecipate dalla regione.
Per quanto riguarda il cap. 35500, quello relativo alla Digrava,
la preoccupazione è che questi 5 miliardi vadano a ripianare
sistematicamente l'ennesimo buco sul bilancio della società. Vorrei
ricordare che l'azienda energetica gas, che non gode di
partecipazioni di enti pubblici e ha metanizzato la città di Ivrea,
ha chiuso con un utile di 12 miliardi; quindi credo sia arrivato il
momento di capire cosa c'è che non funziona nella Digrava e
prendere dei provvedimenti che da un lato accontentino quella che
può essere la richiesta legittima della popolazione per la
metanizzazione, ma dall'altro alleggeriscano la spesa pubblica in
questo settore.
Anche perché se è vero che questa mattina abbiamo sentito
parlare di regione leggera e vediamo che sull'assestato '95 Digrava
ha zero e sulla previsione '96 Digrava ha 5 miliardi, credo che
questo sia un esempio di controtendenza dell'alleggerimento della
regione, a meno che non intendiamo regione leggera perché
diminuiscono i fondi che stanno nelle casse della regione e vanno
nelle S.p.A..
Però il fatto che la regione continui a compartecipare dei
capitali, a mio modo di vedere discutibilissimo, però rafforza la
presenza della regione nell'economia, non la rende più leggera e
meno incisiva. Quindi in sostanza vorrei sapere questo e cosa è
emerso dalla consulenza Mc Kinsley, che ricordo è costata 500
milioni di lire; vorrei sapere se ci sono già delle indicazioni su
come operare.
Presidente Ha chiesto la parola il Consigliere Tibaldi.
Tibaldi (LN) Vorrei chiedere alcuni approfondimenti sui capp.
35560 e 35620, che sono collegati, riguardando la dotazione di
Finaosta. Fra le voci di spesa più importanti, in particolare spese
di investimenti in questo caso, che sono iscritte in bilancio, c'è
la dotazione finanziaria di Finaosta che quest'anno è stata
raddoppiata, passando dai 30 di quest'anno ai 57 previsti per il
'96, e che rappresenta una voce di rilievo in quanto corrisponde
all'incirca all'8 percento degli investimenti globali.
Qualcuno diceva giustamente stamani che Finaosta è un centro
decisionale di notevole valenza, che assume una valenza ancor più
notevole per il fatto che, se la paragoniamo ad alcuni assessorati
che tuttora stanno operando, mi sembra che stia acquisendo una
posizione tale che pone in una situazione più povera, inferiore,
alcuni assessorati che abbiamo operanti in regione.
In particolare su questa dotazione, che è notevole, ma sulla
quale non voglio esprimere un giudizio negativo, perché è una
scelta, vorrei però conoscere alcune questioni. Intanto quali sono
le motivazioni, che d'altro canto non sono emerse nella descrizione
fatta ieri dall'Assessore Lévêque durante la lettura della
relazione, che hanno condotto a questo raddoppio della dotazione;
in secondo luogo qual è l'indirizzo politico che la Giunta ha
fornito alla Finaosta, in altre parole, questi flussi di
finanziamento in quale direzione verranno maggiormente orientati.
Al di là della lettura asettica di quelle leggi che sono in
appendice ai singoli capitoli, vorrei conoscere quali sono gli
indirizzi politici della Giunta nei confronti di Finaosta.
C'è da dire, come qualcuno prima ha sollevato, che se da un lato
questo ente è una S.p.A. e quindi ha una snellezza di procedure
notevole rispetto all'apparato amministrativo e burocratizzato dei
singoli assessorati, dall'altro i controlli sono decisamente
inferiori. Controlli soprattutto per noi che siamo qui in
Consiglio, in quanto la difficoltà di accesso agli atti e ai
documenti è notevolmente inibita. Per quello sarebbe opportuno
conoscere non solo in questa sede preventiva qual è l'indirizzo
politico, ma anche avere maggiori possibilità di accesso e di
verifica su quanto vengono rispettati gli indirizzi impressi
dall'organo politico.
Presidente Ha chiesto la parola il Consigliere Marguerettaz.
Marguerettaz (PpVA) Domande più semplici rispetto a quelle di
chi mi ha preceduto, anche se prima vorrei fare un'annotazione
sulle cose dette da Tibaldi. Non condivido che la Finaosta sia un
centro decisionale, diciamo che la parte decisionale della Finaosta
è sì un centro, ma è situato al centro del banco dell'esecutivo.
Comunque, questa è una diversità di prospettiva.
A parte questo, volevo sapere se questi aumenti di capitale
previsti siano di tutte le società; senza voler approfondire il
discorso Digrava, che credo approfondiremo nel prossimo Consiglio
con una interpellanza che abbiamo presentato, vorrei sapere se
questi aumenti di capitale sono già stati deliberati dalle
società.
Andando poi nella pagina seguente al cap. 35620 - ma credo sia
strettamente legato - dove c'è questo incremento notevole nelle
competenze degli interventi della gestione speciale della Finaosta,
credo che questo sia il capitolo dietro al quale si nascondono le
motivazioni che l'Assessore Mafrica ci ha dato in commissione per
giustificare una così forte riduzione nelle competenze dei suoi
capitoli. Non so se è questo, immagino di sì, a vedere questo
incremento nella competenza. A questo proposito, pur sapendo che
c'è il discorso del bilancio di gestione eccetera, su questo
capitolo in particolare avrei piacere che l'Assessore ci dicesse
quali interventi sono prevedibili.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Comincio con le risposte puntuali, poi ci
sono quelle a domande più articolate.
Il cap. 35560, aumento di capitale della Finaosta, è il
completamento di un aumento di capitale già non solo approvato
dall'assemblea di Finaosta e quindi dalla regione, ma con tanto di
modifica della legge regionale sulla Finaosta, e l'adeguamento
dello statuto, votati in questo Consiglio, che porta il capitale
sociale di Finaosta a 150 miliardi. Questo è il completamento di
quell'aumento di capitale che avevamo deciso di non fare in un anno
solo, perché erano 60 miliardi, ma che si collocava in parte sul
'95 e per la parte conclusiva sul '96. Su questo non vi sono delle
novità.
Così come il Consiglio ha già votato buona parte dei 36,950
miliardi del cap. 35620, perché 25 vengono dalla legge che finanzia
il mutuo per il "trasloco" degli impianti da parte di Marzorati,
degli altri 12,5 circa 5 sono la quota di finanziamento già
prevista e votata con legge da questo Consiglio sulla legge
sull'autoporto per il programma di ristrutturazione.
Entrambi i finanziamenti abbiamo deciso in quella sede che
potevano essere direttamente erogati dalla Regione, o per il
tramite di Finaosta in gestione speciale. Ed ecco che qui c'è la
mera attuazione di queste due leggi. I sette miliardi ulteriori,
che sono di importo inferiore al fondo che l'anno scorso mi pare
fosse di 18 miliardi in gestione speciale, sono a fronte di
programmi precisi su cui più puntualmente potrà riferire
l'Assessore Mafrica.
Lascerò al collega Vallet rispondere sull'aumento di capitale
della Centrale Laitière, che comunque va letto sul pluriennale
perché è un programma ancora da completare, e vorrei dire tre cose,
di cui la prima riguarda i 100 milioni sulle società funiviarie e
di seggiovie.
Ci rendiamo conto che 100 milioni non sono praticamente nulla
per questi tipi di interventi; dietro a questo non ci sta alcuna
scelta della Regione di entrare pesantemente, là dove non c'è, nel
funiviario. Anzi l'orientamento è quello di non assumere
partecipazioni nuove nel settore funiviario e semmai valutare la
possibilità che partecipazioni pubbliche nel settore le assuma la
Finanziaria regionale.
Questo per due motivi: perché le partecipazioni dirette
regionali si giustificano sempre meno in società operative; perché
l'articolazione che la Finanziaria si è data in termini di
controllo delle partecipate, proprio sul piano economico
finanziario, dell'organizzazione dei reporting eccetera, è, allo
stato, decisamente più efficace (e per motivi comprensibili)
rispetto a quello che è un sistema di auditing interno che
attualmente l'amministrazione faticosamente mette in piedi.
Sul discorso però del controllo delle partecipazioni vorrei dire
due cose: la prima, che stiamo lavorando ad un sistema più
organizzato di controllo delle partecipazioni, direi quasi più da
finanziaria, in modo da avere un quadro globale dei risultati
attesi, dei budget, di quello che è l'andamento delle diverse
partecipate. In questo si colloca anche un rapporto non sempre
facile con i propri rappresentanti, designati dal Consiglio e dalla
Giunta.
Facevamo riferimento ieri ad una disposizione che abbiamo dato
ai nostri rappresentanti, che non è sempre riscontrata. E non è
facile per noi verificare se è riscontrata o meno, perché noi
abbiamo chiesto loro un'informazione preventiva sugli ordini del
giorno dei consigli e, in quell'ambito, sui temi più importanti che
in quei consigli possono essere evidenziati.
Ora, possiamo renderci conto del black out se per tre mesi non
abbiamo notizie, ma è difficile sapere se effettivamente questo
tipo di lavoro viene svolto con dovizia e sempre. Questo è un tema
su cui dobbiamo riflettere; dicevo ieri a Bich che è un tema
organizzativo non da poco, però su questo vorrei dire anche
un'altra cosa.
Mi sembra aberrante e fuorviante un'azione del Consiglio - al di
là delle sue funzioni di controllo di carattere generale sugli
obiettivi delle società che decide di costituire, (perché non
dimentichiamoci che ogni partecipazione della Regione in società
viene decisa con legge regionale) - che tenda a mettere nella
gestione ordinaria delle società una serie di richieste,
approfondimenti, domande, verifiche da parte del più svariato
numero di persone, compresi gli assessori, nel senso che esistono
compiti di gestione che, proprio perché si costituisce una società
o si partecipa ad una società, sono demandati ad enti strumentali.
Su questo noi dobbiamo avere peso sulle grandi scelte
preventivamente e dobbiamo avere anche conto dei risultati.
Quando si parla di trasparenza e di accesso ai documenti
amministrativi, a parte che è quasi pronto un regolamento che
disciplina l'accesso ai documenti amministrativi, perché è un
regolamento che era da fare, c'è però da considerare la differenza
esistente fra documenti amministrativi e trasparenza amministrativa
e documenti societari. E all'interno dei documenti societari c'è da
cogliere la differenza, per quanto riguarda questo Consiglio e gli
amministratori, fra società a controllo regionale e società a cui
la Regione partecipa.
Non è automatico che, se noi partecipiamo al 20 o al 30 per
cento in una società, possiamo pretendere di andare negli uffici,
aprire gli armadi e farci tirare fuori le cose; non è assolutamente
così ed è il codice civile che dice che non è così, perché c'è una
separazione di ruoli fra amministratori ed azionisti molto forte.
La stessa rimozione di certi amministratori contro la loro volontà
è difficilissima da realizzare, stiamo vedendo cosa è successo al
Monte dei Paschi, dove il provveditore non vuole andarsene dal
consiglio dell'IMI e se non si dimette, non lo rimuovono.
Senza arrivare ad eccessi, condivido l'esigenza di controllo e
di verifica e anche di informazioni su certi dati che il
Consigliere Bich ha evidenziato, ma devo anche dire che
all'Assessore alle finanze nessuno ha richiesto notizie
sull'andamento di alcune società; in due anni e mezzo che svolgo
questo compito devo dire che, ad es., il Consigliere Bich non mi ha
formulato richieste specifiche su andamenti di società o meno
partecipate...
(...Intervento del Consigliere Bich, fuori microfono...)
... sto dicendo quello che è stato richiesto al
sottoscritto.
(...Interviene nuovamente il Consigliere Bich, fuori
microfono...)
Vengo adesso alla Digrava: qui sono stati previsti 5 miliardi;
bisogna completare questo allegato con la legge finanziaria che
autorizza questa spesa, a condizione che non venga alterata la
quota proporzionale della regione all'interno della Digrava, il che
vuol dire che deve essere perlomeno sottoscritta anche dal partner
Italgas.
Voi sapete che il bilancio non lo si prepara dieci giorni prima
del Consiglio, il bilancio si imposta a partire da settembre e
questa posta è una posta che è messa in bilancio, perché a
settembre c'era una certa visibilità sui risultati economici del
'95, si sapeva che ci sarebbero state delle perdite che superavano
il terzo del capitale sociale, per cui il codice civile prevede
l'abbattimento delle perdite e la ricostituzione del capitale, e in
assenza ancora delle risultanze dello studio Mc Kinsey, che è stato
citato da Tibaldi.
Questo studio è arrivato, è stato presentato alla Giunta a fine
novembre ed è all'esame; proprio per questi motivi - cioè i motivi
per i quali non siamo ancora addivenuti, dopo l'esame del
documento, ad una decisione definitiva sul tema - la Giunta ha
ritenuto di dare mandato al rappresentante regionale nell'assemblea
Digrava di astenersi. L'assemblea Digrava era stata convocata nei
giorni scorsi per degli obblighi societari, dal momento che i
sindaci avevano verificato che i risultati economici superavano il
terzo del capitale sociale di perdita; l'assemblea ha dovuto
prendere atto dell'abbattimento del capitale ed ha dovuto decidere
sull'aumento, in quella sede il rappresentante della Regione si è
astenuto.
Che significato ha questa astensione? Ha il significato che il
ragionamento sulla società, sulle risultanze della società di
consulenza, potrà portare ad una scelta che sia quella di
sottoscrivere il capitale sociale (che la società ha comunque
deliberato perché Italgas ha la maggioranza) entro i termini
stabiliti oppure ad una scelta diversa, che sarà motivata e
giustificata dagli elementi che avremo raccolto e discusso nei
prossimi giorni, sulla base anche del lavoro svolto dai
consulenti.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Approfitto di questa risposta per rispondere
anche ad alcune osservazioni che sono venute nel corso della
discussione generale. Qualcuno, utilizzando i dati aggregati in
modo diverso, può avere avuto la sensazione che ci fosse una
diminuzione di peso dello sviluppo economico o del settore
industria, commercio e artigianato; come giustamente ha intuito il
Consigliere Marguerettaz, i confronti fatti in termini effettivi,
al di là della diversa aggregazione del bilancio, non portano a
questo risultato. Per esempio, nel terzo capitolo, che formalmente
rientra nelle competenze delle finanze, 32 miliardi sono riferiti
ad interventi dell'industria.
Credo di dover fare due considerazioni molto semplici rispetto
al ruolo della Finaosta e al ruolo dell'Assessorato.
La prima considerazione è che mi pare che si facciano critiche
che si elidono. Qualcuno dice che la Finaosta decide tutto per
conto suo, che è diventata un vero assessorato; qualcun altro dice
che c'è un filo diretto, per cui gli indirizzi vengono dati dalla
Giunta, dall'Assessore, mentre il Consiglio non ne è informato.
Credo che non siano vere queste considerazioni, ma che la realtà
sia più semplice e risponda a procedure definite, vale a dire, se
andiamo a vedere il capitolo corrispondente alla gestione speciale,
qui approviamo un importo che poi verrà con singoli atti della
Giunta, approvati dal Consiglio, affidato dalla Finaosta. Vale a
dire, nella gestione speciale la Finaosta esegue indirizzi precisi
dati dal Consiglio regionale, quando l'atto è di competenza del
Consiglio, e dalla Giunta regionale quando la competenza è della
Giunta. In gestione speciale quindi non c'è assolutamente da parte
della Finaosta la possibilità di determinare, senza atti che sono a
conoscenza del Consiglio, alcunché.
Per quanto riguarda invece la gestione ordinaria abbiamo con
questi stanziamenti conferito, a seguito di una legge, dei fondi
che la Finaosta deve gestire sotto la propria responsabilità; è
questa la differenza fra la gestione speciale, che avviene su
mandato della Giunta o del Consiglio regionale, e la gestione
ordinaria, che avviene sotto la completa responsabilità della
Finaosta.
Credo che esistano tutti gli strumenti, e sia possibile
utilizzarli, per verificare - fino al livello in cui arriva la
competenza della Giunta e del Consiglio - gli atti stessi. Alcune
fasi semplicemente applicative sono di competenza tecnica di questo
strumenti, se si vogliono chiedere informazioni credo che si
possano chiedere ed ottenere; io in commissione e in Consiglio
parlo di ciò che conosco, quando ho dei dati a mia conoscenza li
espongo, quando non li ho mi riservo di farli conoscere, e
sicuramente non ci sono mai stati da parte mia né il silenzio né il
tentativo di non dire cose che posso conoscere. Gli atti che
riguardano la gestione speciale, quindi, sono completamente
visibili e sotto il controllo della Regione; gli atti in gestione
ordinaria possono esserlo a titolo di informazione, discutendone
con questo che è uno strumento della regione.
Credo che, se si vuole vedere anche l'evoluzione della Finaosta,
questo organismo abbia nel tempo sempre più acquisito competenze
tecniche, abbia rafforzato le proprie risorse tecniche, in modo
tale da essere un braccio più valido per l'amministrazione
regionale; se forse in altri periodi può anche esserci stato, con
presidenti particolarmente attivi, la tentazione di fare un
contro-potere, in questi ultimi anni, nei rapporti di mia
competenza con la Finaosta posso dire che la stessa si comporta
come un organo tecnico, esamina i problemi e la Giunta regionale,
sulla base dei risultati di queste analisi tecniche, è messa in
grado di fare le sue scelte.
Quindi credo di dover difendere da una parte l'autonomia del
potere politico, dall'altra anche quella che è la competenza
tecnica di un organo, e di dover aggiungere che a mio giudizio i
rapporti sono improntatati a correttezza. Poi ovviamente nelle cose
umane si può sempre migliorare, però da questo punto di vista credo
che non ci siano rilievi che corrispondano a reali situazioni di
fatto.
Per quello che riguarda i 25 miliardi ha già detto l'Assessore
Lévêque, questi si riferiscono a finanziamenti per il trasferimento
di impianti dall'area da liberare a quella che resterà affittata
alla Cogne Acciai Speciali; i sette miliardi sono relativi ad
interventi che sono in programma (i cui atti arriveranno al
Consiglio) e che riguardano interventi sull'immobile della Baltea
Disk per il completamento dell'area di Verrès, lavori che servono
per l'insediamento Meridian, per il centro di sviluppo e per una
società consortile per la formazione. Il totale ammonta a 7,2
miliardi. Questi atti saranno, dopo l'approvazione in Giunta,
verificati dalle commissioni e dal Consiglio.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda il ruolo e le strategie
perseguite dalla Centrale del Latte, il riferimento della Giunta è
coerente con quanto indicato in una importantissima delibera del
marzo '93, avente come titolo "Razionalizzazione e riorganizzazione
del settore lattiero-caseario", che assegnava a tutti gli enti che
fanno parte del settore un ruolo ben preciso da svolgere. Il ruolo
assegnato alla Centrale del Latte è quello di essere il luogo dove
viene trasformato tutto il latte che non è adibito alla
trasformazione in Fontina, ovvero il luogo dove si diversifica la
produzione, attribuendo in questo modo alla Centrale del Latte un
ruolo importantissimo e centrale facente parte di un intero
comparto e non individuato come azienda singola e staccata dal
resto del comparto.
Questa delibera fu la premessa della legge 37/93, che se il
Consigliere Bich ricorda prevedeva un finanziamento di 10,3
miliardi nel triennio per la ricapitalizzazione della società, di
cui 6,5 miliardi a copertura delle perdite pregresse e a copertura
delle perdite che la società, per causa di forza maggiore - tenuto
conto che non dispone attualmente di una sede in regione Valle
d'Aosta per lavorare il latte, ma deve rivolgersi all'esterno -
continua ad avere, e il restante per la fornitura degli impianti
tecnologici necessari per attrezzare la nuova sede.
La relazione di accompagnamento alla legge 37/93 e quindi le
valutazioni di tipo finanziario che furono fatte nel maggio '93
prevedevano la conclusione della realizzazione dello stabilimento
per la fine del '94, tempi che invece sono slittati per varie
ragioni; il Consigliere sa che i lavori sono stati appaltati e sono
in corso di esecuzione, il programma lavori aggiornato prevede
l'ultimazione dei lavori per gli ultimi mesi del 1996.
Questa integrazione prevista nel '96 e nel '97 va quindi a
completare il finanziamento previsto nel '93, per dotare la
centrale degli impianti necessari e per coprire le perdite che ogni
anno la società sostiene, tenuto conto delle difficoltà in cui
opera e tenuto conto della scelta che a suo tempo è stata fatta,
ovvero quella di dire che, se la Centrale del Latte deve avere in
futuro un ruolo strategico all'interno del comparto, vengono
utilizzati gli anni 93-94-95 e a questo punto anche il '96 per
consolidare comunque la presenza della Centrale del Latte nella
rete di commercializzazione in Valle d'Aosta.
Presidente Ha chiesto la parola il Presidente della Giunta,
Viérin Dino.
Viérin D. (UV) Lors des représentations théâtrales, une fonction
importante est exercée par quelqu'un qu'on ne voit pas, c'est la
fonction du souffleur. Nous le constatons par exemple lors des
représentations du Charaband. Le souffleur a un rôle important
surtout lors des premières représentations. Au sein de cette
assemblée, cette même fonction est également exercée, non pas en
tant que fonction cachée, mais en tant que fonction explicite. Elle
a évidemment la même finalité, afin d'éclaircir ou définir certains
points de questions importantes. Le problème qui a été soulevé est
sans doute l'une de celles-ci. Mais à mon sens, il est nécessaire
de l'examiner sous ses différentes facettes pour éviter de créer
des malentendus ou de ne pas avoir les mêmes données en risquant
ainsi de provoquer une certaine confusion.
En effet, plusieurs aspects de la question ont été soulevés et
il faut les examiner séparément et leur donner des réponses avec
des propositions ou avec des déterminations qui sont aussi
différentes.
Il y a le problème d'ordre général concernant la nature de la
présence de l'administration régionale au sein des différentes
sociétés; il y a le problème de la réglementation du droit d'accès
des membres de cette assemblée à toute une série d'informations,
problème soulevé maintes fois et déjà examiné en d'autres occasions
et qui touche essentiellement l'article 116 du Règlement intérieur
du fonctionnement du Conseil. A cet effet, nous avons préparé une
ébauche de Règlement, que nous soumettrons à l'attention de
l'assemblée, afin que l'on puisse, lors de cet examen, vérifier les
questions liées aux modalités et aux conditions d'accès des
citoyens. Ainsi je pense qu'au cours de cet examen nous pourrons
revenir sur cette question et toucher les différents thèmes, liés
au droit d'accès des conseillers régionaux en tenant compte des
différentes conditions. (Règlement pour les uns, art. 116 pour les
autres).
L'ébauche de règlement a été préparée; elle sera donc soumise à
votre attention et l'on pourra lors de cette discussion revenir sur
plusieurs thèmes, les approfondir et concerter aussi les règles et
les principes qui réglementerons ensuite ce droit d'accès.
Il y a ensuite un deuxième aspect lié aux fonctions des
représentants de l'administration régionale au sein de ces
différentes sociétés, tout en tenant compte du montant de
participation. En effet, il est nécessaire de faire une distinction
entre une société au sein de laquelle nous sommes majoritaires par
rapport à une société au sein de laquelle nous avons une
participation de minorité. Les finalités, les objectifs, les buts
sont différents, vu que si nous sommes majoritaires, c'est nous qui
décidons et déterminons l'action de cette société; par contre si
nous avons seulement une partie du capital nos finalités sont sans
doute différentes. Elles peuvent par exemple être de soutien d'un
certain secteur, ou de contrôle.
Mais il est important à ce propos de vérifier quelle est la
nature de cette fonction, vu que souvent nous constatons, que après
la nomination effectuée soit de la part de l'assemblée soit de la
part du gouvernement, le sens de cette représentativité se perd. Je
pense que la réflexion que nous devrons faire à propos de la
modification de la loi sur les nominations, nous permettra
d'éclaircir cette fonction et cette nature.
Quant aux fonctions de contrôle, il faut souligner que nous
nommons déjà des représentants au sein des conseils des
commissaires aux comptes et que donc, certaines fonctions de
contrôle sur l'activité de ces sociétés, sont exercées ou doivent
être exercées par nos représentants au sein de ces organes. Si nous
procédons à la nomination d'un commissaire aux comptes, c'est dans
l'exercice de ces fonctions qui doit certainement se situer un
certain type de contrôle, vu que la nature de ces contrôles est
souvent administrative, liée au fonctionnement de la société. Il
est vrai - un autre type de contrôle de nature politique, existe,
mais alors nous devons forcement différencier la nature de ces
contrôles, les organes qui doivent les effectuer et reconduire ces
fonctions de contrôle à l'activité des conseillers.
Mais, de plus, il faut également tenir compte des fonctions
différentes qui sont exercées de la part de l'assemblée et de la
part du gouvernement. Si nous voulons suivre cette logique, je
pense, en interprétant une volonté de cette assemblée, qu'on
veuille procéder à séparer les fonctions législatives par rapport
aux fonctions qui sont du ressort d'un gouvernement.
J'ai voulu reprendre même pour ce qui est des nominations ces
différentes facettes du problème soulevé, parce que j'estime que
c'est en les considérant séparément qu'on pourra répondre d'une
façon exhaustive. Nous allons en tout cas procéder dans cette
direction par la présentation du règlement, par un réexamen de la
loi sur les nominations, ainsi que par une réflexion que nous
devrons faire tous ensemble, au moment où nous procédons à la
nomination de nos représentants, vu que c'est là le moment
fondamental.
Dès que nous les avons nommés, il devrait y avoir simplement une
procédure établie, qui nous assure du respect de certaines
fonctions et de l'assurance d'un certain contrôle, tout en séparant
celles qui sont les fonctions de l'assemblée par rapport aux
fonctions du gouvernement. C'est là un engagement que nous avons
déjà pris maintes fois mais que nous voulons reconfirmer
aujourd'hui encore.
La discussion sur ce règlement, qui devra fixer les modalités
d'accès de la part des citoyens aux différentes branches de
l'activité de l'administration régionale et donc leur permettre
d'avoir toutes les informations, représentera sans doute le premier
pas pour définir d'une façon globale ces différents points, en
considérant les différentes fonctions politiques, administratives,
de contrôle budgétaire, ou de fonctionnement. Au cas contraire,
nous risquons ou de dialoguer entre sourds ou de créer de la
confusion qui ne résout certainement pas les problèmes, mais qui va
les aggraver sur le plan des rapports et point de vue de la
dialectique qui doit y être entre différentes fonctions et
différents organes de l'administration.
Presidente Ha chiesto la parola il Consigliere Linty.
Linty (LN) Intanto ringrazio il Presidente della Giunta e
l'Assessore per le delucidazioni in merito alla questione Digrava.
Però non condivido assolutamente la linea di principio enunciata
dall'Assessore, nel senso che non trovo per nulla aberrante che non
"tutti quelli che", ma che questo Consiglio regionale possa avere
accesso ad una determinata documentazione. Questo lo dico proprio
in funzione del fatto che c'è questo regolamento che verrà portato
in aula, quindi con la viva speranza di poter vedere concretizzate
queste indicazioni.
Vi racconto un aneddoto, che va a contrastare quanto comunicato
dall'Assessore, perché due anni fa feci una richiesta per le vie
previste dal regolamento del funzionamento del Consiglio, che è
quello che oggi abbiamo in mano per poter operare, per ottenere una
parcella pagata dalla banca della Valle d'Aosta. Ad oggi, il
Presidente del Consiglio ed anche l'Assessore mi è testimone perché
c'è stata una mole epistolare notevole di continue richieste, ad
oggi non ho ancora avuto copia di quella parcella. Vero è che posso
andare all'Ordine degli avvocati, chiedere copia della parcella, o
magari trovare un amico dell'amico dell'amico che me la fa avere;
però credo che sia nel diritto di un Consigliere regionale per un
motivo semplice.
Quando questo Consiglio approva una legge regionale di
finanziamento di aumento di sottoscrizione di capitale, ogni
consigliere è responsabile direttamente di questi soldi che dalla
Regione vanno nelle S.p.A.. Allora come il padre è responsabile
quando dà un milione al figlio, poi gli chiede conto di questo
milione, giusto è che i consiglieri regionali che hanno la
responsabilità di approvare una legge di finanziamento, possano
chiedere conto a chi ha gestito questi soldi.
La B.V.A. non mi risulta essere una S.p.A. dove la regione è
socia di minoranza. Sul discorso della grande diatriba che ci dà il
codice civile, qui è tutto da vedere e da giocare, però là dove la
Regione ha un ruolo dominante nelle S.p.A., credo sia un diritto
dei consiglieri di poter avere accesso.
Con questo non intendo che il Consigliere va nell'ufficio e
spalanca l'armadio; ci sono delle vie anche assessorili, anche
della presidenza della Giunta, cioè il consigliere può rivolgersi
all'assessore, il quale gli procura la documentazione di cui ha
bisogno. Però questo è importante e ci dobbiamo arrivare perché, e
per le commissioni consiliari che a volte si trovano ad affrontare
argomenti senza la dovuta documentazione, e per il mandato
istituzionale che ha ogni singolo consigliere, diventa veramente
difficile fare delle determinazioni in sede di approvazione di atti
legislativi.
Per quanto riguarda il problema Finaosta (che è anche il più
consono al bilancio e chiedo scusa se ho fatto queste divagazioni),
devo dire che se c'è un presidente attivissimo, Assessore Mafrica,
è il presidente che c'è adesso. Ci sono stati dei casi, e vado
contro ciò che diceva Marguerettaz, in cui la Giunta regionale ha
dato precise disposizioni a Finaosta in merito ad erogazione di
mutui, che Finaosta per dei motivi che sicuramente avranno
discusso, non ha erogato. Questo mi fa pensare che, se il potere
decisionale ce l'ha la Giunta, quando la Giunta dice a Finaosta di
fare, Finaosta fa. Ma se la Giunta dice a Finaosta di fare, e
Finaosta non fa, evidentemente c'è un conflitto di decisionismo fra
questi due organi.
Quindi credo siano tutte e due importanti e fra loro collegate
queste cose, e mi auguro che in sede di discussione di questo
regolamento che verrà in aula, potrà essere un dibattito tale da
facilitare l'accesso alla documentazione per il futuro a tutti i
consiglieri.
Presidente Ha chiesto la parola il Consigliere Bich.
Bich (APA) La parola d'ordine è pacatezza, ed è giusto;
ringrazio fra l'altro il Presidente, che ci ha riportato nel
pentagramma, da cui forse stavamo uscendo un po'. Però da tanti
anni stiamo sostenendo la tesi che questa assemblea non deve
assomigliare a Montecitorio, che è il porto delle nebbie, perché
per venire in possesso di informazioni, di accesso dati e cose del
genere, ci sono procedure pazzesche. Se è questo il modello che
vogliamo per la funzione politica nostra locale, evitiamo.
Non serve, è fuori dalla nostra realtà, non dà nessuna risposta
e nessuna dignità alla funzione politica; e non dà dignità neppure
alla funzione politica il fatto di ripeterci molto spesso e a lungo
in particolari interventi di tipo assolutamente teorico. Abbiamo
parlato ieri per tre ore sui 120 milioni alla consulta femminile e
abbiamo esaurito così la nostra funzione politica; penso che
ciascuno di noi ieri sera, facendo un piccolo esame di coscienza,
si sarà detto: se questa è la funzione magniloquente dell'eletto
dal popolo, è meglio evitarlo.
Allora mi chiedo qual'è la funzione politica, se non è quella di
controllo, se non è quella per il Consigliere di avere il primato
sulle scelte politiche; non esistono i due campi: da un lato la
poesia che è il momento legislativo, dall'altro la prosa che è la
gestione, perché si fondono questi due momenti nella funzione del
consigliere regionale. Pertanto si deve dare la possibilità a
questa figura un po' astratta del Consigliere regionale di poter
lavorare al meglio; sarà poi il suo elettore a decidere se questo è
avvenuto nel migliore dei modi e quindi a ripetere l'esperienza o
meno.
In questo senso intravedo delle contraddizioni notevoli. E' vero
che l'amministrazione pubblica deve ricorrere a sistemi
privatistici di gestione, delegando alle S.p.A. molto spesso le sue
funzioni e la sua attività, perché è più veloce, più efficiente e
quant'altro mai; però non entriamo nel paradosso che noi
deleghiamo, dopo di che non è possibile controllare, per cui di
fatto delego anche uno spicchio della mia funzione politica. Allora
devi darmi la possibilità di controllare, e soprattutto nei settori
dove l'intervento pubblico è totale, e noi lo abbiamo delegato alla
S.p.A. perché più efficiente e più veloce nell'esecuzione delle
strategie, non può venire meno la possibilità del controllo.
Secondo punto: diritto di accesso ai dati della pubblica
amministrazione. Facciamo attenzione che la legge 142 dà molti più
poteri ai semplici cittadini per l'accesso ai dati, di quanto non
ne dia il nostro regolamento di consiglieri regionali. Vogliamo
arrivare almeno al superamento di queste discrasie?
Terza cosa: si va a dire in commissione; allora non ingolfiamo
il Consiglio regionale di piccole beghe, di rudimenti sulle
gestioni, trasferiamo in commissione. La funzione della commissione
è proprio quella di pre-masticare, di avere da parte
dell'amministratore tutti i dati per una scelta politica oculata
sugli argomenti principali. Ma molto spesso in commissione si parla
di aria fritta, perché l'amministratore non porta niente, tranne se
stesso. E lì comincia a ricamare spesso su argomenti di vitale
importanza con una relazione, che è simile a quella che poi viene
trasferita qui, la relazione sommaria che fa il relatore nei
provvedimenti. Abbiamo chiesto in IV commissione atti importanti,
convenzioni di Casse, convenzioni di società collegate operative,
tutta la parte del casinò: niente.
Ci è stato risposto in quelle occasioni che ci sarebbero stati
inviati gli atti in seguito, ma siamo entrati in possesso di questi
importanti documenti in tempi di gran lunga successivi rispetto a
quelli in cui dovevano essere prese le decisioni in Consiglio
regionale. Non possiamo restare in queste condizioni, anche qui ci
vuole una tempistica nel portare a cognizione questi dati
operativi, questi aspetti dell'amministrazione che sono importanti,
ancorché delegati a S.p.A. esterne.
Poi ci sono S.p.A. dove il capitale pubblico è minoritario; non
è che lì possiamo lasciarli andare a ruota libera, ma al momento
che viene conferito il potere agli amministratori delegati e al
presidente, la nostra quota di capitale sociale deve dire la sua,
tanto più che molto spesso il nostro capitale è a supporto
addirittura per la sussistenza di queste aziende, che diversamente
cadrebbero miseramente perché non hanno le condizioni di
economicità per operare.
Il capitale pubblico è essenziale, ed allora a quel punto
mettiamo sul piatto il nostro potere contrattuale. Nell'assemblea
dei soci, prima di conferire i poteri all'amministratore delegato,
mettiamo dei vincoli, e non che vada a sostenere il campionato di
pallamano a Tavagnasco, perché mi fa piacere così; ma che sistemi
sono questi! E' l'amministrazione di un buon padre di famiglia
questa, dove io non posso mettere il becco perché sono un semplice
consigliere regionale? Ma questo non ha senso, questo è svilire la
funzione politica.
Ecco perché secondo me va rivisto questo aspetto, e la
ringrazio, Presidente, di prenderlo in considerazione; ne dobbiamo
discutere positivamente, ci saranno certamente delle aree riservate
in cui è giusto che, data la privatezza degli interventi e delle
iniziative, il Consigliere regionale si tenga alla larga, però in
gran parte degli altri interventi c'è pieno titolo, ma non del
Consigliere, del Consiglio in sé nella sua massima funzione.
So che questo è un argomento scottante e spero sia nella legge
delle nomine sia nella modifica del regolamento, si arrivi ad una
definizione precisa e che il Consigliere possa sapere in modo
preciso che potere ha di chiedere agli enti collegati, dove il
capitale pubblico è in stragrande maggioranza, l'accesso ad alcuni
dati che sono di essenziale riprova dell'attività
dell'amministrazione.
Presidente Pagina 100. Pagina 101. Ha chiesto la parola il
Consigliere Tibaldi.
Tibaldi (LN) Sul cap. 21860, spese per la realizzazione del
sistema informativo regionale, assestato 1995, 50 milioni; ora c'è
una lievitazione in competenza di 1,95 miliardi. Vorrei sapere
quali sono i progetti previsti per il '96.
Presidente Ha chiesto la parola il Consigliere Marguerettaz.
Marguerettaz (PpVA) Sul cap. 32935, spese per la costituzione e
la gestione di un archivio video del patrimonio immobiliare
regionale; vedo che si fa riferimento ad una legge regionale del
'92, vedo una ulteriore competenza di 200 milioni, eccetera ,
vorrei sapere questo progetto quando si pensa di terminarlo.
Presidente Ha chiesto la parola il Consigliere Lanièce.
Lanièce (GA) Sui capp. 21800 e 33350. Il primo riguarda lo
sportello del cittadino, vorrei sapere come vengono spesi questi
200 milioni di competenza per il 1996. Per quanto riguarda il
secondo, vorrei sapere a che punto è la costituzione dell'anagrafe
regionale.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Sul 21860, come potrà intendere il
Consigliere Tibaldi, non si è proceduto gli anni scorsi ad
informatizzare la regione con i 50 milioni previsti. E'
semplicemente stata razionalizzata, su questo capitolo, tutta una
serie di interventi a supporto della realizzazione del sistema
informativo regionale, che gravavano su capitoli generici di
consulenza di prestazioni di servizi e di forniture di servizi
vari.
Per quanto riguarda l'archivio video, l'appalto europeo
predisposto per la realizzazione di questo sistema è alle ultime
battute, si prevede di dover integrare le somme previste dalla
legge istitutiva ancora di questi 200 milioni previsti sulla
competenza '96.
Per quanto riguarda l'anagrafe delle persone giuridiche, è un
progetto estremamente complesso e contrastato, soprattutto per
questioni di tipo giuridico sulla competenza che può avere la
Regione sulle liste anagrafiche, che sono di competenza dei comuni
e di responsabilità del segretario comunale. Comunque il progetto è
articolato nel tempo, è uno di quei progetti di rete importanti che
è a supporto anche dello sportello del cittadino, di cui adesso
riferirà il Presidente.
Presidente Ha chiesto la parola il Presidente della Giunta,
Viérin Dino.
Viérin D. (UV) Pour ce qui est du projet "guichet du citoyen",
permettez-moi d'exprimer deux considérations. La première de nature
comptable concernant ce financement. Je peux en tout cas fournir
ensuite à M. Lanièce toutes les données nécessaires de ce guichet,
notamment les structures, le laboratoire et son fonctionnement.
Les 800 millions de lires concernent les lignes Telecom, le
projet exécutif, l'achat du matériel. Les 800 millions devraient
donc nous permettre de démarrer avec cette initiative.
Pour ce qui est par contre de l'aspect plus général, nous avons
constitué un groupe d'étude en collaboration avec la commune
d'Aoste, parce que nous nous rendons compte que c'est à Aoste que
l'impact de ce projet sera le plus immédiat. Nous avons ainsi
concerté une procédure pour donner application à ce projet, en
tenant compte des modifications que ce même projet a subit au plan
national, où l'on veut dépasser la fonction prévue, de guichet du
citoyen, pour l'insérer dans l'initiative nouvelle de bureau pour
les rapports avec les citoyens.
A cet égard, cette initiative est aussi prévue par la loi 45 de
reforme de l'administration régionale. Il est donc de notre
intention, d'insérer le guichet du citoyen dans ce projet plus
ample, qui devra nous permettre de fournir toutes les informations
sur l'activité de l'administration aux usagers et aux citoyens.
Presidente Pagina 102. Ha chiesto la parola il Consigliere
Lanièce.
Lanièce (GA) Sul cap.60465, che riguarda la realizzazione del
sistema di chiamata di soccorso sanitario, il 118, abbiamo una
competenza di 25 milioni a fronte di una passata competenza di 5
miliardi; per quanto riguarda i residui siamo passati da 400
milioni a 4,5 miliardi; vista l'importanza di questa realizzazione,
chiediamo chiarimenti per sapere come si intende spendere le somme
a disposizione.
Presidente Ha chiesto la parola il Consigliere Marguerettaz.
Marguerettaz (PpVA) Tanto per far parlare anche l'Assessore
Lavoyer....
Sul cap. 50400, spese per la realizzazione e l'aggiornamento
della cartografia della regione. Ero già intervenuto lo scorso anno
su questo capitolo per chiedere delle spiegazioni, l'Assessore mi
diceva che il progetto si stava completando e che con i residui
dello scorso anno, aggiunti alle competenze previste nel bilancio
dello scorso anno, il lavoro si sarebbe completato, invece
quest'anno vedo una ulteriore competenza di circa 1 miliardo;
volevo sapere le motivazioni.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il 118 non ha più finanziamenti in competenza,
perché è stato appaltato, i lavori procedono abbastanza
regolarmente, si prevede di farlo entrare in funzione per i primi
mesi del '96.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Chiederei al Consigliere Marguerettaz se è
possibile fornirgli queste spiegazioni domani, perché la sua
domanda è talmente precisa e tecnica che in questo momento non sono
in grado di rispondere.
Presidente Pagina 103. Ha chiesto la parola il Consigliere
Collé.
Collé (PpVA) Per sapere, relativamente a tutti i capitoli
presenti nella pagina 103, se l'importo previsto in 6,5 miliardi è
comprensivo di tutti gli incarichi e consulenze che
l'amministrazione regionale in un anno dà come incarico, oppure se
esistono altri capitoli per quanto riguarda le consulenze, e se sì,
a quanto ammonta complessivamente l'importo per gli incarichi e
consulenze.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Da questa sezione del bilancio sono esclusi
gli incarichi per le progettazioni di carattere tecnico e quindi
sono ripartite all'interno dei diversi capitoli di settore, a
seconda che siano progettazioni di un tipo o di un altro tipo.
Cercavo il dato preciso, che credo di aver fornito anche in
relazione, relativo al dato complessivo di consulenze e
incarichi.
Se il Consigliere porta pazienza un attimo.... ecco, nella
scheda 6.5 (per rifarmi alle schede che citava stamani Viérin)
abbiamo il dato di incarichi e consulenze che è complessivamente il
dato di questa pagina, quindi 6,5 miliardi circa; sfuggono a questo
dato gli incarichi di progettazione, direzione lavori e collaudo,
che sono incarichi considerati di tipo tecnico sulle spese non di
funzionamento.
Presidente Pagina 104. Alle pagine 105, 106 e 107, come tutti
sapete, c'è l'emendamento che è stato distribuito.
Ha chiesto la parola il Consigliere Collé.
Collé (PpVA) Nell'emendamento, per quanto riguarda il cap. 21400
la competenza non sarebbe di 2.010.000 miliardi, bensì di 510. La
mia domanda era invece....
Presidente Ha chiesto la parola il Consigliere Linty.
Linty (LN) Per quel che riguarda il cap. 50760, viene più che
dimezzato lo stanziamento, c'è una diminuzione di 11 miliardi
dall'assestato '95 alla competenza '96. Essendo un capitolo
abbastanza importante per la ripresa della industria edilizia,
volevo sapere come mai è stata fatta questa scelta.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Tenuto conto del fondo di rotazione che allo
stato attuale, a fine ottobre '95, era di 4,5 miliardi di
disponibilità e di 12 miliardi a semestre, previsti di rientro, per
un totale di 28 miliardi, gli 8 miliardi portano a 36 miliardi la
dotazione di competenza dell'anno, dotazione che consente di
mantenere inalterati i livelli tra i 30 e i 32 miliardi di
finanziamento del mutuo casa ai privati e uno spazio per eventuali
cooperative.
Presidente Pagina 110. Pagina 111. Pagina 112. Ha chiesto la
parola il Consigliere Viérin Marco.
Viérin M. (PpVA) In merito al cap. 63500, sui contributi per la
costruzione del manto di copertura in lose, visto che la competenza
è di 9 miliardi, mentre quella per il '95 era di 10, vorrei sapere
a che punto siamo, anche perché da quello che ci risulta l'anno
passato, sempre in sede di approvazione del bilancio per l'anno
'95, l'Assessore competente ci aveva detto che si sarebbe arrivati
in breve tempo, quindi all'inizio del '95, alla proposta a questo
Consiglio di una legge per far sì che questi fondi stanziati, che
si aggirano sempre sui 10 miliardi, siano poi stati sufficienti per
far fronte alle richieste.
Quindi la mia domanda è duplice: sapere il perché questa legge
non è stata presentata al Consiglio; sapere se con questi 9
miliardi andiamo a far fronte a tutte le domande già depositate
presso l'Assessorato oppure no, e in questa seconda ipotesi fino
dove possiamo arrivare con questa copertura.
Presidente Ha chiesto la parola il Consigliere Chiarello.
Chiarello (RC) Per la stessa domanda del Consigliere Viérin.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Con lo stanziamento dello scorso anno, che era
leggermente più alto di quest'anno, abbiamo recuperato parecchi
arretrati e adesso ci troviamo nelle condizioni di far fronte a
quelle che sono le domande presentate.
Con questo stanziamento riusciamo a soddisfare quelle che sono
le domande presentate a tutt'oggi. La tendenza su questo tipo di
domande è al ribasso, anche se leggero, ma vi è un minor numero di
domande rispetto agli scorsi anni.
Presidente Ha chiesto la parola il Consigliere Viérin Marco.
Viérin M. (PpVA) L'Assessore non ha risposto alla prima domanda,
cioè il fatto della legge che si doveva portare in Consiglio, visto
che l'Assessore aveva detto proprio lo scorso anno che si sarebbe
in breve tempo portata una proposta per cercare di risolvere il
fenomeno alla radice.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Rispetto a questo tipo di legge ci sono da fare
alcune valutazioni. E' una legge che ha dato al paesaggio della
Valle d'Aosta una sua fisionomia, è entrata concretamente nel
paesaggio, quindi i risultati ottenuti da questa legge sono stati
estremamente positivi sotto questo aspetto.
Andare ad intervenire sicuramente può essere fatto, magari
tenendo conto delle zone in cui non è necessario costruire con i
tetti in lose, perché sono zone già compromesse, oppure perché vi
sono costruzioni che non sono attinenti con una tipologia di
copertura di questo genere.
Però questo in parte, se vogliamo, è già previsto dalla legge
10; dovremmo probabilmente intervenire sulla legge 10 per
alleggerire se non altro quella che è la procedura, perché in
questo momento è un po' complessa, attraverso la presentazione di
domande molto spesso fuori termine o con qualche giorno di ritardo
rispetto alla consegna dell'ultimazione lavori o dell'inizio
lavori, per cui non possono venire assegnati certi contributi.
Tuttavia credo che nel merito la legge abbia una notevole valenza,
soprattutto dal punto di vista paesistico, e i risultati lo
dimostrano.
Presidente Pagina 113. Ha chiesto la parola il Consigliere
Viérin Marco.
Viérin M. (PpVA) Volevo chiedere dei chiarimenti all'Assessore
ai lavori pubblici sul cap. 51490, concernente il finanziamento per
spese di ammodernamento della strada dell'Envers, in merito ai
residui molto elevati, 15 miliardi, e in merito alle competenze, 6
miliardi. Chiedo a cosa sono finalizzati in maniera precisa.
Presidente Ha chiesto la parola il Consigliere Marguerettaz.
Marguerettaz (PpVA) Il cap. 51310 porta una nuova competenza di
4 miliardi per i parcheggi di interesse regionale. Volevo sapere se
in questo stanziamento era previsto il parcheggio della partenza
della funivia di Chamois, o se invece si riferisce ad altri
interventi.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Iniziando dal cap. 51310, i parcheggi
sono: costruzione del parcheggio di servizio alle nuove funivie di
Valtournenche, 3 miliardi, costruzione del parcheggio in località
Lillaz, in comune di Saint-Marcel, 500 milioni, piazzale a servizio
della stazione ferroviaria di Châtillon, 500 milioni.
Per quanto attiene invece il cap. 51490, per la strada
dell'Envers è previsto l'allacciamento alla frazione Vert in
Donnas, realizzazione attraversamento di Fénis, costruzione
svincolo località Echallod in comune di Arnad, ammodernamento e
allargamento della strada dell'Envers tra Aymavilles e Villeneuve,
costruzione di nuovo innesto per collegamento della strada
regionale n. 14 di Saint-Marcel, costruzione di nuovo innesto
collegamento strada di Brissogne, costruzione marciapiedi svincolo
di San Valentino in comune di Châtillon, ultimazione marciapiedi
strada di Gressan, costruzione della variante nei pressi della
frazione Neiran in comune di Brissogne, allargamento della strada
dell'Envers nel tratto di Champdepraz e Issogne, allargamento della
strada in località Aymavilles.
In questo elenco di lavori ve ne sono alcuni già appaltati,
proprio perché l'appalto prevedeva un impegno finanziario
pluriennale; quindi alcuni sono interventi ex novo, altri sono per
cifre previste nel bilancio '96, a completamento dell'impegno fatto
nel '95 per avviare l'appalto. In merito ai residui, qui vi sono
degli appalti non ancora in itinere, quindi le somme sono
impegnate, ma non ancora spese, finché l'appalto non viene
realizzato.
Presidente Ha chiesto la parola il Consigliere Squarzino
Secondina.
Squarzino (VA) Vorrei fare una domanda all'Assessore Lavoyer sul
cap. 51300; qui si fa riferimento alla legge 27/94, concernente il
risarcimento dei danni causati dall'alluvione. Mi chiedo che
rapporto ci può essere quando ci sono altri capitoli che parlano
del risarcimento danni per alluvione. Volevo capire se tutte queste
strade, che sono indicate nei 17 miliardi, riguardano soltanto
strade che sono state danneggiate dall'alluvione del 1993.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Il riferimento alla legge 27 non sono in
grado di precisarlo, ma questo è il capitolo delle strade in
generale, quindi non ha riferimento ai danni alluvionali. E' il
capitolo del mantenimento e dell'ammodernamento delle varie strade
regionali ed è in notevole incremento nel '96, con aumenti poi nel
'97 e nel '98 perché, come Squarzino sa, da quest'anno abbiamo
anche le quattro strade ex statali. Il riferimento legislativo
adesso non lo so, non ce l'ho presente.
Presidente Ha chiesto la parola il Consigliere Viérin Marco.
Viérin M. (PpVA) Sempre per chiedere maggiori informazioni in
merito a due parcheggi che l'Assessore aveva poc'anzi illustrato. I
500 milioni di spesa per quel parcheggio a Saint-Marcel in frazione
Lillaz è quello inerente all'area dei giochi tradizionali? No.
Vorrei poi sapere qualcosa in più su quei 3 miliardi del
parcheggio di Valtournenche, perché non è una spesa
indifferente.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Il parcheggio di Saint-Marcel è un
parcheggio da realizzare in un'area limitrofa all'area industriale.
Finalmente è stata definita una permuta fra privati e regione, che
era in corso da anni, quindi su richiesta anche del comune è stato
individuato un parcheggio nella zona limitrofa dell'area
industriale di Saint-Marcel.
Per quanto attiene invece i tre miliardi del parcheggio di
Valtournenche, sono i parcheggi individuati nell'area Glaeya alla
partenza dell'ovovia della società Cime Bianche di
Valtournenche.
Presidente Pagina 114. Pagina 115. Pagina 116. Pagina 117.
Pagina 118. Ha chiesto la parola il Consigliere Viérin Marco.
Viérin M. (PpVA) Anche qui per capire in merito al cap. 38220,
38280 e quello alla pagina seguente, che si riferisce agli
interventi antivalanghe. Qui abbiamo quasi un raddoppio di
assegnazione in competenza nel '96 rispetto al '95; volevo sapere
dall'Assessore se c'erano delle motivazioni particolari, e
quali.
Presidente Ha chiesto la parola il Consigliere Marguerettaz.
Marguerettaz (PpVA) Sempre sugli stessi capitoli, in particolare
sui due riguardanti i sistemi di difesa da valanghe, lo scorso anno
l'Assessore mi diceva, giustificando la spesa già elevata, che poi
come diceva Viérin quest'anno si è ulteriormente incrementata, che
c'erano in previsione degli interventi di una certa rilevanza: uno
che riguarda il vallone di Moss in Gressoney-La-Trinité, uno che
riguarda Lillaz, l'altro la Valnontey in comune di Cogne, un quarto
che riguarda l'ultimo tratto del torrente Clavalité.
Volevo sapere se questi interventi sono stati effettuati, se i
medesimi invece, non essendo stati finiti, hanno richiesto un
ulteriore stanziamento che è quello previsto quest'anno in
competenza, o se questo aumento così marcato dei fondi in
competenza sia da addebitare ad altri interventi, nel qual caso
vorrei sapere quali.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda il cap. 38220, spese per
interventi di recupero idrogeologico-ambientale sulle strutture
sciistiche, siamo andati a rifinanziare - e qui bisogna leggerlo
l'intervento sul triennale per capirne la dimensione - una legge
che aveva valenza triennale e l'abbiamo rifinanziata per realizzare
un progetto di recupero ambientale, che sta seguendo l'Assessorato
all'ambiente, nel comprensorio del Gabiet, in comune di
Gressoney.
Per quanto riguarda il cap. 38280, lo stanziamento è raddoppiato
perché sono previsti in questo capitolo quattro miliardi per opere
di difesa spondale da appaltare e sono i finanziamenti per il '96,
relativi a quei tre interventi che ha citato Marguerettaz, dei
quali nel '95 è stata completata la progettazione, e sono adesso
alla procedura di V.I.A.. Sto parlando dell'intervento sul Moss,
dell'intervento in Val Valnontey e in quel di Lillaz in comune di
Cogne.
Per quanto riguarda il tratto terminale della Clavalité, i
lavori sono già stati appaltati e in parte eseguiti nel corso del
1995, unitamente al tratto terminale del Boccoeuil in comune di
Issogne, lavori che sono attualmente in appalto.
Presidente Ha chiesto la parola il Consigliere Marguerettaz.
Marguerettaz (PpVA) Chiedo scusa, forse non ho capito bene la
spiegazione dell'Assessore. Degli interventi che ho citato io,
tutti, tranne quello di Clavalité, sono alla fase della
progettazione. Tutti i soldi in bilancio lo scorso anno a cosa sono
serviti, se di tutti gli interventi che lei ci aveva detto lo
scorso anno abbiamo fatto la progettazione e un unico
intervento?
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questo è il capitolo che finanzia in parte i
cantieri del servizio sistemazioni idrauliche, rispetto al quale
nel '95 c'è un assestato di 7 miliardi, così spesi: 4 miliardi per
quanto riguarda interventi fatti attraverso i cantieri, il resto
attraverso interventi che sono stati appaltati. Non ho adesso il
dettaglio degli interventi fatti nel '95, si tratta di interventi
di piccole dimensioni.
(...Intervento del Consigliere Marguerettaz, fuori
microfono...)
.... il cap. 52120 è un capitolo dei lavori pubblici e sono
spese per interventi antivalanghe, sono le paravalanghe sulle
strade regionali. Nel dettaglio deve rispondere il collega Lavoyer,
questo è un capitolo dei lavori pubblici.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Sul cap. 52120 ci sono 2 miliardi per la
costruzione di gallerie paravalanghe in strada di Rhêmes, località
Carré e Chanavey, 5 miliardi per costruzione paravalanghe sulla
strada 24 di Rhêmes fra Creton e Chabod, 4,3 miliardi per
costruzione gallerie paravalanghe in variante e relativi raccordi
sulla strada regionale n.25 di Valgrisenche; 100 milioni per
costruzione paravalanghe su strada regionale n. 46 di Valtournenche
in località Singlin in comune di Valtournenche.
Parliamo del '96, se la Consigliere Squarzino vuol sapere
l'impegno complessivo della costruzione di paravalanghe di
Valtournenche, sono 100 milioni nel '96, 400 milioni nel '97, 4,2
miliardi nel '98.
Presidente Pagina 120. Ha chiesto la parola il Consigliere
Lanièce.
Lanièce (GA) Volevo chiedere delucidazioni in merito al cap.
52160, che riguarda spese per interventi di regimazione, tenuto
conto che abbiamo un incremento di 2,5 miliardi nelle competenze ed
anche un notevole incremento nei residui, dove si passa da 6,5
miliardi a 14.
Presidente Ha chiesto la parola il Consigliere Marguerettaz.
Marguerettaz (PpVA) Una brevissima domanda sul cap. 67250, quali
interventi sono previsti.
Presidente Ha chiesto la parola il Consigliere Viérin Marco.
Viérin M. (PpVA) Sul cap. 67260, contributi per la realizzazione
di un impianto di recupero e riutilizzo di materiali inerti, sono
stati previsti solo 250 milioni; vorrei sapere se già avete trovato
delle imprese che sono disponibili ad attivare questo impianto, per
cui è sufficiente l'impegno assunto per il '95, oppure se questi
250 milioni sono solo per tenere aperto il capitolo e ci sono
problemi a trovare delle imprese che siano interessate a sviluppare
questa attività.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Rispetto al 67250 la previsione che è stata
inserita quest'anno è per realizzare alcuni interventi di
rinaturalizzazione su arginature di corsi d'acqua che sono in fase
di progettazione.
Per quanto riguarda il cap. 67260 la legge ha previsto che possa
essere attivata, in presenza di un progetto presentato da un
consorzio di imprese. Ad oggi questo progetto non è ancora stato
presentato, quindi abbiamo messo una cifra inferiore perché c'è
ancora una somma disponibile e si potrà avviare l'applicazione
soltanto se ci sarà una effettiva presentazione del progetto.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per rispondere al Consigliere Lanièce sul
cap. 52160, diciamo che i 12,5 miliardi riguardano tutta una
elencazione di interventi, molti dei quali saranno ricompresi nel
programma che abbiamo in discussione in questa seduta del
Consiglio, programma che prevede anche un mutuo di 30 miliardi di
lire da parte della Cassa Depositi e Prestiti interamente
finanziato dallo Stato.
L'intervento complessivo per il ripristino di tutti i danni
delle alluvioni negli anni 93-94 è di circa 80-90 miliardi: 30 con
mutuo della Cassa Depositi e Prestiti e gli altri finanziati con
impegni pluriennali 96-97. Se il Consigliere Lanièce lo ritiene
opportuno, gli posso dare l'elencazione di tutti gli
interventi.
Presidente Pagina 121. Pagina 122. Pagina 123. Pagina 124.
Pagina 125. Ha chiesto la parola il Consigliere Marguerettaz.
Marguerettaz (PpVA) Anche qui, rivolgo la domanda precedente:
vorrei sapere per il cap. 50150 quali infrastrutture sono previste
nel parco del Mont Avic.
Presidente Ha chiesto la parola il Consigliere Viérin Marco.
Viérin M. (PpVA) Vorrei sapere in merito al cap. 38860 di pagina
123, nel quale si è aumentata la competenza per le spese di affitto
e di manutenzione di vivai forestali, se si prevedono dei nuovi
vivai da acquisire momentaneamente per lavori che si rendono
necessari, e poi in merito alla moria del pino silvestre volevo
sapere (visto che non c'è niente in competenza) se i risultati
erano stati soddisfacenti e se si era determinata la causa della
moria stessa.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda il capitolo attinente alle spese
per affitto e manutenzione dei vivai, abbiamo in programma la
ristrutturazione dei locali del vivaio in comune di Quart per la
messa a norma del fabbricato.
Per quanto riguarda lo studio per la moria del pino silvestre,
si tratta di un programma che è stato interamente finanziato dalla
Comunità Europea, rispetto al quale abbiamo incaricato la società
Ipla di Torino di svolgere lo studio; ma è un incarico che abbiamo
affidato circa due mesi fa e che ha durata biennale.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Nel cap. 50150 è previsto un solo
intervento, relativo all'ammodernamento e allargamento della strada
di Chevrère, vi è un impegno pluriennale: 1 miliardo nel '96, 3
miliardi nel '97 e 3 miliardi nel '98.
Presidente Ha chiesto la parola il Consigliere Collé.
Collé (PpVA) Sul cap. 67390, spese per la tutela ed il recupero
dell'ambiente, in cosa consiste a grandi linee questo intervento di
quasi 1,5 miliardi; sul cap. 67395, contributi per la realizzazione
aree naturali protette, 1 miliardo anche qui, a quali interventi si
riferisce.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Il cap. 67390 è il capitolo di gestione di tutte
le iniziative di educazione, di informazione ambientale del
servizio tutela dell'ambiente, quindi dalle attività di educazione
ambientale nelle scuole, ai centri estivi, a tutte le attività di
informazione in questo settore.
Il cap. 67395 è invece quello che prevede in base alla legge
regionale del '94, i contributi ai vari enti per la realizzazione
di centri visitatori nelle strutture, in particolare del Parco del
G.Paradiso, quindi sono previsti interventi nel '96 a
Valsavarenche, dove si interverrà con un contributo al comune, ed è
in fase di conclusione invece l'allestimento del centro a
Rhêmes-Notre-Dame, anche qui con un contributo al comune.
Presidente Pagina 127. Ha chiesto la parola il Consigliere
Parisi.
Parisi (VAP) Volevo chiedere in merito al cap. 67440 a che punto
è la raccolta differenziata, non solo della carta, ma di tutti gli
altri prodotti che vengono recuperati. Qui il discorso è sempre lo
stesso: si fa che fine fa la carta che viene raccolta? Esiste un
mercato? Oppure questa carta, come da qualcuno è stato detto,
addirittura viene portata in discarica?
Non so se questo è vero o meno, però credo sia un problema
importante e sarebbe interessante sapere a che punto è il discorso
sull'intera problematica della raccolta differenziata, quindi non
solo della carta, ma anche degli altri prodotti. Vorrei sapere
pertanto dall'Assessore a che punto è questa problematica.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Questo capitolo è specifico per la carta
riciclata in base ad una legge regionale, ed è una gestione che
viene fatta dall'Assessorato all'ambiente, mentre la tematica più
generale dei rifiuti solidi urbani è gestita dall'Assessorato alla
sanità.
Per quanto riguarda la carta riciclata, esiste una raccolta
iniziata in pochi settori dell'amministrazione, che si sta
estendendo progressivamente a tutti gli uffici dell'amministrazione
ed anche ad alcune altre amministrazioni pubbliche, che si sono
interessate a questo provvedimento, in modo da raccogliere
separatamente la carta di uso corrente negli uffici.
La carta, sia questa sia quella raccolta nelle campane della
città di Aosta, ad esempio, viene conferita al centro della Valeco,
però viene smaltita differentemente, cioè non va in discarica, ma
viene data alle cartiere.
Il problema è legato al valore di questa carta, che ha avuto
negli ultimi anni delle grosse fluttuazioni, nel senso che nel '95
questa carta non valeva niente, perché c'era una forte concorrenza
di carta da macero tedesca; nel corso del '96 invece c'è stato un
notevole incremento del valore, anche se con delle oscillazioni,
per cui è diventato interessante anche economicamente questo
dato.
Rispetto al dato complessivo della raccolta differenziata dei
rifiuti, posso solo dire che c'è un dato che indica che siamo a dei
bassi livelli rispetto alla raccolta differenziata complessiva dei
rifiuti in Valle d'Aosta, quindi bisogna sicuramente fare uno
sforzo, come previsto nel piano dello smaltimento dei rifiuti a
livello regionale, per aumentare in modo significativo questa
raccolta differenziata e ridurre il più possibile il quantitativo
che va a finire in discarica.
Presidente Pagina 128. Ha chiesto la parola il Consigliere
Viérin Marco.
Viérin M. (PpVA) In merito ai capp. 52500 e 52520. Sul primo,
che riguarda la costruzione e la sistemazione di acquedotti, vorrei
sapere se questi 3 miliardi andranno all'acquedotto del Monte
Bianco o meno; sul secondo, che riguarda la costruzione di
fognature ed altre opere di risanamento igienico degli abitati,
vedo addirittura 8 miliardi, che condivido in pieno perché sono le
opere che devono avere un occhio di riguardo, perché poi mettono in
crisi sia i rappresentanti degli enti comunali, soprattutto i
sindaci, se vengono a mancare o se non sono idonee.
Per quanto riguarda i capitoli che seguono, vorrei sapere come
mai tutti questi residui in merito al consorzio di depurazione
fognario Aosta - Saint-Christophe - Quart.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per quanto attiene il cap. 52500 sono
previsti una serie di interventi, fra l'altro il potenziamento e il
completamento dell'acquedotto consortile fra i comuni di
Valsavarenche e Introd, lavori di adeguamento e completamento
acquedotto intercomunale Val d'Ayas, interventi di potenziamento e
razionalizzazione degli schemi idrici regionali.
Abbiamo previsto anche una cifra per la costruzione
dell'acquedotto del Monte Bianco, in merito a questo argomento
abbiamo avuto un incontro la settimana scorsa con l'amministrazione
comunale di Aosta e diciamo che l'impegno è quello di riesaminare
con i comuni interessati l'intera problematica dell'acquedotto del
Monte Bianco, perché il problema riguarda i comuni di Courmayeur e
Pré-Saint-Didier in modo rilevante, riguarda i comuni lungo il
tracciato del fondovalle, riguarda il potenziamento dell'anello
attorno alla città di Aosta.
Quindi il problema va visto con il comune di Aosta e con gli
altri comuni interessati. Abbiamo avuto un incontro la settimana
scorsa, ci aggiorneremo su questo argomento; se il Consigliere
Viérin lo riterrà opportuno, lo terrò informato degli sviluppi
degli incontri successivi.
Per quanto attiene invece il cap. 52520, gli interventi più
importanti sono: costruzione impianto di depurazione e collettore
fognario a servizio dei comuni di Gaby, Issime e Lillianes,
costruzione impianto di depurazione nei comuni di
Gressoney-Saint-Jean e Gressoney-La-Trinité, costruzione impianto
di depurazione dei comuni di Nus, Verrayes, Chambave e Saint-Denis,
collettore fognario a servizio dei comuni di Bard, Hône, Donnas e
Pont-Saint-Martin, e costruzione del collettore fognario, terzo
lotto, dell'impianto di depurazione di Valgrisenche.
Presidente Ha chiesto la parola il Consigliere Bich.
Bich (APA) Per quanto riguarda l'acquedotto del Monte Bianco, mi
ricordo che di tale acquedotto si parlava come di un'opera
strategica perché serviva circa 60mila persone e prevedeva la
captazione di due sorgenti, Pederey e Fréboudze, in comune di
Courmayeur, captazione già effettuata con un primo lotto di lavori
dell'acquedotto; poi però sopraggiunse un contenzioso.
Si rifece il progetto, adesso non ho capito bene se si ritiene
che questa opera strategica debba andare avanti, pertanto chiederei
di conoscere quali sono i tempi di esecuzione dei lotti delle
opere, senza dire che l'opera si ricomprende solo nel comprensorio
di Courmayeur e Pré-Saint-Didier perché il getto di queste sorgenti
è di circa 600 l/sec., quindi coprirebbe il fabbisogno di tutto
questo bacino di utenza.
Adesso le opere di distribuzione idrica in Aosta le conosciamo,
però l'alimentazione avviene ancora attraverso i famosi pozzi della
piana di Aosta, con tutti i rischi e le difficoltà che sappiamo.
Ricordo in passato che, non avendo argomenti su queste cose, una
volta all'anno si convocava l'assemblea consortile proprio per dare
la soddisfazione di dire: almeno ci siamo. Adesso ormai siamo nella
necessità di rendere noti realisticamente i tempi di esecuzione di
questa opera anche perché ogni anno, quando si arriva a questo
punto, ci si sente dire che sta per partire l'acquedotto del Monte
Bianco, ma poi...
Presidente Ha chiesto la parola il Consigliere Viérin Marco.
Viérin M. (PpVA) Nella sua risposta al cap. 52520 l'Assessore
Lavoyer ha fatto riferimento ad alcuni depuratori, vorrei capire se
quei 4,7 miliardi a residuo sono quelli che dovrebbero permettere
la realizzazione del depuratore di Derby.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per quanto attiene la domanda di Viérin, i
3,7 miliardi si riferiscono a impegni di lavori non ancora ultimati
e non ancora pagati, quindi su fondi impegnati e su lavori
appaltati; non si riferiscono al depuratore di Derby. Dobbiamo
ancora avviare l'appalto concorso, quindi non c'è riferimento ad
impegni finanziari in questo caso. Mi sono impegnato ieri in
Consiglio ad avviare la procedura come Giunta ed a portarla in
Consiglio entro il mese di gennaio, per avviare la procedura
dell'appalto nel nuovo sito; quindi non vi possono essere dei
residui su quel tipo di progetto.
Per quanto attiene la domanda di Bich sull'acquedotto del Monte
Bianco, abbiamo fatto un incontro con il comune di Aosta, cerchiamo
di acquisire gli elementi che abbiamo a disposizione in questo
momento, confrontandoci anche con l'amministrazione comunale di
Aosta e con gli altri comuni, dopo di che penso che su questo
argomento sia necessario fare una riflessione approfondita per
tutta la problematica che investe, che potrebbe anche essere quella
- oltre al problema dell'acqua potabile - della possibilità di
sfruttamento dal punto di vista energetico della condotta stessa.
Quindi penso che sia un argomento che vada esaminato con attenzione
sia dalla Giunta che dal Consiglio regionale.
Presidente Pagina 129. Pagina 130. Ha chiesto la parola il
Consigliere Chiarello.
Chiarello (RC) Vorrei fare un paio di domande legate anche al
cap. 59280, concernente la realizzazione di impianti di
compattazione e smaltimento rifiuti; vorrei capire come mai ci sono
residui per 2,5 miliardi e nessuna competenza.
Vorrei capire ancora una volta, come ho detto stamani, dato che
l'Assessore ci aveva detto (ma avevo letto anche sugli organi di
informazione) che si sarebbe arrivati ad una soluzione del problema
"puzza" nella discarica, vorrei capire se si arriverà mai alla
soluzione di questo problema.
Presidente Ha chiesto la parola il Consigliere Parisi.
Parisi (VAP) Mi ha preceduto il Consigliere Chiarello. Anche da
dichiarazioni fatte dall'Assessore, mi pare esistano problemi di
durata del compattatore, quindi volevo sapere quale tipo di
programma vi è da parte della Giunta per affrontare questo
problema.
Approfitto di questo capitolo per sapere quali sono i progetti
per quanto riguarda la raccolta dei rifiuti tossici nocivi e per
quella dei medicinali scaduti; anche questi problemi sono ancora da
risolvere. Volevo sapere se vi sono progetti in merito a queste
problematiche.
Presidente Ha chiesto la parola il Consigliere Marguerettaz.
Marguerettaz (PpVA) Più o meno l'argomento è questo e quindi lo
facciamo su questo capitolo, anche se pensavo di farlo sui fondi
globali.
Pensavo di farlo sui fondi globali, perché su questi lo scorso
anno c'era la voce inceneritore, che quest'anno si è incenerito
praticamente.... non c'è più, e quindi facciamo questo ragionamento
a proposito di quali iniziative si vogliono perseguire per il
problema dei rifiuti, che credo sia davvero uno dei problemi enormi
di fronte al quale ci troviamo.
Approfitto per chiedere all'Assessore, in base a ciò che aveva
detto lo scorso anno - cioè molto saggiamente diceva che nel '95
non sareste riusciti a far decollare nulla, però poi aggiungeva che
sareste riusciti ad avere uno studio: "Abbiamo costituito un gruppo
di lavoro con la presenza dell'Assessorato alla sanità,
dell'ambiente, del ministero dell'ambiente, e nel corso dei primi
quattro mesi del '95 si spera di avere una prima risposta tecnica"
-, se la scelta di "incenerire" la voce inceneritore è stata
susseguente alla risposta tecnica del gruppo di lavoro, o se invece
le motivazioni sono piuttosto di ordine politico.
Presidente Ha chiesto la parola il Consigliere Bich.
Bich (APA) La mia era una domanda sostanzialmente analoga a
questa del Consigliere Marguerettaz.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Il problema dei rifiuti è molto complesso e non so
se potrò essere esaustivo oggi, perché la problematica è grossa e
non è grossa solo in Valle d'Aosta, perché è una discussione a
livello nazionale, a fronte di una assoluta assenza di direttive da
parte del ministero dell'ambiente, presso il quale il sottoscritto
e il collega Riccarand si sono recati nella primavera scorsa per
sentirsi dire due cose: che fondi non ce ne sono, che politiche a
livello nazionale men che meno. Dovrebbe esserci una programmazione
a livello nazionale sulla tematica, quanto meno che interessi
ambiti interregionali, viste le dimensioni dei bacini di utenza,
circa il numero di abitanti che è richiesto dalle disposizioni
tecniche per mettere in opera sistemi di incenerimento o altri
sistemi.
Ciò detto, il cap. 59220 non è che è sparito; faceva riferimento
all'epoca anche alla possibilità di costruire un inceneritore per
rifiuti speciali a base organica e parti di animali. Su questo
punto, dopo aver fatto alcune analisi e confronti, abbiamo deciso
di non realizzare più l'inceneritore per gli animali presso il
canile regionale, perché questa era l'ipotesi del bilancio
regionale dell'anno scorso, in quanto in fase di realizzazione e di
ampliamento del canile che stanno costruendo adesso abbiamo
esaminato l'impossibilità tecnica di farlo e i costi aggiuntivi che
ci sarebbero stati nella gestione. Ci siamo orientati
nell'assegnare un polo unico di trattamento dei rifiuti e di
incenerimento, che è quello dell'area di Brissogne, per cui siamo
in attesa, anzi è appena arrivata dalla società che gestisce
l'impianto di Brissogne una offerta economica per mettere in
funzione un sistema piccolo di incenerimento di rifiuti per animali
e per rifiuti speciali a base ospedaliera. Dovremmo ottenere questo
a breve termine con spese relative, trattandosi di piccolissimi
impianti, e questo significherà risolvere anche il grosso problema
dei trasporti dei farmaci ospedalieri.
Questo era il punto del bilancio. Giustamente, dice
Marguerettaz, ne tratteremo sui fondi globali, dove volutamente
parliamo di un nuovo progetto per lo smaltimento dei rifiuti,
perché non siamo ancora in grado di dire quale tipo di progetto. In
effetti, il gruppo di lavoro che era stato costituito fra ministero
dell'ambiente, assessorati, Ipla e istituto M. Negri di Torino, ha
consegnato entro il mese di giugno di quest'anno un lavoro molto
tecnico e molto ben fatto, che si conclude con tre opzioni
possibili: una opzione di tipo leggero, cioè incenerire il tutto
senza una raccolta differenziata a monte; una opzione di compattare
i rifiuti e incenerirli di seguito; un'altra opzione che riguarda
l'incenerimento di rifiuti speciali e di rifiuti tossico-nocivi.
Sono tre opzioni che significano impegni di spesa enormemente
diversi e scelte politiche nel settore ambientale molto
coinvolgenti.
Si tratta ora di fare una scelta politica, che non siamo ancora
in grado di fare, tant'è che proprio domani il sottoscritto, i
colleghi Riccarand e Lévêque si incontreranno con la società
Battelle, grossissima società con sede a Ginevra, con oltre 1000
dipendenti, che è all'avanguardia nel settore a livello europeo,
perché abbiamo intenzione di costituire un piccolissimo gruppo di
lavoro Batelle-Finaosta-assessorati.
Va fatta un'analisi economica molto attenta sulle attuali
possibilità di inserimento di qualunque tipo di impianto, perché
poi potremo parlare di incenerimento puro, di termodistruzione, di
sistemi di riutilizzo del biogas per la produzione di energia
idroelettrica, ci sono molti sistemi in funzione, e tutti i
venditori dicono che il loro prodotto è migliore sulla carta.
Non vogliamo affidarci ai venditori, i quali si sono presentati
in massa nei nostri uffici, vogliamo affidarci ad organismi tecnici
e la scelta è caduta (anche se non c'è ancora un atto formale)
sull'istituto Battelle in collaborazione con Finaosta, perché
dobbiamo avere un quadro economico preciso della possibilità di
farlo, di quale tipo di impianto fare, di cosa ci comporta
realizzare un tipo o un altro in termini di rapporti
costi-benefici, di quali procedure adottare per far decollare un
grossissimo progetto come questo, e quali conseguenze sulle tariffe
che sono a carico dei cittadini comporterà fare una scelta rispetto
all'altra.
Come sapete, la finanziaria di quest'anno ha toccato anche il
tema delle tasse sui rifiuti, che è un tema molto spinoso perché
ricade sul cittadino. Quindi è una scelta difficile da prendere,
noi riteniamo di avere un quadro più chiaro fra due-tre mesi, in
modo da aprire la discussione a livello di Consiglio regionale.
Nell'immediato il cap. 59280 prevede 2,5 miliardi, abbiamo
votato la legge di finanziamento per far decollare la prima parte
del biogas e spetta adesso all'Assessorato ai lavori pubblici la
realizzazione di questa prima parte della captazione del biogas
della discarica di Brissogne; dopo di che nei fondi globali è
prevista anche la realizzazione del terzo e del quarto lotto, che
andranno a completare definitivamente la possibilità di utilizzo di
discariche, con un tempo medio di utilizzo che va da un minimo di 4
anni ad un massimo di 30 anni, a seconda delle scelte che
opereremo.
Nel contempo sta andando avanti regolarmente l'applicazione
della normativa regionale, che riguarda la costruzione delle
cosiddette stazioni intermedie; è in fase di ultimazione quella di
Hône e proprio sul capitolo precedente, il 59200, abbiamo il
finanziamento per le opere elettromeccaniche nella stazione di La
Thuile e di Morgex. Praticamente siamo a completamento, manca la
Val di Gressoney, presso la quale ci sono i problemi di
localizzazione del sito; spero che i direttivi delle comunità
montane sciolgano questo dubbio perché ho già fatto alcuni
sopralluoghi ed è evidente che dobbiamo trovare una zona che sia
verso il fondovalle, in quanto sarebbe assurdo portare i rifiuti a
Gressoney-La-Trinité e poi farli ridiscendere a Brissogne
compattati.
Ma la valle di Gressoney ha dei problemi di tipo strutturale che
tutti ben conosciamo e non è facile trovare una localizzazione.
Manca ancora la zona di Châtillon e il centro valle, Chambave,
nella quale le due comunità montane si sono espresse in termini
negativi alla costruzione della stazione intermedia, dicendo che
preferiscono conferire direttamente i rifiuti a Brissogne. Questo è
un altro punto interrogativo, sul quale dovremo soffermarci.
Per il resto la situazione è completata sul territorio della
regione. Si tratta comunque, per rispondere anche a Parisi, di
migliorare la raccolta differenziata; ci sono stati dei
rallentamenti da parte dei comuni, a cui spetta la realizzazione
degli chalets e della raccolta interna per mille ed un motivo:
localizzazione, disponibilità dei proprietari, ritardi da parte
anche dei comuni stessi, e tutto decolla da quella fase lì. Però
già i dati della quantità dei rifiuti prodotti nel '95 rispetto al
'93 denotano un calo, questo è sintomo che il sistema comincia a
funzionare in senso inverso.
Evidentemente è necessario attuare anche parallelamente una
forte opera di sensibilizzazione nei confronti del cittadino, per
evitare la produzione a monte di rifiuti, questo è il punto, perché
noi ci situiamo nella media nazionale, se non sbaglio siamo sugli
0,60 kg pro-capite, ma possiamo migliorare.
E' uno dei grossi temi che il Consiglio regionale dovrà
affrontare, perché, se sbaglieremo, pagheranno i cittadini
valdostani e penso che è una responsabilità che dobbiamo prenderci
con molta attenzione.
Si dà atto che, dalle ore 19,37, presiede il Vicepresidente
Aloisi.
Presidente Ha chiesto la parola il Consigliere Bich.
Bich (APA) Il Consigliere Chenuil ed io abbiamo partecipato ad
un convegno di studi e di confronto su queste tematiche non più di
un mese fa, e Chenuil potrà dirlo meglio di me, in quella sede il
ministero dell'ambiente e i tecnici del settore hanno già espresso
una scelta direi quasi definitiva che è quella
dell'incenerimento.
Chi si opponeva a questa scelta era il ramo verde
dell'amministrazione centrale dello Stato, espresso anche da
opzioni politiche in seno al parlamento, il quale sosteneva che con
la razionalizzazione della raccolta dei rifiuti solidi urbani (solo
a questi mi riferisco) con sistemi di precompattazione,
preselezione e quant'altro si può fare, lo smaltimento può essere
effettuato attraverso forme che non necessariamente devono essere
di incenerimento.
Vorrei sapere dall'Assessore Riccarand se è d'accordo sulla
scelta dell'incenerimento, è questo il discorso di fondo,
altrimenti abbiamo delle dicotomie che non si vedono, però
all'interno poi paralizzano il sistema.
Presidente Ha chiesto la parola il Consigliere Chiarello.
Chiarello (RC) Volevo chiedere una puntualizzazione perché non è
stato risposto alla mia domanda sulla "puzza". Intanto vorrei
sapere cosa ne faremo del biogas quando questo verrà recuperato, se
verrà bruciato sul posto o se sarà utilizzato, perché mi risulta
che ci sono dei comuni che utilizzano il biogas con delle
centraline per produrre della corrente elettrica, che poi viene
venduta all'Enel. Recuperando il biogas, togliamo la puzza?
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Rispetto alla domanda del Consigliere Bich, credo
che vada evidenziato che esiste già un piano regionale per lo
smaltimento dei rifiuti, approvato da questo Consiglio e in opera
da anni; questo piano non prevede un impianto di incenerimento,
prevede un impianto piccolo per l'incenerimento dei rifiuti
speciali ospedalieri e per carcasse di animali, che è quello che
poi si riscontra anche sul capitolo.
Continuare per questa scelta, oppure cambiare questa scelta
puntando su un megainceneritore, dove tutti i rifiuti vanno
inceneriti, comporta i problemi e le scelte che diceva Vicquéry. Il
fatto che la Giunta abbia chiesto un approfondimento, voglia
verificare attraverso un gruppo di lavoro, è perché è una scelta
molto delicata.
Personalmente ritengo che la scelta del megainceneritore sia una
scelta sbagliata, che oltretutto non ha riscontro neanche nella
politica più avanzata che si sta facendo a livello europeo; però è
l'argomento su cui stiamo discutendo e bisognerà valutare tutti gli
aspetti per fare una scelta che sia ponderata, che guardi al futuro
e che non sia presa sotto l'angoscia di una scelta momentanea, non
ben meditata.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Per rispondere al Consigliere Chiarello.
Abbiamo già avviato l'appalto del primo lotto del recupero del
biogas, con questo appalto si andrebbe ad eliminare il problema
degli odori. E' in fase di realizzazione l'appalto per il secondo
lotto, per utilizzare questo biogas ad uso energetico.
Presidente Pagina 131. Pagina 132. Pagina 133. Ha chiesto la
parola il Consigliere Viérin Marco.
Viérin M. (PpVA) In merito al cap. 40780, spese per la
disponibilità di un elicottero per interventi di emergenza,
calamità e lavori, vedo in competenza 4,5 miliardi; mi sembra una
cifra abbastanza elevata, vorrei capire come rispetto all'anno
prima c'è un aumento del 30 percento, se ci sono delle motivazioni
specifiche.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) I 4,5 miliardi sono la cifra posta a base d'asta per
il rinnovo della convenzione per l'utilizzo dell'elicottero. La
cifra è aumentata in considerazione del fatto che le basi per
l'elicottero diventeranno due: una presso l'aeroporto di Aosta,
base principale, l'altra a Courmayeur, che nell'ultima convenzione
era attivata solo per i tre mesi estivi. Ora si estende questa
disponibilità per tutto l'anno.
Presidente Pagina 134. Ha chiesto la parola il Consigliere
Linty.
Linty (LN) Mi riferisco al cap. 40880, per sapere in cosa
consistono queste attrezzature, che costano mezzo miliardo e che
comportano un maggiore impegno e una maggiore iscrizione in
bilancio per 450 milioni.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Sul territorio della nostra regione sono tuttora
operanti delle vecchie centraline pluviometriche, che noi chiamiamo
rete Masoli, installate alcuni decenni fa; questo investimento
serve a sostituire queste stazioni climatologiche.
Presidente Pagina 135. Pagina 136. Pagina 137. Pagina 138.
Pagina 139. Pagina 140. Pagina 141. Pagina 142. Ha chiesto la
parola il Consigliere Lanièce.
Lanièce (GA) Volevo chiedere delucidazioni in merito al cap.
41650, che riguarda i premi di conduttori di aziende
agro-silvo-pastorali; lo scorso anno c'era una competenza di 1,5
miliardi ed un residuo di 1,3 miliardi, mentre quest'anno c'è un
residuo di 1,5 miliardi e una competenza di 1,3 miliardi. Volevo
sapere come si intende spendere questi soldi.
Presidente Ha chiesto la parola il Consigliere Viérin Marco.
Viérin M. (PpVA) Sul cap. 41720, in merito a contributi nel
settore di miglioramento fondiario, vediamo un impegno di 34
miliardi a fronte di un residuo di 25 miliardi e un impegno per
l'anno passato di 27. Mi sembra una cifra di notevole importanza,
vorrei sapere le motivazioni di queste previsioni.
Presidente Ha chiesto la parola il Consigliere Chiarello.
Chiarello (RC) A parte che Viérin mi ha anticipato, volevo
sapere se questi 34 miliardi sono al di fuori dei finanziamenti
comunitari destinati a questo capitolo.
Presidente Ha chiesto la parola il Consigliere Squarzino
Secondina.
Squarzino (VA) Non è in particolare su questa pagina, era per
chiedere all'Assessore Vallet se può dare il dato complessivo del
bilancio del suo Assessorato per quanto riguarda quest'anno
confrontato all'anno precedente. Questa richiesta è per capire, per
avere un'idea globale della spesa del settore agricoltura, senza
scendere nel dettaglio delle singole voci.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Il cap. 41650 è uno di quei capitoli che finanzia la
cosiddetta indennità compensativa, che come il Consigliere sa si
divide in due grosse fasce: una che riguarda le aziende da 4000 mq
a 3 ettari, chiamata comunemente verde agricolo; l'altra invece,
chiamata indennità compensativa, è quella rispetto alla quale
anticipiamo fondi comunitari e riguarda le aziende con estensione
superiore ai 3 ettari.
La presenza di questi residui è dovuta ad una situazione che è
ben nota a questo Consiglio, perché ne abbiamo parlato già durante
la discussione del bilancio dello scorso anno, e che riguarda la
messa a regime di queste pratiche.
Abbiamo completato a questo punto i controlli e l'aggiornamento
dell'anagrafe riguardante questo specifico settore di intervento,
abbiamo completato i controlli nei 74 comuni per quanto riguarda le
annualità '92 e '93, e stiamo provvedendo in questi giorni alle
deliberazioni che contengono i pagamenti degli ultimi comuni
controllati. Quindi posso dire che entro la fine di questo mese
avremo deliberato tutti i pagamenti che riguardano gli arretrati
'92 e '93, e queste delibere andranno ad essere finanziate sui
residui che sono qui scritti.
Approfitto per aggiornare la situazione relativa al '94 e al
'95. Come Lanièce sa, nel '94 abbiamo fatto ripresentare tutte le
domande anche perché nel corso di quell'anno una disposizione AIMA
ci ha costretti a far ripresentare le domande. Il caricamento dei
dati per quanto riguarda il '94 è completato, gli uffici stanno
attuando in questi giorni le verifiche e i controlli; dovremmo
deliberare i primi 20 comuni nel mese di dicembre, delibereremo i
restanti comuni nei primi due mesi del '96, quindi anche parte di
questi finanziamenti li troviamo ricompresi in questi capitoli.
Per quanto riguarda il pagamento del '95, gli uffici mi
assicurano che provvederemo sicuramente entro il primo semestre del
'96.
Posso dire con una certa soddisfazione che dopo due anni di
lavoro siamo riusciti a mettere a regime questo tipo di
finanziamento, che muove complessivamente, insieme al regolamento
2078 e insieme alla nuova misura che abbiamo previsto a decorrere
da quest'anno, l'aiuto integrativo regionale, qualcosa come 12
miliardi nel 1995.
Per quanto riguarda il cap. 41720, questo è il capitolo sul
quale trovano imputazione le spese per contributi a consorzi di
miglioramento fondiario ai privati, attinenti la costruzione e la
sistemazione di fabbricati rurali, la viabilità interpoderale, la
costruzione e la sistemazione di canali e impianti irrigui, la
sistemazione e la messa a coltura di terreni agrari, contributi per
la costruzione di centraline, contributi per la elettrificazione
rurale e contributi per le produzioni agricole pregiate.
Perché 34 miliardi, da leggere poi anche riportati nel triennio,
rispetto ai 25 miliardi di previsione del '95 e rispetto ai 24
miliardi di residuo?
34 miliardi perché in questo settore, che è fondamentale e
prioritario per lo sviluppo della nostra agricoltura, abbiamo in
Assessorato qualcosa come 106 miliardi di lavori programmati, di
cui disponiamo della progettazione. Il problema qui è riuscire a
dotarsi delle risorse per dare una risposta che sia decisiva
rispetto a questi problemi. 24 miliardi di residuo perché questi
sono lavori che in buona parte vengono appaltati dai consorzi di
miglioramento fondiario; rispetto agli anni precedenti siamo
riusciti a gestire meglio il capitolo e a distribuire su più
esercizi l'impegno relativo al singolo lavoro; rispetto a gestioni
precedenti non abbiamo autorizzato lavori senza impegnare soldi,
per ritrovarsi poi nella nota situazione in cui ci siamo ritrovati
alla fine del '92.
Si tratta qui di continuare a programmare attentamente, in modo
da riuscire a distribuire la spesa per lavori che difficilmente
sono tutti realizzati nel corso di un esercizio finanziario, in
modo da ridurre l'entità dei residui passivi.
Per quanto riguarda complessivamente la dotazione dei capitoli
che hanno attinenza con l'Assessorato all'agricoltura, rispetto ad
una previsione del '95 di 159 miliardi, la previsione del '96
prevede 186 miliardi con un incremento del 17 percento. Questo
incremento non è niente di più che il consolidamento dell'assestato
1995.
Presidente Pagina 143. Pagina 144. Ha chiesto la parola il
Consigliere Marguerettaz.
Marguerettaz (PpVA) Se è possibile sapere fino a che ora andiamo
avanti, tanto per saper organizzare la serata, telefonare alle
mogli e dire a che ora rientriamo.
Presidente Auspicherei che finissimo, ma non è possibile,
rammento che abbiamo iniziato alle 16,30 i lavori del Consiglio.
Faccia una proposta il Consigliere Marguerettaz.
Marguerettaz (PpVA) Propongo di terminare alle 20,30.
Presidente Le 20,30 vanno bene.
Marguerettaz (PpVA) Pagina 144, cap. 42080, vorrei capire su
questo capitolo nel senso che c'è un contributo per lo sviluppo
dell'agricoltura e per l'incremento dei prodotti tipici; non
conosco la fine che hanno questi stanziamenti, però vedo nel
bilancio dello scorso anno 2,5 miliardi in competenza, assestato
1995 300 milioni e competenza di quest'anno 100 milioni. C'è uno
sbilanciamento che vorrei capire.
Presidente Ha chiesto la parola il Consigliere Viérin Marco.
Viérin M. (PpVA) In merito al cap. 42000, contributi a favore di
aziende agricole per il risarcimento dei danni arrecati alla
produzione agricola dalla fauna selvatica, volevo solo chiedere
all'Assessore, visto che anche i residui sono bassi, cos'è che
abbiamo ancora ad oggi in sospeso presso l'Assessorato. Cioè volevo
sapere se abbiamo delle domande in sospeso da essere coperte,
oppure no, e quindi i 184 milioni sono per coprire solo le cose che
avverranno nel '96.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Viérin mi attribuisce delle facoltà che non ho, nel
senso che non conosco il dettaglio della situazione. La previsione
è stata fatta dall'ufficio sulla base dell'andamento delle domande
giacenti e sulla base di previsioni che sono state fatte, non ho
numeri da fornire. Avevo in parte fornito dei numeri, rispondendo
all'interpellanza.
Per quanto riguarda invece il cap. 42080, su questo capitolo
veniva finanziato l'intervento cosiddetto premio di marchiatura,
rispetto al quale abbiamo avuto il semaforo rosso della Comunità
Europea, per cui abbiamo pagato gli arretrati del '92 e del '93 e
non abbiamo più potuto riproporre l'intervento. Nel bilancio di
previsione del '95 avevamo previsto 2,5 miliardi immaginando di
poter ancora corrispondere questo premio; nel corso dell'anno
abbiamo accertato che questo non era più possibile e in sede di
variazione di bilancio a giugno abbiamo stornato i 2,2
miliardi.
Presidente Pagina 145. Pagina 146. Pagina 147. Ha chiesto la
parola il Consigliere Viérin Marco.
Viérin M. (PpVA) In merito al cap. 42810, contributi per gli
allevamenti con la qualifica sanitaria di ufficialmente indenne,
volevo chiedere all'Assessore se si vogliono mantenere gli importi
attuali per il '96, e in merito al cap. 42825, contributi per
l'abbattimento di animali produttivi a fine carriera, visto che c'è
una differenza di 3,5 miliardi rispetto alla programmazione per il
'95, vorrei sapere se è prevista una diminuzione in merito alle
tariffe attualmente in essere.
Presidente Ha chiesto la parola il Consigliere Chiarello.
Chiarello (RC) Volevo fare una domanda sul cap. 42360. Una cosa
che salta agli occhi è che i residui sono 1,5 miliardi, competenza
di nuovo 1 miliardo: vorrei capire da cosa sono dati questi
residui. Poi vado avanti anche sulla pagina 146, così l'Assessore
mi risponde in una sola volta.
Il cap. 42515 parla di piante micronizzate, vorrei capire cosa
sono questi 860 milioni e cosa si è fatto fino adesso.
Presidente Ha chiesto la parola il Consigliere Marguerettaz.
Marguerettaz (PpVA) Solo per chiedere al Presidente di suonare
il campanello.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Per quanto riguarda i contributi per gli allevamenti
con la qualifica sanitaria di ufficialmente indenne, Viérin sa che
la legge era stata fatta volutamente triennale, perché questo tipo
di impostazione rientrava in un disegno complessivo che aveva come
linea guida la diminuzione e la eliminazione poi di quegli
interventi che hanno attinenza con il risanamento del bestiame.
Quindi il quantum previsto per i capi ufficialmente indenni è
definito dalla legge. Pagheremo nel '96 per l'ultima volta il
premio per la campagna 94-95 con gli stessi importi previsti nel
'93 e nel '94.
Per quanto riguarda invece la differenza sul 42825, 11,5
miliardi assestati nel '95 e 8 miliardi di competenza nel '96, vi
sono 3,5 miliardi in più perché all'inizio del '95 abbiamo pagato
3,5 miliardi di arretrati del '94. La situazione attuale è
praticamente questa: abbiamo pagato tutti i capi improduttivi della
campagna 94-95, quindi fino al 31 agosto '95; sarà in Giunta entro
la fine di dicembre la liquidazione di tutti i capi abbattuti fino
al 22 dicembre. Quindi siamo in perfetto regime rispetto a questa
misura.
Non sono previste variazioni né in percentuale né in entità per
quanto riguarda il contributo, perché la valutazione che facciamo
di queste misure e dell'entità dei contributi che nel '93 siamo
andati a ridefinire complessivamente ci dà ragione, nel senso che
tutta una serie di squilibri e di problemi stanno andando a
soluzione. Pertanto riteniamo opportuno tenere ferme queste
valutazioni.
Per quanto riguarda la domanda di Chiarello, che si riferiva al
consistente residuo passivo sul cap. 42360, questo è un capitolo
che finanzia in buona parte attività e rapporti che abbiamo con
università, e quindi convenzioni rispetto alle quali si impegna la
cifra e poi si liquida man mano che i lavori vengono fatti.
Per quanto riguarda invece il capitolo 42515, questa è la spesa
necessaria per rispondere agli impegni presi con la convenzione.
Sono state realizzate in parte le strutture, nel senso che sono
stati realizzati una serra e un tunnel nell'area adiacente al
vivaio forestale di Quart; è previsto l'inizio dell'attività nel
mese di gennaio 1996.
Presidente Pagina 148. Ha chiesto la parola il Consigliere
Lanièce.
Lanièce (GA) Volevo chiedere delle informazioni sul cap. 59620,
che riguarda i contributi per la bonifica sanitaria del bestiame,
visto che nelle competenze ci sono 1,8 miliardi, mentre l'anno
scorso c'erano 7 miliardi. I residui sono passati da 500 milioni ad
1 miliardo.
Presidente Ha chiesto la parola il Consigliere Viérin Marco.
Viérin M. (PpVA) Stessa domanda.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) E' con un po' di soddisfazione e non celato orgoglio
che posso dire che il problema non è risolto, ma va verso la
soluzione. Voglio dare qualche numero rispetto ai 20 miliardi spesi
nel 1990, rispetto ai 12 miliardi spesi nel 1991, rispetto ancora
agli 8 miliardi spesi nel '93: nel 94 abbiamo finalmente speso solo
3,699 miliardi, per la campagna 94-95 abbiamo speso solo 1,021
miliardi. Speriamo di spenderne ancora meno per la campagna
95-96.
Presidente Pagina 149. Ha chiesto la parola il Consigliere
Collé.
Collé (PpVA) A proposito del cap. 59660 volevo sapere a che
punto era il progetto dell'anagrafe canina. Sul cap. 59720 ho visto
che c'è stato un aumento rispetto all'anno scorso per la gestione
del canile e del gattile, volevo sapere il perché.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Potrei dire anche io, come Vallet, che con non
celata soddisfazione il problema del canile sta andando a buon
fine, perché si stanno realizzando i lavori, e per questo motivo
chi di noi ha un cane, sa che è stato convocato per compilare una
scheda in comune e a seconda dei comuni, perché c'è una fascia di
precedenza ed ogni comune si organizza come vuole. Sono state fatte
le prove di quale microchip inserire in via sottocutanea e il
servizio veterinario procederà come previsto dalla legge.
Per il cap. 59720 c'è un aumento di spesa da 350 a 500 perché
con la ristrutturazione sarà in funzione anche il gattile, e
bisognerà gestire anche il canile, che per ora è gestito a livello
di associazione di volontariato, ma con grossa conflittualità
all'interno.
Presidente Pagina 150. Ha chiesto la parola il Consigliere
Lanièce.
Lanièce (GA) Volevo chiedere sul cap. 43240, che riguarda i
contributi per l'attuazione del regime di aiuti agli investimenti
nelle aziende agricole, come mai è stata diminuita rispetto
all'anno scorso la competenza: si passa da 1,2 miliardi dell'anno
scorso a 600 milioni di quest'anno.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questo è il capitolo attraverso il quale vengono
finanziati in parte con fondi comunitari i c.d. piani di sviluppo.
Qui purtroppo l'amara constatazione è che abbiamo sempre meno
richieste di finanziamento e quindi abbiamo previsto ampiamente il
necessario a far fronte alle richieste.
Presidente Pagina 151. Ha chiesto la parola il Consigliere
Chiarello.
Chiarello (RC) Sul cap. 43260 ci sono 400 milioni di assestato,
residui 400 milioni, competenza 350 milioni: non c'è richiesta?
Presidente Pagina 152. Ha chiesto la parola il Consigliere
Collé.
Collé (PpVA) A proposito del cap. 43400, vedo una competenza di
6,7 miliardi ed un residuo di 6,5 miliardi, rispetto ad un
assestato '95 di 5,8 miliardi, vorrei capire come mai.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Il Consigliere Collé era evidentemente fuori aula,
quando ho fatto il punto rispondendo ad una domanda del Consigliere
Lanièce e del Vicepresidente Viérin.
Il problema dei residui è dovuto al fatto che stiamo andando a
regime con i pagamenti relativi agli anni 1992-'93-'94, rispetto ai
quali abbiamo fatto delle delibere di mero impegno, che piacciono
molto poco al dirigente del bilancio e che servono a far fronte ai
pagamenti, nel momento in cui le pratiche saranno
regolarizzate.
Presidente Pagina 153. Ha chiesto la parola il Consigliere
Viérin Marco.
Viérin M. (PpVA) In merito al cap. 43740 vorrei capire, non
essendoci niente in competenza in merito a questi contributi sul
fondo di solidarietà nazionale in agricoltura per danni causati da
eventi calamitosi, se non è rischioso non tenere aperto il
capitolo, perché purtroppo con la natura non sappiamo se ci
arriverà a qualcosa o meno. C'è anche il grosso discorso che
abbiamo 3,7 miliardi a residui.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questo capitolo era stato istituito per ricevere gli
8,3 miliardi che ci furono assegnati dallo stato, finanziati con il
fondo di solidarietà nazionale in agricoltura, in relazione ai
danni subiti dalle infrastrutture agricole a seguito dell'alluvione
del '93; 3,7 miliardi perché gli interventi sono stati finanziati,
i soldi sono stati impegnati, in parte sono stati realizzati e
pagati, in parte sono in via di ultimazione.
Presidente Pagina 154. Ha chiesto la parola il Consigliere
Chiarello.
Chiarello (RC) Sul cap. 43990, spese per trasporto siero, 2,4
miliardi di assestato, 190 milioni di residui e 3,3 miliardi di
previsione: ci sono delle quantità di siero in aumento, o i costi
sono saliti?
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Questa attività è regolata da una convenzione del
1987, che prevede la possibilità di revisionare i prezzi, per cui
nel dettaglio questi 3,3 miliardi sono: 1,240 miliardi per le spese
di gestione del centro del siero, quindi ai sensi della
convenzione; 900 milioni per le spese di trasporto del siero, cioè
raccolta dai vari caseifici e trasporto a Saint-Marcel; 360 milioni
per la revisione prezzi per il trasporto relativamente agli anni
'94 e '95; 800 milioni per la revisione prezzi per la gestione del
centro di essicamento relativa agli anni '94 e '95.
Questo è previsto dalla convenzione e dal capitolato e dal
contratto che a suo tempo sono stati firmati, quindi non facciamo
altro che eseguire un contratto.
Presidente Pagina 155. Ha chiesto la parola il Consigliere
Lanièce.
Lanièce (GA) Al cap. 44020, che parla di spese per interventi
diretti, chiedo di sapere quali sono gli interventi previsti, visto
che c'è una competenza di 6,5 miliardi.
Presidente Ha chiesto la parola l'Assessore all'agricoltura,
forestazione e risorse naturali, Vallet.
Vallet (UV) Anche qui la posta va letta sul triennio, sono
previsti 6,5 miliardi nel '96, 6,7 miliardi nel '97 e 6,9 miliardi
nel '98; questo è il capitolo attraverso il quale realizziamo
direttamente le strutture a servizio della cooperazione.
I 6,5 miliardi del '96 servono per 1 miliardo al finanziamento
ad un parziale del nuovo caseificio di Doues, rispetto al quale la
procedura di appalto è avviata ed apriremo le buste delle offerte
l'8 gennaio; 700 milioni per direzione di lavori in corso e
pagamenti in relazione a progetti; 1,9 miliardi per manutenzione
stabile e manutenzione dei caseifici; 1,7 miliardi come parziale
primo finanziamento per la realizzazione della cantina cooperativa
dell'Enfer, rispetto al quale pensiamo di procedere all'appalto nel
corso del '96, così come pensiamo di procedere all'appalto entro il
'96 del caseificio di Etroubles, rispetto al quale abbiamo previsto
400 milioni, e 400 milioni per l'appalto del caseificio di
Brusson.
Nel '97 e nel '98 in parte si completa il finanziamento di
questi lavori e si prevede la realizzazione di altre due nuove
strutture, una per Pollein e una per Cogne.
Presidente Pagina 156. Ha chiesto la parola il Consigliere
Chiarello.
Chiarello (RC) Sul cap. 46440, spese per la vigilanza e la
tutela sulle società cooperative e loro consorzi, c'erano 200
milioni, ne sono stati utilizzati 170, e vengono solo 100 milioni:
vuol dire che è meno importante la vigilanza, per cui si fanno meno
investimenti in questo campo?.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) La valutazione su questo fondo è stata fatta
per ragioni contabili, comunque la somma dovrebbe essere
sufficiente; se non lo fosse, verrà integrata con variazione di
bilancio.
Devo dire che l'attività di vigilanza è migliorata perché sono
stati soprattutto potenziati gli uffici, sono stati incaricati
della parte di analisi economica dei tecnici nuovi, che sono stati
inseriti nell'organico dell'ufficio.
Presidente Pagina 157. Ha chiesto la parola il Consigliere
Parisi.
Parisi (VAP) Al cap. 63800 vi era un assestato di 800 milioni e
come competenza non c'è più niente: non si danno più i contributi
per la promozione delle forme fra gli operatori turistici, oppure è
cambiata la legge o c'è stata qualche novità in merito?
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Con gli 800 milioni dello scorso anno abbiamo
pagato parte del '93, tutto il '94 e quasi tutto il '95. Adesso la
legge è stata soppressa, abbiamo fatto incontri con gli operatori
turistici e loro stessi hanno convenuto sulla necessità di
cambiare. Cioè questa legge ha dato dei risultati positivi, è stata
fatta nel 1982, è riuscita a mettere insieme questi operatori che
prima erano sparsi, però in questo momento non serve più perché, ad
esempio, l'associazione non può vendere un prodotto, quindi sarà
una fase successiva su cui entreremo con la legge nuova.
Presidente Con un minuto di anticipo vi annuncio con
soddisfazione che abbiamo chiuso i lavori della giornata
odierna.
La seduta è tolta.
