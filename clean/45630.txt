Classificazione
EDILIZIA
Edilizia residenziale



Oggetto del Consiglio n. 2298 del 6 aprile 2023 - Resoconto
OGGETTO N. 2298/XVI - Reiezione di mozione: "Modifica della
disciplina della morosità incolpevole degli assegnatari di alloggi
di ERP e del bando affitti".
Bertin (Presidente) -
Punto n. 72. Consigliere Manfrin
per illustrare la mozione, ne ha facoltà.
Manfrin (LEGA VDA) -
Quest'iniziativa verte su quattro
punti che riteniamo assolutamente fondamentali per il problema in
generale della casa in Valle d'Aosta.
Io ho ritenuto opportuno suddividere quest'iniziativa con
quattro impegnative differenti, perché individua quattro criticità
con le quali, purtroppo, abbiamo dovuto fare i conti
recentemente.
Cominciamo con la prima, quella sulla quale sarebbe utile e
necessario intervenire in maniera urgente, ovvero la disciplina
delle morosità incolpevoli.
Come quest'Aula ricorderà bene, la disciplina della morosità
incolpevole è stata attesa per molto tempo, ovvero fin dal varo
della legge 3/2013, e questa delibera che avrebbe dovuto vedere la
luce di lì a poco in realtà ha latitato fino al 2022.
Quando finalmente questa delibera che disciplina la morosità
incolpevole è arrivata, purtroppo abbiamo dovuto prendere atto che
in questa delibera non si riusciva a incidere su quella che era
effettivamente l'incolpevolezza delle persone che non riuscivano a
pagare l'affitto.Abbiamo elencato più volte in quest'Aula diversi
casi di persone, sia residenti in alloggi di Edilizia Residenziale
Pubblica, sia anche - con iniziative del collega Marquis - rispetto
a quella che è l'edilizia privata.Quello che però ci preme
maggiormente è la questione che riguarda l'Edilizia Residenziale
Pubblica perché oggi - e non è questione di molto tempo fa ma è
questione della mattina del 4 aprile - si sta consumando uno
stillicidio di sgomberi forzosi di persone che hanno, purtroppo, un
Isee molto basso, si parla di 8.500 euro di Isee, e hanno
difficoltà personali, parliamo di anziani, parliamo di disabili,
parliamo di una signora sessantenne che è stata sgomberata nella
mattinata del 4 di aprile.Ma quello che ancora maggiormente
preoccupa sono i dati sui potenziali sfratti che potrebbero vedere
la luce di qui a breve, perché se è vero che una prima analisi del
fenomeno è stata fornita nel Consiglio comunale di Aosta, dove
l'Assessore alle politiche sociali ha evidenziato che sono state
eseguite venti procedure di sfratto - omettendo di chiarire che in
realtà nel 2020 e nel 2021 non si sono sfrattate persone perché
c'era il blocco degli sfratti in virtù della crisi pandemica,
quindi si è arrivati a venti famiglie sfrattate in un solo anno - è
altrettanto vero che altri dati sono stati resi noti, ovvero che i
potenziali sfratti in questo momento sono 181.Quindi 181 famiglie
oggi rischiano di finire in mezzo a una strada.Ero convinto che le
parole pronunciate dall'assessore Marzi nello scorso Consiglio, a
seguito dell'iniziativa della collega Guichardaz, avessero messo un
freno - e c'è anche un'iniziativa che poi avremo modo di affrontare
che specifica ed entra nel merito della questione - e vi rileggo le
parole pronunciate dal collega Marzi nello scorso Consiglio: "Le
politiche sociali, in collaborazione con l'ARER, hanno esaminato le
diverse situazioni degli sgomberi già notificati con termine di
rilascio in scadenza nei prossimi mesi. In accordo con i nuclei
familiari, le assistenti sociali hanno predisposto un progetto
sociale di presa in carico, che ha consentito di evitare lo
sgombero mantenendo l'alloggio assegnato".Purtroppo, assessore
Marzi, questo non si è verificato e la mattina del 4 di aprile
l'ARER, assieme alla forza pubblica, si è presentato a casa di
questa signora - che era andata al lavoro e non poteva neanche
essere a casa - è stata aperta la porta, è stata cambiata la
serratura, la signora quella casa non la vedrà più e non ha più un
posto dove andare. Sessant'anni anni e 8.500 euro di Isee.Questo a
cosa è dovuto? É dovuto al fatto che la morosità incolpevole, per
come disciplinata oggi, non permette a una persona che ha un
reddito basso di potervi aderire. "Incolpevole" - lo abbiamo detto
molte volte in quest'aula - vuol dire che non ho colpa se io ho un
reddito che non mi permette di pagare un affitto. Se il mio reddito
è 100 e l'affitto è 400, io non posso pagare l'affitto, non è che
non voglio.Oggi la morosità incolpevole non agisce in questi casi,
oggi la morosità incolpevole si limita ad agire nel caso in cui
questa criticità sia sopravvenuta, quindi per esempio quando ci sia
una perdita di reddito, ad esempio se vengo licenziato, se la mia
attività chiude, se la mia attività o il lavoro dove svolgo la mia
opera mi riduce le ore, allora in questi casi posso rientrare,
sempre che la riduzione sia superiore al 25%.Ma, se io guadagno
zero e il mio reddito è sempre zero, non ho alcuna riduzione, e, se
arriva una crisi energetica come quella che siamo oggi ad
affrontare e le bollette schizzano verso l'alto e io non ho i soldi
per pagarle, io vengo sbattuto fuori di casa, e questo è un
problema.Ce n'è un secondo - ed è strettamente connesso a questo
primo - che riguarda proprio l'aumento delle spese e l'aumento
delle bollette energetiche, perché oggi le bollette hanno un grosso
problema. Mentre per la parte dell'Edilizia Residenziale Pubblica
l'affitto viene calcolato sulla base del reddito effettivo, e
quindi io consegno il mio Isee e sul mio Isee viene calcolato qual
è l'affitto che devo corrispondere, perché non è un alloggio
normale, io sono una persona che ha un reddito inferiore agli 8
mila euro, 8.500; in teoria, per entrare nell'ERP, se io sono una
persona che ha questo tipo di reddito, consegno il mio Isee e viene
fatto un affitto su misura per le mie esigenze.Lo abbiamo fatto
durante la serata di approfondimento, la media della cifra che
viene pagata d'affitto è 117 euro, più o meno, però possiamo
immaginare che i redditi più bassi pagheranno 30-40-50 euro, quindi
mettiamo che una persona, proprio in virtù del suo basso reddito,
paghi 50 euro di affitto. A quella bolletta di affitto, vengono
aggiunte: 1) le spese condominiali; 2) le spese di riscaldamento,
quelle energetiche. Che cosa accade? Che arrivano, in un mese solo,
attenzione, 300 - 400 euro da pagare assieme all'affitto.Quindi
viene valutato che il mio Isee possa supportare un affitto massimo
di 50 euro e poi arrivano 400 euro di spese da pagare, totale 450
euro. Io magari sono una persona disabile con una pensione di
accompagnamento di 350 euro e io quei soldi non li posso pagare,
non perché non voglio, ma perché non posso materialmente, perché
non li posso fabbricare i soldi.E, ancora, questi casi si
intersecano con un altro problema, che è la parte relativa
all'emergenza abitativa, per svariati motivi.Primo, perché, per
esempio, le persone che vengono cacciate fuori di casa e sfrattate
con queste modalità non possono accedere all'emergenza abitativa;
ma oggi all'emergenza abitativa non possono accedere non soltanto
quelli che subiscono uno sfratto dagli alloggi di ERP, oggi
all'emergenza abitativa possono accedere pochissime persone, perché
ci vuole la concomitanza di due criteri:1) torniamo alla perdita di
reddito del 25%;2) devo avere uno sfratto esecutivo in mano.Quindi
se io, per esempio, - facciamo un caso scuola - vivo con un coniuge
all'interno di un alloggio, ci separiamo e vengo sbattuto fuori di
casa, io non ho diritto a rientrare nell'emergenza abitativa,
perché non ho uno sfratto esecutivo in mano, semplicemente per
questo.E ancora: io avevo un alloggio di mia proprietà, mi viene
sottratto perché non ho la possibilità di pagare il mutuo,
piuttosto che lo vendo perché non ho di che vivere, ho una
situazione debitoria molto grande... io non ho lo sfratto esecutivo
in mano e non posso accedere all'emergenza abitativa.La stessa cosa
vale per la perdita di reddito. Se io guadagno pochissimo, e
continuo a guadagnare pochissimo e non ho un tetto dove stare,
anche in questo caso io non potrò accedere all'emergenza
abitativa.Poi veniamo alla parte invece di affitti privati, abbiamo
parlato ieri delle criticità del Bando Affitti, ma a quelle
criticità - quindi a quella difficoltà di compilazione delle
domande - se ne aggiunge una, relativa ai pagamenti.I pagamenti del
Bando Affitti, da due anni a questa parte, arrivano con assoluto
ritardo. Allora, se io nel 2020 ho avuto la possibilità di veder
pagato in tempo reale il Bando Affitti, quindi mi veniva
corrisposto sul conto corrente, o sul conto corrente del
proprietario di casa, nel 2021 il Bando Affitti ha visto la luce a
dicembre 2021.Il che significa che io per tutto il 2021 non avevo
sufficienti liquidità per pagare il mio affitto - perché il Bando
Affitti arriva a pagare una buona fetta della mia percentuale di
affitto, ovviamente parliamo sempre di persone che hanno una
difficoltà abitativa - io per tutto il 2021 non ho potuto pagare
completamente l'affitto, o in parte, faccio la domanda per il Bando
Affitti e la percentuale che avrei dovuto pagare al proprietario di
casa mi viene corrisposta a giugno. Vuol dire che per un anno e
mezzo il mio proprietario di casa non vede tutto, o in parte,
l'affitto che gli dovrei.Io temo che non vi siano proprietari di
casa che aspettano un anno e mezzo prima di vedersi riconosciuto
quello che devono, e di casi ce ne sono tanti.La stessa cosa è
accaduta nel 2022: chi doveva avere un contributo per quanto
riguardava l'affitto del 2022 ha dovuto aspettare fino a dicembre e
al 23 di febbraio si è chiusa la possibilità di fare domande e
dovrà aspettare - ieri ce l'ha detto l'Assessore - ad aprile,
quindi significa che, per un anno e quattro mesi, il proprietario
di casa dovrà attendere i suoi soldi.Questo è un sistema che è
assolutamente non efficiente, che non porta a dei benefici - perché
nel migliore dei casi avrò i soldi quando ormai non mi servono più,
perché sono sbattuto fuori di casa - e non è tempestivo, e secondo
me è sbagliato avere le risorse economiche e non poterle erogare,
non erogarle tempestivamente alle persone che ne hanno bisogno.Ecco
perché quindi arriva quest'iniziativa su cui abbiamo voluto
riassumere delle proposte che io spero possano essere fatte proprie
dal Consiglio. Sarebbe una vittoria di tutti, ma soprattutto
potrebbero evitare quella "Bomba sociale" che noi abbiamo già
cominciato a denunciare a novembre 2021.Guardate che avere a che
fare con duecento famiglie che verranno sbattute fuori di casa
rappresenta una grave criticità per la nostra comunità.Immaginate
quante possono essere duecento famiglie, moltiplicate quel duecento
per due, per tre, per quattro componenti di quella famiglia, quelle
persone si troveranno senza un tetto sopra la testa e con un
mercato degli affitti che oggi è assolutamente privo di offerte di
abitazioni. D'altra parte quelle che vengono sbattute fuori sono le
persone più fragili e più deboli che non potrebbero mai permettersi
un alloggio sul mercato privato.Ecco perché, per il tramite di
questa mozione, facciamo quattro proposte concrete, e sono quattro
proposte di cui tre si possono realizzare in breve tempo.La prima:
modificare la delibera di Giunta regionale sulla morosità
incolpevole, in modo da ricomprendere davvero chi si trova in
maniera incolpevole a non pagare le bollette. Credo che anche
l'iniziativa del collega Baccega lo abbia evidenziato: pochissime
persone sono riuscite ad accedere a questo fondo, quindi significa
che abbiamo dei soldi che potrebbero aiutare concretamente delle
persone che non vengono spesi; modificando la delibera di Giunta
regionale per far rientrare questo tipo di persone all'interno di
questa delibera permetterebbe di spendere quei soldi, di aiutarle
concretamente e anche di aiutare l'ente gestore dell'Edilizia
Residenziale Pubblica, ovvero l'ARER, che potrebbe incamerare delle
risorse che potrebbero aiutarlo a fare delle opere in più, se n'è
parlato prima... ma, banalmente, anche le manutenzioni ordinarie.E
ancora: modificare la disciplina dell'emergenza abitativa in
maniera da dare una pronta risposta a chi subisce uno sfratto
esecutivo, eliminando il criterio della perdita di reddito, ma
verificando nel merito se le cause dello sfratto siano per motivi
oggettivi e privi di dolo.Diamo la possibilità, a chi conosce il
territorio, diamo la possibilità a chi prende in carico i casi
sociali di comprendere, di discernere, caso per caso, quali siano
meritevoli di attenzione e quali no. Si faccia una cornice,
un'idea, una cornice nella quale si dice: "Questi casi possono
rientrare" e se ne faccia un'altra dove si dice: "Questi casi
vengono vagliati caso per caso e vengono verificati se meritevoli
di aiuto".E ancora: modificare i criteri del cosiddetto Bando
Affitti, tornando al sistema semplificato di differenza del credito
utilizzato nel 2020, con pagamento tempestivo anche trimestrale e
non più con un anno e mezzo di ritardo della domanda.Ebbene, una
cosa la voglio dire, ieri è stata data una buona notizia, e voglio
essere obiettivo. Dopo aver visto che il Bando Affitti del 2021 è
stato pagato in parte a giugno, in parte a luglio, quindi da un
anno e sei, un anno e sette mesi dopo che io avrei dovuto pagare
l'affitto, passare da un anno e sette mesi a un anno e quattro mesi
per lo meno è un passo avanti, questo lo devo riconoscere. Non so
se il merito sia del sistema informatico piuttosto che ci sia stata
un'accelerazione, ma di questo siamo felici, però chiaro che non
può bastare. Un anno e quattro mesi di attesa non possono bastare.
Un sistema invece di liquidazione trimestrale, sarebbe un sistema
efficace che permetterebbe di sostenere queste persone.Infine:
modificare la legge regionale 3/2013 introducendo il calcolo delle
bollette basato sugli Isee degli assegnatari, rimuovendo
contemporaneamente gli obblighi di allaccio forzato al
teleriscaldamento e consentendo agli utenti di potersi
approvvigionare all'operatore energetico più conveniente, perché
non ce lo nascondiamo: le persone in questo momento vengono
obbligate ad allacciarsi al teleriscaldamento, pena lettera di
minacce dicendo: "Se non permetti di farti l'allacciamento al
teleriscaldamento, perdi l'alloggio".Invece molti alloggi avevano
le caldaie autonome, con le quali decidevano qual era il sistema di
alimentazione più conveniente.Per quale motivo non permettere a una
persona di poter utilizzare la fonte energetica che si ritiene più
conveniente? Per quale motivo obbligare al teleriscaldamento,
quando è stato evidenziato - non soltanto per il riscaldamento
degli alloggi di ERP ma anche nel mercato privato - che ha avuto
degli aumenti superiori del 30-40-50-60% rispetto al mercato delle
altre fonti di riscaldamento.Per quale motivo obbligarli? Si vuole
approntare gli alloggi e metterli con il teleriscaldamento, perché
magari un'utenza un domani potrà volerlo utilizzare? Benissimo, li
si approntino, ma si dia anche la possibilità eventualmente alle
persone che sono lì di avere un secondo sistema di alimentazione se
lo richiedono, e che possano utilizzare il sistema che per loro è
più conveniente, stiamo parlando di persone che hanno delle
criticità sociali, non stiamo parlando di persone che hanno uno
stipendio che gli permette di far fronte anche agli aumenti
spropositati degli ultimi periodi.Qui si è parlato di una modifica
alla legge regionale 3/2013, in realtà poi c'è anche un modo più
mediato, c'è la modifica del regolamento ARER sulla suddivisione
delle spese, che nulla dice se non che i consumi vengono bollettati
secondo i consumi.Il problema è che facciamo sempre riferimento a
delle persone che hanno delle criticità sociali, dei problemi
economici, che non hanno possibilità di pagare quello che viene
chiesto loro quando le spese aumentano in questa maniera.
Quindi quest'iniziativa è stata scritta con le migliori
intenzioni e con quest'iniziativa poniamo l'attenzione di questo
Consiglio con l'augurio che possa essere recepita, ma al di là
dell'iniziativa politica in sé, ci auguriamo che i suggerimenti che
abbiamo prodotto, possano essere recepiti e possano essere incisivi
per la vita di tante persone che davvero rischiano - duecento
famiglie, ripeto, secondo gli ultimi calcoli - di non avere più un
tetto sopra la testa.
Presidente -
La discussione generale è aperta. Chi vuole
intervenire, si prenoti.
Non vedo delle richieste... Consigliere Baccega a lei la
parola.
Baccega (FI) -
Credo che il collega Manfrin abbia, con
estrema chiarezza, sottolineato ed evidenziato tematiche che noi
insieme, in questi due anni, abbiamo evidenziato alla Giunta
Lavevaz prima e continuiamo a sottolineare ora.Credo che questa
mozione sia la risultante e la chiarezza definitiva di quanto si
dovrà fare per evitare la "Bomba sociale".Scopriamo che al Comune
di Aosta, dopo una mozione presentata dal nostro gruppo di Forza
Italia, di botto la Giunta Nuti si è svegliata e dice: "Ma qui c'è
un problema sociale". Certo, c'è un problema sociale, ma è da anni
che lo diciamo.Quindi riteniamo che questa mozione vada sicuramente
votata, e invito tutti i colleghi a votarla, perché qui ci sono
tutti i percorsi che erano stati avviati all'epoca quando
Presidente era Rollandin e quei provvedimenti erano ben definiti,
si andava in quella direzione. Il Bando Affitti veniva dato con
grande determinazione alle famiglie nei tempi giusti, nei tempi
previsti, parte del Bando Affitti veniva veicolato ai proprietari e
questo dava anche un po' di tranquillità.Stiamo assistendo a un
mercato esterno del privato che non c'è più e abbiamo l'esigenza
invece di trovare degli alloggi per le persone che vengono
sfrattate.Se ci fosse la possibilità di fare in fretta, e comunque
di trovare un provvedimento che in qualche modo sospenda tutti
questi sgomberi forzosi, perché davvero diventa preoccupante,
inviterei la Giunta a fare le giuste valutazioni.Mi permetto di
aggiungere ancora due riflessioni, io ho chiesto tutti i verbali
delle Commissioni di edilizia residenziale pubblica e credo che da
questo punto di vista, Assessore, si debba far sì che ci sia il
giusto approfondimento dei casi.Non è pensabile che in un'ora e
mezza o due si risolvano cinquanta-sessanta casi per Commissione,
mi pare che ci sia qualcosa che non funziona anche in quella
direzione. Aggiungo un altro pezzo: il ruolo delle assistenti
sociali. Le assistenti sociali devono prendere in carico, in modo
più completo, i casi che si stanno verificando, i casi sociali che
si stanno mettendo in campo soprattutto in questa fase in cui
ovviamente l'ARER fa il suo ruolo - ci sono delle norme, ci sono
delle regole - e dice: "No, io devo sfrattarlo altrimenti non sono
conseguente alle norme".
Quindi noi con convinzione, ma anche con un forte appello alla
maggioranza, diciamo che bisogna andare nella direzione indicata
dai quattro impegni sottoscritti in questa mozione.
Presidente -
Altri? Chiudiamo altrimenti la discussione
generale. La discussione generale è chiusa, per il Governo
l'assessore Marzi.
Marzi (SA) -
A mio modesto avviso, prima d'intervenire
puntualmente, anche per lasciare a onor di verbale alcuni dei punti
in termini anche amministrativi, va fatta una breve premessa di
matrice politica.Quindi breve premessa di matrice politica, lettura
di alcuni punti sulle quattro impegnative di riferimento e poi dopo
una piccola chiosa politica.Tanto per iniziare, una delle cose
belle della scelta di fare delle mozioni, invece che interrogazioni
e interpellanze, sta nel fatto che si possa aprire un dibattito
generale, che si possa parlare in più soggetti ma sta anche nel
fatto che una mozione, a differenza di un'interrogazione o
un'interpellanza, è un atto politico a tutti gli effetti che, come
si direbbe in gergo ha un nome e un cognome, e che quindi, di
conseguenza, esprime a chi ci ascolta una visione politica
assolutamente legittima e che parte da presupposti anche più che
plausibili. Nel momento in cui questa mozione viene discussa e
viene votata secondo le impegnative di riferimento non è più un
atto meramente politico ma, a tutti gli effetti, diventa un atto
amministrativo e le impegnative di riferimento devono essere delle
impegnative che si possono o che non si possono fare.Nel caso
specifico, alcune delle impegnative che andiamo a richiamare sono
delle impegnative - lo dico anche a suffragio di chi ci ascolta -
che di fatto, mi limito alla 3/2013, rivoluzionano gli ultimi dieci
anni di politiche abitative. Politiche abitative che hanno avuto
una storia complessa e che sicuramente alcuni dei presenti
conoscono benissimo, perché le hanno agite direttamente in tutte le
sfaccettature del caso.A mio modesto avviso, è il caso di partire
dalle ultime novità di riferimento rispetto alla 3/2013. Io ricordo
che la 3/2013 è appunto una legge regionale sulle politiche
abitative che prevede tutta una serie di istituti, tra i quali
anche quello appunto della morosità colpevole che però, pur essendo
stata a tutti gli effetti la legge votata nel 2013, dovette
aspettare una legge dello Stato del 2016 per poi, di fatto, venire
applicata.Come richiamato dal collega Manfrin, tra l'altro, questa
famosa deliberazione in capo a un Governo del 2016; tra l'altro
proprio per quanto riguarda i requisiti di colpevolezza, essi
furono individuati sulla base di parametri previsti a livello
nazionale con Decreto interministeriale del Ministero delle
infrastrutture e dei trasporti e dal Ministero dell'economia e
delle Finanze del 30 marzo del 2016.Finalmente questa deliberazione
nazionale - chiamiamola così - permise, e qui ci sono dei colleghi
che l'aspettavano, ma sapete tutti che l'intervento che venne fatto
da questo Governo non andava sicuramente - da questo punto di vista
ha ragione il collega Manfrin - in quelli che erano gli
intendimenti del caso.
Dura lex sed lex
però, quindi di
conseguenza la deliberazione di riferimento, la 974, che applica la
morosità incolpevole, a tutti gli effetti applica quello che, in
termini di legge, si poteva fare.Lo fa, e questo lo diciamo, con
uno spazio amministrativo comunque più ampio rispetto a quello che
in una qualche maniera altre Regioni hanno applicato: si interviene
già con un 20% di perdita di reddito improvvisa, e naturalmente
momentanea - senza andare a leggere ahimè il passato, sono
perfettamente d'accordo - però, comunque, si prende in
considerazione un triennio invece che una semplice annualità.Basta
questo a trattare il tema morosità incolpevole? Assolutamente no,
però se sono stati, di fatto, tracciati dei dettami amministrativi
a livello nazionale da subito rispetto alla morosità incolpevole,
se la nostra legge regionale era del 2013 e si è dovuto aspettare
che lo Stato si muovesse nel 2016 per poi arrivare alle nostre
deliberazioni, qualcosa in termini di legittimità e di azioni in
tal senso avrà pur voluto dire.Io ricordo il collega Baccega che,
in una qualche maniera, a partire dal 2014 se non erro, o 2015, si
trovò a fare, dopo aver fatto un'esperienza amministrativa da
Assessore alle finanze, l'Assessore alle politiche abitative
regionali che aspettava la deliberazione di riferimento, così come
l'aspettavo io che, nel frattempo, nel periodo 2013-2015, mi trovai
a gestire lo stesso tipo di politiche nel capoluogo regionale, e
questa delibera non arrivava.Nel frattempo sono stati tanti ad
avvicendarsi ma si è dovuto aspettare tempo fino alla 974 che,
guarda caso, addirittura a livello regionale è solo del
2022.Veniamo anche sulla questione che riguarda invece l'emergenza
abitativa, altro tema invece fortemente complesso.È un aspetto dove
sicuramente sarà necessario intervenire, anche nell'ambito della
modifica della 3/2013 che abbiamo trattato; è anche necessario però
intervenire sulla questione della carenza degli alloggi rispetto
all'emergenza abitativa.Perché dico questo? Perché si ricorderanno
tutti i tipi d'intervento che si sono fatti a proposito
dell'emergenza abitativa, dal 2013 in poi - ma in realtà già prima
- che uno dei criteri di riferimento che venne preso in esame era
la disponibilità di alloggi sul mercato privato. Erano tempi
assolutamente diversi.Io ricordo che, quando nel 2013 mi trovai ad
avvicendare il collega al Comune di Aosta, mi trovai in una
situazione che era partita da interventi al di sotto dei 100 mila
euro da bilancio pubblico del capoluogo regionale su questo tema e
che, a tendere, nel 2015 era arrivato quasi a un milione di euro di
spesa, perché l'emergenza abitativa impelleva talmente tanto che
poi, come sono i giochi della politica, si intervenne a livello
legislativo centrale nel far passare - scelta che poi dopo comportò
anche il passaggio della gestione delle case popolari sull'ARER, e
quindi la non diversificazione tra APS - la questione del disagio
socio-abitativo non soltanto a uno degli aspetti legati
all'emergenza abitativa, ma addirittura a un controllo centrale di
natura regionale, e, guarda caso, in uno strano avvicendamento, io
non mi occupavo più di politiche abitative ma il collega Baccega fu
quello che in una qualche maniera centralizzò questi passaggi,
vista la difficoltà che nel frattempo ebbe nella gestione proprio
di un tema che era quello dell'emergenza abitativa.Qual è la
differenza tra allora ed oggi? Il fatto che il mondo delle case in
disponibilità in Valle d'Aosta, ma in realtà in tutta Italia, è
cambiato, tant'è che oggi ci troviamo nella condizione che anche
nelle interlocuzioni tra Regione e ARER si prevede che il 20% delle
case di ERP che si dovessero trovare disponibili in questo periodo
debbano essere messe in disponibilità dell'emergenza abitativa;
mentre invece ai tempi lei si ricorderà che, per fortuna, c'erano
dei proprietari di casa che, in una qualche maniera, mettevano in
disponibilità i propri alloggi proprio per far fronte a questo tipo
di evenienza, quando, tra l'altro, le politiche abitative non
avevano raggiunto il livello di emergenza che è stato raggiunto
oggi.Veniamo a un aspetto più tecnico, ma prima mi permetto di
lambire brevemente la questione del Bando Affitti, perché in una
qualche maniera ieri, in un'iniziativa che il collega Manfrin ha
rappresentato è stato chiaramente identificato il fatto che siamo
riusciti tutti assieme a partire con questa maniera di gestire il
Bando Affitti. È una maniera che probabilmente velocizzerà certi
tipi di processi: almeno ad oggi siamo arrivati a quasi tremila
richieste, ma sicuramente, visto che è stata una prima volta, ci
prendiamo l'impegno comunque di fare tutta una serie di verifiche,
soprattutto per i criteri che lei ha evidenziato ieri sul digital
divide, quindi sul fatto che c'è una parte della popolazione che in
una qualche maniera non riesce ad accedere a quel tipo di
mobilità.Vediamo la DGR 1794/2016 che prevede che la determinazione
del canone di locazione degli alloggi ERP venga effettuata sulla
base dell'ISEE di ciascun nucleo, oltre che in base alle
caratteristiche intrinseche dell'alloggio, la metratura, la
posizione, la vetustà eccetera.Viceversa invece, per quanto
riguarda le spese, si tratta di ripartire tra i vari inquilini
spese effettivamente sostenute in via anticipata dall'ARER o dai
condòmini, in caso di condomini con amministrazione esterna.La
ripartizione quindi non può che avvenire sulla base dei consumi di
ciascun nucleo per quanto riguarda il riscaldamento, le acque,
l'acqua calda sanitaria e su base millesimale per quanto riguarda
le altre spese condominiali.Non sarebbe quindi in alcun modo
possibile parametrare le spese in base all'attestazione ISEE,
poiché le tariffe degli enti erogatori di servizi sono quelle sul
libero mercato senza che esistano fasce agevolate, seppure il
ricorso a gare pubbliche cui l'ARER è tenuta per l'individuazione
degli operatori economici garantisca il prezzo più
competitivo.Questo naturalmente ha determinato, in termini di
dibattito politico da parte della minoranza, una proposta di
variare questo parametro, ma poi tutti quanti noi sappiamo che per
quanto riguarda questi parametri dappertutto funzionano a
consumo.Per intervenire invece sull'indiscussa difficoltà di alcuni
nuclei che si trovano sotto la soglia del minimo vitale a far
fronte alle spese, anche in ragione dei recenti aumenti delle spese
energetiche, bisogna ragionare, ma non solo su questo, nell'ambito
della prospettata revisione della legge n. 3/13 sull'individuazione
di un fondo ad hoc in favore degli assegnatari ERP per tale
finalità.Cito ancora un aspetto che comunque fa parte delle
impegnative, ed è quello di Telcha sul quale poi dopo, chi ha
vissuto il Comune di Aosta - e qui ci sono delle persone che
l'hanno vissuto - ricorderà dibattiti che oramai assumono a un
ventennio, senza fare citazioni del caso.Con riferimento alla
questione dell'allacciamento al teleriscaldamento, già più volte
oggetto di iniziative in quest'Aula, la scelta di collegare un
numero crescente di alloggi che non comporta costi aggiuntivi
rispetto alle altre fonti di approvvigionamento è legata a
molteplici fattori attraverso una politica di centralizzazione che
di fatto, tra l'altro, è stata presa in carico anche ultimamente
con l'ultimo confronto e l'amministratore di condominio - chiamiamo
così l'ARER - è riuscito a contrattare con Telcha un contratto che,
di fatto, prevede lo stesso tipo di tariffe che vengono applicate
alla Regione autonoma Valle d'Aosta.Cosa successe ai tempi? Io
credo che il dibattito che nacque in Consiglio comunale ad Aosta
sul tema - perché ai tempi la APS faceva da amministratore di
condominio al posto di ARER per le quasi 900 case popolari che
venivano gestite - è un dibattito politico che ha avuto tanti
sostenitori e tanti soggetti che avversavano il tema, ma
sicuramente le richiamate caldaiette di cui sopra - chi ha avuto
l'onore di gestire l'Edilizia Residenziale Pubblica del capoluogo
regionale per qualche anno, o anche solo di audirlo, io ho audito
per tre anni e mezzo chi mi ha preceduto parlarne, ricordo l'allora
Vicesindaco Follien che da lungo Assessore ai lavori pubblici aveva
un'iniziativa al mese sul tema teleriscaldamento, e quando sarebbe
finalmente arrivato il teleriscaldamento... - in realtà erano uno
degli ultimi aspetti di autogestione nel riscaldare l'acqua e le
case dell'Edilizia Residenziale Pubblica del capoluogo regionale
che non garantivano né questioni di sicurezza né altri tipi di
questione. Tra l'altro, obbligavano tantissimi assegnatari di
Edilizia Residenziale Pubblica a cercare un aiuto perché, anche in
quel caso, purtroppo non riuscivano a trovare coperture
finanziarie, anche perché lì veramente, tra questioni di sicurezza
e questioni di costi, la situazione non andava benissimo.Per quanto
riguarda le impegnative di riferimento che vengono richiamate sono
tutte quante impegnative che propongono una visione politica
dell'Edilizia Residenziale Pubblica corretta; a mio modesto avviso
c'è un aspetto fondamentale sulle questioni della morosità che in
una qualche maniera va evidenziato, cioè il fatto che sicuramente
oggi bisogna intervenire, ma non credo ci siano gli spazi
politico-amministrativi per intervenire sull'atto che a oggi è
stato individuato.Probabilmente, quello che va assolutamente fatto
è rendersi conto che esiste un mondo all'interno dell'ERP che
comunque sfugge al concetto di morosità incolpevole, per quella che
oggi è la normativa alla quale, quando si scrive un atto, bisogna
rifarsi e quindi probabilmente, nei ragionamenti sulla 3 e nei
ragionamenti nei rapporti tra noi e l'amministratore di condominio,
l'ARER, noi dobbiamo tutti quanti assieme trovare una
soluzione.Perché? Perché non è intervenendo su quelli che sono i
criteri oggi possibili sulla normativa della morosità incolpevole
che si riesce a far fronte a due aspetti.Il primo: la situazione
pregressa. Noi ricorderemo che chi si occupava di Edilizia
Residenziale Pubblica si trovava nella condizione di vivere anche
di trasferimenti dedicati come capita oggi per noi. Un milione di
euro all'ARER lo diamo; ai tempi la cifra era più o meno quella ma
poi, in realtà, con l'APS c'erano altri tipi di ritorni perché
pagava il canone di occupazione del suolo pubblico.Detto ciò, però,
sicuramente i tempi erano diversi. Oggi noi ci troviamo con una
parte del pregresso, e quindi di tutte quelle che sono le posizioni
debitorie pregresse che non riescono a inserirsi all'interno delle
dinamiche di sopravvenuta perdita di reddito, - e non entro nel
merito dell'articolo 44 e 45 della 3/2013 -, ma allo stesso tempo
però non si riesce neanche a venire incontro a una serie di
situazioni che vengono prese in carico semplicemente con la
gestione dei piani di rientro.È però opportuno anche dire una cosa:
è vero che sono state date delle cifre anche nell'analisi mi sembra
della 47 dello scorso Consiglio, però - perché poi la mia lettura
proseguiva collega Manfrin, io lo so che per limiti di tempo,
quando si presenta un'iniziativa ci si ferma nella presentazione
dei dati -a fronte di 181 richieste di sfratto, io poi dopo ne ho
evidenziate di sfratto realmente applicate semplicemente 12, che
poi ho evidenziato, e ho anche detto che gli sfratti erano in
sospeso, fatta eccezione per gli articoli 44 e 45.Nella relazione
che l'ARER fa annualmente, tra l'altro, prende assolutamente in
capo lo stesso tipo di dati, e lo fa sul 2022, ad esempio, dove
dice: "Sono stati sottoposti n. ottantuno piani di rientro per la
rateizzazione dei debiti accumulati, di cui cinque si sono conclusi
con la completa restituzione del debito e n. 21 sono stati fatti
decadere per inadempienza contrattuale".ARER stessa, in una qualche
maniera, fa un quadro economico molto complesso dove evidenza delle
difficoltà, proprio per il fatto di dover fare manutenzione
ordinaria con quelle che sarebbero le pigioni incassate, ma, visto
il problema della morosità incolpevole e del passaggio anche di
quasi 900 case dal Comune di Aosta, evidenzia questo genere di
problemi.
Per questo motivo, da un punto di vista politico - e chiudo - è
assolutamente impossibile votare un'iniziativa politica con questo
tipo di finalità, perché, di fatto, prende in considerazione tutta
una serie di aspetti sui quali sicuramente dovremmo confrontarci,
ma approntare un atto di questo genere, oltre a non essere
possibile da un punto di vista amministrativo, è il lavoro
giustamente politico di chi fa minoranza e non governa.
Dalle ore 15:59 assume la Presidenza il vicepresidente
Marguerettaz.
Marguerettaz (Presidente) -
Collega Manfrin per la
replica.
Manfrin (LEGA VDA) -
Dire che non mi aspettavo questo tipo
di risposta, comporterebbe mentire, quindi evidentemente mi
aspettavo questo tipo di risposta, Assessore, e voglio cominciare
dalle cose positive che lei ha detto.Lei ha detto - e questo, mi
creda, avrò modo di ricordarglielo più volte nelle prossime
settimane e nei prossimi mesi - ha detto una cosa fondamentale
sulla quale concordo: "Ogni impegnativa votata da quest'Aula, da
impegnativa politica diventa atto amministrativo". Condivido,
Assessore, condivido pienamente.C'è poi però un problema
trascurabile, cioè il fatto che a parecchie impegnative che si sono
votate e sono state votate da questo Consiglio, a prescindere dal
Governo, in questi anni, poi non si sia dato seguito.Quindi di
questo le chiederemo conto, ma non soltanto di questo, ma in
generale, di quelle iniziative votate e a cui non è stato dato
seguito.Ad esempio - mi scusi se la disturbo assessore Marzi,
soltanto un piccolo riferimento a lei e all'assessore Bertschy -
quando abbiamo parlato proprio di Telcha e quando abbiamo detto che
possedendo CVA una parte delle quote di Telcha, avremmo potuto
agire e interloquire con la società, per capire le motivazioni di
questi rincari e agire di conseguenza.Questo non mi pare che sia
stato fatto, eppure io prendo a prestito le sue parole, assessore
Marzi, questo era un impegno politico che si è trasformato in
impegno amministrativo, e non sollevi - così poi entriamo nel
merito di quello che ci ha detto, assessore Marzi - il fatto che
l'ARER abbia interloquito con il teleriscaldamento, con Telcha, e
abbia ottenuto che Telcha applichi lo stesso prezzo all'ARER
rispetto alla Regione, perché questo evidenzia un errore: che non è
stato fatto prima, innanzitutto.Per quale motivo alla Regione è
stata applicata una tariffa e all'ARER un'altra? Lei sa spiegarselo
per quale motivo non è stato fatto da subito?E proprio nel settore
nel quale c'è maggiore attenzione, ci deve essere maggiore
attenzione ai prezzi e ai costi, si è ignorata questa necessità. Ce
lo sa spiegare, assessore Marzi? Non ce lo sa spiegare, però lei lo
presenta come una questione positiva.Il problema però è sempre che
- come è stato sottolineato non dal sottoscritto ma da
amministratori di condominio, da inchieste giornalistiche dei miei
colleghi - è stato evidenziato che il teleriscaldamento ha portato
un aumento del 30-40-50-60% dei costi e quindi anche se lei fa dei
contratti che hanno una particolare attenzione nei confronti della
pubblica Amministrazione, quegli aumenti comunque si scaricano, non
50-60% dei costi rispetto a prima ma 30-40-50-60% dei costi in più
rispetto agli aumenti che gli altri operatori hanno avuto, questo è
il problema fondamentale! Ma lei dice che è stato fatto un
ragionamento di centralizzazione del riscaldamento degli
alloggi.Assessore, io vorrei davvero fare un giro con lei in
qualche quartiere che è stato allacciato a forza con minacce e
dire: "Guardi, sa signora, sa gentile signore, è una questione di
centralizzazione degli alloggi, poi se vuole le lascio anche il
conte Mascetti che le spiega in maniera più approfondita le
motivazioni".Ci penserà l'avvocato sicuramente con il quale
dovrete, gioco forza, confrontarvi.Quello che è il problema vero è
che il discorso prodromico che lei fa, Assessore, è un discorso che
non tiene conto di un fattore importante, cioè il fatto che
l'Edilizia Residenziale Pubblica e il Bando Affitti si rivolgono a
persone che hanno difficoltà.L'Edilizia Residenziale Pubblica non è
una gestione degli alloggi, abbiamo già una società regionale che
gestisce gli affitti, gestisce gli immobili e può affittarli
tranquillamente ai prezzi di mercato.L'Edilizia Residenziale
Pubblica e il Bando Affitti invece si rivolgono a persone che hanno
un particolare stato di necessità e non possono essere trattate al
pari di alloggi normali, con affitti di mercato.Lei dice in maniera
pilatesca che le disposizioni nazionali sulla morosità incolpevole
sono quelle e si sono seguite. Assessore, lei dimentica che in
realtà noi possiamo essere molto più larghi, noi possiamo applicare
maglie molto più larghe rispetto a quelle disposizioni, perché lei
dovrebbe aver letto l'articolo relativo all'emergenza abitativa che
dice banalmente che i criteri li stabilisce la Giunta, non la
Giunta in relazione alle disposizioni nazionali sul settore; le
disposizioni che regolano la disciplina della morosità incolpevole
le stabilisce la Giunta regionale e, se la Giunta regionale
stabilisce che le persone che sono, ad esempio, al di sotto del
minimo vitale - minimo vitale che assomma a circa 400 e qualcosa
euro percepiti al mese - per una questione di difficoltà economica
della persona e del nucleo hanno diritto ad accedere alla morosità
incolpevole, è chiaro che questa è evidentemente una possibilità
dell'Amministrazione.Lei ci ha detto, Assessore, che c'è una
carenza di alloggi, e io concordo, questa è un'altra delle cose
corrette che ha detto, c'è una grave carenza di alloggi sul mercato
privato, però io le faccio una domanda: lei, o il suo Governo, o
chi prima di lei, ha mai provato a confrontarsi con i
rappresentanti dei possessori di casa privati? Perché, vede, noi
qualche giro e qualche ricognizione l'abbiamo fatta e ci è stato
detto che un'interlocuzione era avvenuta parecchi anni fa, e poi si
è detto che a fronte delle disponibilità formulate, quindi quando i
privati hanno formulato le disponibilità, li si è abbandonati a
loro stessi.Questo poteva essere un settore che davanti anche
sviluppo e sostegno ai privati.Ho un alloggio? Lo do alla pubblica
Amministrazione che lo utilizza per supportare delle persone che
sono in una situazione di difficoltà economica e ci guadagnano
tutti, ci guadagna la pubblica Amministrazione che ha un alloggio
dove mettere una persona bisognosa, ci guadagna il privato che
percepisce un affitto per un alloggio, invece che lasciarlo vuoto,
e ci guadagna la persona che ha finalmente un tetto sopra la testa,
ma nessuna interlocuzione è avvenuta in questo caso.Ancora dice che
è impossibile modificare il regolamento del canone delle spese e
dei servizi.Allora guardi, mentre lei parlava, io ho preso
l'articolo 38, che è quello che disciplina proprio il regolamento
del canone per le spese e per i servizi.Dice: "Gli inquilini sono
tenuti a rimborsare all'ente gestore le spese accessorie dirette e
indirette per i servizi prestati nella misura fissata dall'ente
stesso", fissata dall'ente, non dice che obbligatoriamente devono
rimborsare tutto, dice che è l'ente che fissa la misura del
rimborso, quindi l'ente è lei, l'ente è lei con l'ente strumentale
che gestisce gli alloggi.Non si nasconda dietro le leggi,
Assessore, prenda le sue responsabilità.E ancora, lei dice che non
ha detto quello che io le ho attribuito o che c'era una parte
successivamente. Ma vede, assessore Marzi, lei è venuto in aula e
ci ha detto che gli sfratti in tutto erano dodici, però lei si devi
mettere d'accordo, perché l'assessore Forcellati del Comune di
Aosta ha detto che gli sfratti erano diciannove.Lei dice che li
avete ridotti a dodici, allora c'è già una discrepanza fra i dati.E
poi dice: "Beh, ma quelli sono esclusi rispetto agli articoli 44 e
45 della legge regionale 3/2013".Grazie al piffero o a qualsiasi
altro metaforico strumento, assessore Marzi.Lo sa che cosa
disciplina l'articolo 44 e 45? Lo sa bene. L'articolo 44 disciplina
la decadenza per morosità. E certo, quella è la prima causa di
decadenza! La domanda che però io le faccio, Assessore, anche in
relazione a questo è: ma caspiterina, ma lei lo sa che ci sono
persone che hanno circa 90 mila euro di bollette non pagate e sono
ancora negli alloggi?!Se vogliamo essere quelli che fanno i ligi al
dovere, noi siamo ligi al dovere e giustamente la legge regionale
ci dice, all'articolo 44, che se non paghi quattro bollette, vai
fuori di casa, e questa legge c'è dal 2013.Allora se io sono ligio
alla legge, 92 mila euro non li accumulo in quattro bollette, a
meno che lei non ci nasconda delle mega ville con piscina che hanno
affitti di 25 mila euro al mese, ma io tendenzialmente temo di
poterli escludere dal novero degli alloggi disponibili nel
patrimonio ERP.Quindi significa... e questo è soltanto un caso
perché io parecchie paginate, 10 o 15 pagine di persone che hanno
più di quattro bollette non pagate, ma sono centinaia di persone, e
queste centinaia di persone sono ancora a casa loro.Allora io
dovrei capire come mai dal 2013 a oggi ci sono diverse persone che
non hanno pagato l'affitto e diverse altre sì.Se però io incrocio i
dati con l'Isee, trovo persone che hanno Isee zero, trovo persone
che hanno Isee 10 mila e trovo persone, assessore Marzi, che hanno
Isee 90 mila. Ci sono persone che hanno 90 mila euro di Isee nelle
case popolari, lo dico perché magari non tutti lo sanno che abbiamo
un criterio di ingresso, massimo 8.500 euro di Isee, ma non abbiamo
un criterio di uscita; vuol dire che se io oggi prendo la casa
popolare e domani vinco un miliardo di euro al SuperEnalotto, io
mantengo l'alloggio.Allora io mi chiedo: ma se c'è questa
draconiana applicazione della legge, sulla quale potrei essere
d'accordo, fino dal 2013 c'è la legge, con quattro bollette non
pagate vai fuori di casa, ed è applicata fin dai suoi albori, per
quale motivo ci sono persone che hanno maturato un debito di 90
mila euro? E perché queste non vengono sfrattate e tante altre sì?
Ripeto, caso del 4 aprile: la mattina del 4 aprile, signora di 60
anni, 8 mila euro di Isee, presa e sbattuta fuori di casa, perché
tanto va bene così.Io non credo che questo sia un sintomo di
attenzione verso il sociale né un sintomo di attenzione verso le
persone che hanno una necessità.Quindi, Assessore, io credo che lei
abbia fatto la sua scelta e abbia pesato le parole, o forse non
l'ha fatto e non le ha pesate, e non si rende conto di quello che
sta per arrivarle addosso, però nessuno qui dica che non vi avevamo
avvertiti.La "Bomba sociale" c'è, la "Bomba sociale" è già esplosa
in parte ed esploderà ancora maggiormente nei prossimi periodi e la
possibilità di incidere c'è.
Oggi, quando premerete quel pulsante, deciderete voi se quella
"Bomba sociale" può essere fermata oppure se volete che quella
"Bomba sociale" vi investa tutti.
Dalle ore 16:07 riassume la Presidenza il presidente
Bertin.
Bertin (Presidente) -
Si è prenotato il consigliere
Baccega per dichiarazione di voto.
Baccega (FI) -
Per dichiarazione di voto, anche se sarebbero
davvero tante le cose da ribadire rispetto alle considerazioni che
ha fatto l'assessore Marzi, al quale io riconosco e ho sempre
riconosciuto una certa sensibilità in quest'ambito e in questo
settore.È vero che io dal 2008 al 2018, prima in Comune e poi in
Regione, ho seguito questo percorso, l'Edilizia Residenziale
Pubblica, e ho seguito il percorso della legge 3, perché c'era una
legge che non era una legge nostra, era la legge Rollandin, ma
l'abbiamo portata avanti secondo i criteri che si potevano
individuare all'epoca.Ma ci sono stati dei forti cambiamenti, il
discorso sociale in questa regione si è modificato notevolmente,
abbiamo voluto accentrare in una logica regionale, perché i Comuni
erano fortemente in difficoltà rispetto all'emergenza abitativa,
non riuscivano a gestirlo quel percorso, ed eravamo riusciti a dare
delle risposte importanti, anche attraverso i privati, e poi che
cosa è subentrato? La burocrazia che ha individuato nel contratto
trilaterale un percorso che ha messo in difficoltà ovviamente i
proprietari perché non capivano bene quali erano gli interlocutori
e trovavano spesso anche gli alloggi in stato veramente drammatico,
mal gestiti eccetera, perché mancavano i controlli, perché
bisognava ribadire che si facevano i controlli.Allora si è affidato
a un unico ente, all'ARER, però ahimè, abbiamo sollecitato anche
ulteriori cose rispetto all'atteggiamento dell'ARER; prima avevamo
per esempio al Quartiere Cogne l'APS, un'APS che aveva un suo
ufficio dedicato all'interno del quartiere che riceveva tutti, che
dava disponibilità a tutti, che raccoglieva le informazioni che
arrivavano e chiedevano le famiglie, i capi scala, e poi avevamo
una squadretta di piccole manutenzioni.La mancanza di alloggi per
l'emergenza abitativa, la mancanza di alloggi per tutto, sono
quattro anni che c'è una graduatoria di oltre 500 case, siamo a 576
di Edilizia Residenziale Pubblica nella graduatoria, rimangono
quelle e cresceranno ancora di più, perché sono anni che non si
fanno alloggi. Lei invece ricorderà bene che negli anni in cui
abbiamo collaborato prima al Comune di Aosta e poi quando lei mi ha
sostituito al Comune di Aosta, ogni anno c'erano almeno 100-150
alloggi nuovi da assegnare, compresi quelli ristrutturati a nuovo,
e quello era un servizio e un percorso virtuoso, che si era messo
in campo e si dava fiato alle esigenze della collettività.Ma quando
alla fine si è bloccato tutto, e qualcuno ha bloccato tutto, e si
dovrà assumere le responsabilità, ecco che si arriva alla famosa
"Bomba sociale" che è esplosa e che è venuta fuori nel Consiglio
comunale di Aosta ma che noi da due anni avevamo sottolineato più
volte ...e se vado a tirar fuori gli interventi divento matto.
Quindi questo è il percorso che bisogna individuare.È davvero
strano che la maggioranza non voglia approvare quest'impegno, è
davvero strano perché la situazione è fortemente preoccupante.Hanno
cacciato uno dall'ex Casa Gagliardi, la vecchia clinica, un
monolocale, 540 euro di pensione al mese, "Eh, amico mio, non hai
un calo di reddito, vai fuori"; sono andati con la Polizia e
l'hanno buttato fuori. Ma si può arrivare a questi livelli in Valle
d'Aosta? Con un miliardo e mezzo di bilancio?! Ma siamo fuori dal
mondo, ragazzi, fuori dal mondo! Assumiamoci delle responsabilità
serie. Siamo pronti a collaborare con voi per darvi delle
indicazioni ma non si può andare avanti così a buttare la gente in
mezzo alla strada, perché diventa uno stillicidio!
Noi voteremo a favore.
Presidente -
Altre dichiarazioni di voto? Consigliere
Marquis.
Marquis (FI) -
Aggiungo anch'io due considerazioni per dare
integrazione a quello che è stato detto finora.Sicuramente,
Assessore, il problema è enorme sotto il profilo del disagio
abitativo, credo che non sia ancora venuto tutto in luce nella sua
dimensione.Si è parlato in modo esaustivo di tutti coloro che
abitano nell'Edilizia Residenziale Pubblica, ci sono 1.019 famiglie
che hanno un Isee inferiore a 12.500 euro e nel mercato libero ce
ne sono altre 3 mila. Questo significa che ci sono 4 mila famiglie
valdostane con un Isee al di sotto dei 12.500 euro che hanno
analoghe situazioni economico-sociali.Il 25% sta nell'ARER e il 75%
nel mercato libero.Credo che bisogna studiare questo fenomeno,
Assessore, in tutta la sua dimensione, perché diversamente andiamo
incontro a dei brutti tempi in Valle d'Aosta.In totale lei mi pare
che abbia detto prima che ci sono stati sette od otto sfratti
esecutivi, però se guardo i dati valdostani acquisiti dal Ministero
dell'Interno ce ne sono stati 185 all'anno di sfratti esecutivi
forzati, di gente che ha meno di 12.500 euro di Isee, quindi sono
problemi grandissimi e che meritano un'attenzione assoluta,
questi.Il collega Manfrin ha detto che ci sono anche dei casi
nell'edilizia residenziale che sono scandalosi, con gente con 80
mila di Isee. Io aggiungo: c'è gente con 150 metri di alloggio: una
persona singola, 150 metri quadri! Forse c'è qualcosa che non
quadra.Quindi, Assessore, credo che il fenomeno vada studiato in
tutte le sue dimensioni, perché, diversamente, non se ne esce, non
si riescono a dare le risposte adeguate. Probabilmente c'è anche
gente che non riesce a pagare il riscaldamento perché ha delle
superfici che sono spropositate rispetto alle esigenze del nucleo
familiare. Ci sono quindici nuclei familiari mono personali che
hanno degli alloggi più grandi di 100 metri quadrati, è normale?
Secondo me no, perché non si danno delle risposte adeguate, si
mette della gente che ha degli Isee bassissimi in difficoltà
maggiore perché non sono in grado poi di sostenere le spese.Quindi
anche questo tipo di politica di assegnazione deve essere rivista
completamente, gli alloggi devono essere su misura dei componenti
del nucleo familiare.Carne al fuoco ce n'è tanta da mettere, però
quello che penso che vada fatto è studiare, sotto il profilo della
multidisciplinarietà, quest'argomento, perché ci sono diversi
fattori che a oggi non sono ancora stati considerati e sono
fondamentali per poter capire in che termini è la questione per
dare risposte che siano adeguate alle problematiche che la gente
vive.Noi, come ha detto il collega che ha fatto la dichiarazione di
voto prima, sosterremo la mozione.
Presidente -
Vi sono altre dichiarazioni di voto? Se non
vi sono altre dichiarazioni di voto, mettiamo in votazione.
Mettiamo in votazione. La votazione è aperta. La votazione è
chiusa.
Presenti: 35Votanti: 16Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet e Testolin)
Il Consiglio non approva.
