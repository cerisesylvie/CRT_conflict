Classificazione
GIUNTA REGIONALE



Oggetto del Consiglio n. 710 del 23 settembre 2009 - Resoconto
OGGETTO N. 710/XIII - Elezione del nuovo Assessore alla
sanità, salute e politiche sociali.
Presidente
- La parola al Presidente della Regione,
Rollandin.
Rollandin (UV)
- Come tutti i Consiglieri hanno potuto
capire, nella presentazione, anche se non l'ho esplicitato, delle
dimissioni nell'iniziare il dibattito ho inserito anche gli
argomenti che erano direttamente conseguenti e che quindi portavano
all'individuazione della scelta per la nomina dell'Assessore alla
sanità e politiche sociali nella persona del dottor Alberto
Lanièce.
Presidente
- La discussione è aperta.
La parola al Consigliere Louvin.
Louvin (VdAV-R)
- Grazie, Presidente. Nel '600
Shakespeare avrebbe sicuramente aggiunto ai grandi drammi storici,
al Riccardo III e all'Enrico VIII, anche l'Alberto IV...
Augusto Rollandin, Presidente di questa Regione, mette in scena,
oggi - e lo ha dipanato poco fa - il canovaccio di una vicenda che
ci porta, per la quarta volta, a votare nell'arco di 15 mesi una
stessa persona, uno stesso collega Consigliere per pochi mesi, che
ha svolto in questo periodo le funzioni di Assessore alla sanità.
Diamo la lettura cronologica che ha dato il Presidente, ma ne
ricordiamo forse dei profili che sono rimasti leggermente in ombra:
l'averlo votato insieme ai colleghi della Giunta, dopo che aveva
avuto, rispetto alla questione dell'ineleggibilità che era parsa a
noi - e non solo a noi - molto evidente, e quindi in seguito ad una
pronuncia politica di questo Consiglio che lo graziava rispetto a
questa condizione il 1° luglio 2008... Lo ricordiamo
indecorosamente riproposto il 1° ottobre dello stesso anno, dopo
che la Corte d'Appello con sentenza già esecutiva lo aveva
dichiarato ineleggibile, riproposto a quest'aula e bocciato da
quest'aula - vorrei ricordarlo - in una votazione che fu ripetuta
dopo che, con autorità, il Presidente della Giunta richiese la
convocazione immediata, successiva di una nuova seduta, che portò a
forzare quelle resistenze interne che allora sembravano manifestare
all'interno del movimento di maggioranza e dei suoi alleati delle
obiezioni non di poco conto alla rinomina dell'Assessore Lanièce.
Lo si rivota con un inedito assoluto per questo Consiglio, per
quanto sia vero che abbiamo conosciuto tante volte degli assessori
tecnici, e ne aggiungeremo magari anche qualcun altro alla lista
che è stata fatta, partendo da Mario Andrione che sostituì Corrado
Gex in quest'aula come Assessore all'istruzione, e tanti altri,
ma... il punto non è un Assessore tecnico.
Il punto è: questo Assessore, questo collega rispetto al quale
non un parere del prof. Bin richiesto dalla parte, ma un parere
diciamo che fa Stato, che è quello della Corte di Cassazione, dice
che questa vicenda dell'elezione del collega Lanièce ha portato un
vulnus
(traduco: una ferita) alla
par conditio
degli
altri candidati. Gli altri candidati sono candidati di quest'aula,
alcuni dei quali hanno ricorso contro l'elezione del loro collega
Lanièce, e non sono Consiglieri di questa parte politica. Una
ferita arrecata dalla partecipazione alla competizione elettorale
per la carica regionale di un soggetto che intendeva spendere la
sua qualità di organo di ente, eccetera, comunque facente capo alla
Regione con il rischio che il titolare di detta carica
amministrativa potesse indebitamente influire nella competizione
attraverso forme di
captatio benevolentiae
(parlano latino i
giudici) degli elettori, cioè utilizzando la sua carica. Non ci
interessa calcare la mano su questo aspetto, ma ricordarvi che una
Corte d'Appello e una Corte di Cassazione hanno sancito questa
ineleggibilità, hanno detto che la partecipazione non era corretta
e... non abbiamo sentito l'ombra di una parola di giustificazione
da parte di una forza politica che si è avvalsa di questa
partecipazione e che quindi ne ha tratto profitto!
Perché siamo qui, a votare di nuovo o, meglio, siamo qui
sollecitati ad una richiesta di voto di nuovo per il dottor Lanièce
per la quarta volta, nonostante dei cittadini abbiano pagato, dei
Consiglieri abbiano pagato per far rispettare la legge, e una
parola definitiva sia stata pronunciata? Perché ci sono due piani
confusi! Qui, mentre il Presidente della Regione ci portava al
pascolo nelle ampie praterie della storia degli assessorati tecnici
e delle vicende amministrative dell'assessorato, lo ringraziamo
comunque di questo ampio
excursus
, mentre ci portava in
queste vaste praterie, noi ritenevamo una cosa molto semplice e
quanto fosse distante dalla morale comune, dalla percezione della
giustizia che hanno i nostri concittadini il fatto che la
conclamata ineleggibilità potesse consentire di mantenere, senza
soluzione di continuità, le funzioni di membro del Governo di
questa Regione. Trattandosi di Assessore alla sanità è giusto
parlare di "accanimento terapeutico" per tenere in vita questa
posizione assessorile, ma in fondo questo pellegrinare del collega
da Erode a Pilato, dal Conseil fédéral alle riunioni di maggioranza
e all'aula di questo Consiglio per trovare una motivazione che ne
conforti il mantenimento, è qualcosa di molto distante da quello
che noi realmente dovremmo fare nella votazione di un Assessore:
dare una fiducia politica a chi ha oggettivamente le condizioni per
rivestire questo ruolo, sia esso tecnico, sia esso politico, il
problema ovviamente va valutato dalle forze che esprimono il
Governo.
Cosa c'entriamo, noi, con questa abluzione, questo bagno
purificatore che si vuole fare nell'aula di questo Consiglio? Non
siamo in India, non siamo nel Gange dove bisogna ripassare
attraverso questa "prova purificatrice" per dimostrare che in fondo
tutto è stato risolto? Nulla è stato risolto! Anzi, la vicenda si è
conclusa nel senso opposto a quello che viene chiesto a questo
Consiglio di avallare e noi non avalleremo! Non solo non
l'avalleremo per la mancanza di fiducia politica che ovviamente non
abbiamo dato e non diamo a questo Governo e a chi lo presiede, ma
non la diamo come adesione nemmeno ad una procedura che è
arbitrariamente utilizzata: quella di una rielezione dell'Assessore
per superare dei problemi politici tutti interni. I panni sporchi,
il movimento di maggioranza relativa, se li lavi in casa e non
tenti di far dire a questo Consiglio ciò che questo Consiglio non
ha da dire!
Crediamo - e lo abbiamo detto presentando parallelamente ai
colleghi del Partito Democratico una mozione che invitava alle
dimissioni - che fosse necessario, sì, fare quel gesto di
dimissioni che è stato fatto, ma - e lo abbiamo chiesto
espressamente - che dovesse esserci una nomina di un nuovo
Assessore, perché ci vuole un Assessore legittimo e "legittimità"
non vuol dire che sono stati superati tutti i requisiti di legge,
vuol dire che sono stati superati i requisiti di giustizia, di
ragione e i principi morali: questo è il senso della legittimità di
un organismo politico! Altra cosa è la legalità. E qui, che di
legalità che ci si faccia poco conto, lo sappiamo già da tempo. Ma
qui è un problema di legittimità dell'azione di governo e noi
crediamo che sia una sberla forte, decisa, non a noi
dell'opposizione, non tanto e forse il problema, lì, riguarda
direttamente i colleghi della maggioranza che soffrono, hanno
sofferto di questa forzatura ulteriore, ma una sberla all'opinione
pubblica di questa Regione, che non crederà più nel senso della
giustizia, nel far rispettare determinate regole, e che attivandosi
da liberi cittadini o da forze politiche per ottenere la
restaurazione di questa
par conditio
elettorale e di questa
regolarità dell'azione amministrativa si debba avere la conseguenza
che nulla cambia... che si facciano quattro elezioni per non
cambiare mai nulla!
Se abbiamo scomodato Shakespeare chiediamo scusa, non era
sicuramente una vicenda all'altezza della sua statura letteraria,
perché è più una pantomima che è stata messa in scena in questi due
giorni, dando la sensazione all'opinione pubblica che qualcosa
succedesse, per fare gattopardescamente in modo che nulla
cambiasse, che tutto rimanesse come prima. Lo dico tranquillamente
a nome dei colleghi del gruppo Vallée d'Aoste Vive-Renouveau, non
ci interessa, non ci ha divertito particolarmente questa
sceneggiata, non ci stiamo ad avallare con una partecipazione a
questa procedura di rielezione il superamento delle regole
fondamentali e della morale comune con questo agire da
superuomini!
Per questa ragione, checché ne dicano organi di altri movimenti,
checché ne dica chi segue la linea che è stata enunciata dal
Presidente della Regione, non possiamo prendere parte in una logica
di uno stato di diritto a questa votazione, quindi non vi
prenderemo parte.
Presidente
- La parola al Consigliere Lattanzi.
Lattanzi (PdL)
- Grazie, Presidente. Devo dire che
l'imbarazzo della maggioranza mi sorprende, perché credo che una
decisione, una proposta come quella che il Presidente della Giunta
ha appena fatto, cioè della nomina ad Assessore tecnico di Albert
Lanièce, credo dovrebbe essere sostenuta oltre che dai confronti e
dai dibattiti nei partiti, anche da delle argomentazioni in sala
consiliare. Mi scuso, chiedo scusa ai colleghi della maggioranza,
ma politicamente non possiamo non rilevare questo... ci saremmo
aspettati degli interventi a sostegno di alcune ragioni che
peraltro il Presidente ha già anticipato.
Il Presidente dice che le ragioni per la conferma ad Albert
Lanièce ad Assessore tecnico stanno in alcuni fattori: primo, la
continuità. Ci permettiamo di registrare che una continuità in
questo senso auspichiamo possa essere diversa; in questi 15 mesi
non abbiamo avuto la sensazione, anche per oggettivi
condizionamenti, che l'Assessore Lanièce abbia potuto lavorare con
determinazione. La spada di Damocle di queste sentenze era evidente
nel suo agire; noi, in questo senso, non auspichiamo una
continuità, auspichiamo un'accelerazione su alcuni fatti importanti
che la sanità valdostana deve affrontare! Ricordo il piano
sanitario che presuppone però tre livelli: il primo, quello
logistico, parliamo di ampliamento dell'ospedale, di tutte le
strutture territoriali, parliamo di costi della sanità che
diventano il vero
totem
da affrontare per i prossimi bilanci
e della qualità del servizio che la sanità offre ai residenti
cittadini valdostani, che purtroppo, ancora in maniera troppo
numerosa, emigrano da questa Regione per sostenere cure che
probabilmente potrebbero ottenere in questa Regione se ci fossero
state delle decisioni che non sono state prese. In questo senso non
auspichiamo una continuità operativa dell'Assessore Lanièce, in
quanto l'inattività sostanziale, l'amministrazione standard che ha
attuato l'Assessore Lanièce, ci pare debba trovare un nuovo impulso
sotto questo aspetto.
Lei citava però altre due ragioni importanti alla luce di questa
conferma: le competenze medico-scientifiche del dottor Lanièce, che
non facciamo fatica a riconoscere, perché sono evidenti e che
oggettivamente, guardandoci in quest'aula anche a qualunque parte
politica appartengano, certamente possono essere riconosciute come
sufficienti, anzi, adatte ad affrontare questo ruolo; e poi lei
diceva la conoscenza territoriale della macchina della sanità sul
territorio e sulle sue implicazioni: anche qui, a noi, non disturba
prendere atto che queste caratteristiche il dottor Lanièce le ha.
Allora tutta la questione diventa un fatto politico, perché se
riconosciamo i meriti individuali e professionali del dottor
Lanièce, se riconosciamo la sua competenza nella possibilità di
poter sviluppare un'attività territoriale, se possiamo e se
auspichiamo tutti che il dottor Lanièce possa utilizzare i prossimi
tre anni e mezzo per portare a termine un programma di maggioranza,
che peraltro non c'è, perché sulla sanità nel programma di
maggioranza depositato all'inizio della legislatura non c'è un solo
rigo sulle problematiche della sanità, delle logistiche, della
qualità dei costi e del servizio da esprimere alla comunità
valdostana... Lo faccio solo perché cercando nell'attuazione del
programma di maggioranza ho rilevato che il programma di
maggioranza non rileva un capitolo specifico per l'assistenza
sanitaria, né rileva poche righe per l'assistenza sociale dicendo
cose abbastanza ovvie come quelle di limitare la crescente
situazione delle famiglie povere, dei poveri che anche in questa
Regione stanno affrontando con difficoltà la loro vita e il loro
benessere economico.
Noi, quindi, cosa auspichiamo dal prossimo Assessore alla
sanità, qualunque esso sia? Un'azione incisiva di governo delle
politiche sanitarie e sociali di questa Regione, cosa che noi, nel
primo scorcio di legislatura, non abbiamo individuato pur
riconoscendo competenza, pur riconoscendo al dottor Lanièce
qualità, pur riconoscendo tutti quei talenti che certamente
potrebbero essere messi a disposizione della comunità valdostana,
che al momento però non abbiamo ancora rilevato, né ricevuto come
dato. Quindi auspichiamo che il prossimo Assessore, se sarà
l'Assessore Lanièce e se questo Consiglio lo vorrà confermare,
possa iniziare finalmente, dopo un anno e mezzo di apprendistato -
e in questo senso credo siano anche valutabili in maniera positiva
le dichiarazioni del Presidente, cioè dire che mettere un nuovo
Assessore significherebbe mettere un'altra persona che prenderebbe
del tempo per poter comprendere la macchina complessa della sanità
e dei disservizi sociali valdostani, su questo credo che possiamo
essere d'accordo - noi, quindi, speriamo che il dottor Lanièce
possa mettere a disposizione della comunità valdostana questi 15
mesi di praticantato condizionato, ma di praticantato che
l'Assessore ha sviluppato.
Sotto l'aspetto politico è chiaro che non ha la nostra fiducia
incondizionata. Abbiamo, già all'inizio di questa legislatura,
assunto una posizione di minoranza costruttiva, che valuta di volta
in volta i programmi e le attuazioni dei programmi sul fare e non
sul dire di questa Giunta. Abbiamo rilevato che le elezioni
regionali di un anno e mezzo fa hanno offerto alla Regione un
governo di forze autonomiste, di forze che non sono a noi contrarie
per ideologia e per valori; abbiamo rilevato che le sinistre sono
all'opposizione come noi, ma ci siamo posti, nei confronti di
questo governo di forze regionaliste di centro con le quali
possiamo condividere molti dei lavori che ci accomunano, una
posizione di minoranza costruttiva senza far venir meno la nostra
attività ispettiva, senza far venir meno la nostra attività di
critica là dove abbiamo votato contro parecchi provvedimenti di
legge che non ci convincevano (ricordo il casinò piuttosto che...),
così come abbiamo posto invece il nostro voto su provvedimenti che,
come quelli anticrisi, hanno aiutato a nostro avviso la Regione ad
affrontare le tematiche di governo. Ecco perché su questo
Assessorato ci asterremo, nel senso che riteniamo che sia
competenza e responsabilità del Presidente della Giunta di offrire
alla Regione autonoma Valle d'Aosta, al popolo dei valdostani una
squadra di governo capace ed efficace. Non abbiamo giudizi negativi
sulla persona Albert Lanièce né come persona, né come
professionista, né come potenziale Assessore, alla luce anche di
quello che ho appena commentato di questi 15 mesi di sostanziale
attività condizionata. Auspichiamo che ci sia un lavoro, su quel
lavoro offriremo il nostro contributo, ma su quel lavoro offriremo
anche la nostra critica, come sempre abbiamo fatto con questo
Governo e con le attività che verranno di volta in volta portate
nelle commissioni, prima, e in questo Consiglio, poi.
Noi quindi ci siamo astenuti nella fase iniziale per dare un
senso chiaro di disponibilità, ma non siamo disponibili per altri
mesi all'inattività, alla mancanza di riforme e alla mancanza di
cambiamenti. Auspichiamo che il prossimo Assessore alla sanità
inizi un percorso operativo concreto di riforma, perché le
questioni - anche se non sono scritte nel programma - ci sono, sono
sul tavolo, i valdostani aspettano delle risposte; in questo senso
credo che il lavoro del prossimo Assessore dovrà andare. Ci
riserviamo, come abbiamo fatto l'altra volta, un'astensione
condizionata per giudicare il lavoro delle persone e non le
persone.
Presidente
- La parola al Consigliere Rigo.
Rigo (PD)
- Grazie, Presidente. Speravo anch'io che ci
fosse un intervento alternato, così non è stato, mi dispiace.
Il dottor Albert Lanièce ha rassegnato le proprie dimissioni
dalla carica di Assessore regionale alla sanità, salute e politiche
sociali; era proprio questo il senso della richiesta avanzata dal
gruppo del Partito Democratico, unitamente al gruppo di Vallée
d'Aoste Vive-Renouveau attraverso una mozione. Una proposta quindi
che non era né anomala, né impropria, non confliggeva rispetto ad
una questione interna al movimento dell'Union Valdôtaine e non era
un atto esterno ad un dibattito fra forze politiche della
maggioranza; era invece la risposta formalmente corretta ad una
questione che investe la sovranità del Consiglio regionale e mi fa
piacere che lo abbia confermato il Presidente della Regione, che ha
riconosciuto essere corretto spiegare le ragioni di una scelta
politica, qui, in Consiglio regionale, ma alcune settimane fa -
ricordo - non sembrava essere questa la posizione del Governo
regionale.
Ecco, la mozione presentata aveva l'obiettivo di portare in
Consiglio regionale, all'attenzione e alla volontà anche di
discussione dei singoli Consiglieri, un argomento che è proprio di
quest'Assemblea. Infatti il Presidente della Regione, intervenendo
nella seduta del 1° ottobre 2008 affermava (lo ha già ricordato):
"Suite à la sentence de la Cour d'Appel, on est maintenant
appelés à décider comment gérer l'Assessorat de la santé, du
bien-être et des politiques sociales pendant la période d'attente
de la sentence de la Cour de Cassation."
Il Consiglio regionale del 1° e del 4 ottobre 2008 hanno
discusso e successivamente approvato a maggioranza una soluzione a
tempo determinato, soluzione che doveva essere ridiscussa dopo il
pronunciamento della Corte di Cassazione. E cosa si augurava allora
il Presidente della Regione il 1° ottobre 2008? Cito:
"Che la
Corte di Cassazione si esprima nel più breve tempo possibile, non
per risparmiare i soldi, ma perché si esca da tale ambiguità, su
questo concordo in pieno e non condivido che questa sia una
soluzione politica per escludere il fatto di fare oggi la scelta
fra Consiglieri, perché non è questo. Chi fa tali affermazioni è
fuori dell'atteggiamento tenuto fino ad oggi".
E più avanti,
sempre nella stessa seduta consiliare con forza ed autorevolezza,
come è solito, il Presidente ribadiva che
"tale esperienza"
del dottor Lanièce, in qualità di Assessore tecnico - dico io -
"ha un termine nella decisione che ci siamo detti, il
pronunciamento della Corte, e auspichiamo che sia nel più breve
tempo possibile"
.
Oggi possiamo constatare che le affermazioni fatte allora dal
Presidente non sono coerenti con la proposta fatta questa mattina,
anche se ha cercato di spiegarne le ragioni. Ho voluto, Presidente
Rollandin, ricordare alcune affermazioni da lei fatte in quest'aula
non con intenti strumentali, ma con l'obiettivo di spiegare il
senso della nostra iniziativa a quei Consiglieri che attraverso
dichiarazioni alla stampa l'hanno ritenuta inopportuna. Credo
invece che inopportuno, non corretto sarebbe stato fare finta di
niente e procedere nella continuità amministrativa come era
balenato anche all'inizio del mese di agosto, senza tenere conto
delle dichiarazioni e dei propositi fatti in quest'aula. Per questo
riteniamo opportuna la lettera di dimissioni dell'Assessore
Lanièce. Corretta, ma tardiva.
Personalmente, il giorno dopo il pronunciamento della Corte di
Cassazione, avrei consegnato nelle mani del Presidente della
Regione il mio incarico. Il Presidente, considerata la lunga
vacanza dell'attività consiliare, 45 giorni, avrebbe potuto
congelare le dimissioni e chiedere al dottor Lanièce di continuare
il suo mandato fino alla prossima adunanza del Consiglio regionale
con all'ordine del giorno, come oggi, l'elezione dell'Assessore
regionale, rendendo pubbliche quelle che erano le intenzioni del
Governo e della maggioranza attraverso un comunicato stampa. Questi
45 giorni sono così trascorsi tra illazioni, pronunciamenti,
fibrillazioni, che non hanno certo agevolato - questo lo voglio
ricordare al Presidente - il lavoro dell'Assessorato regionale e di
chi con esso si deve rapportare. Ed in considerazione di questo
incerto navigare il nostro gruppo ha sentito la necessità di
pretendere un momento di chiarezza all'interno dell'organo che ha
il compito di eleggere il Governo della Regione, quello che noi
oggi stiamo cercando di fare: rimettere quindi le cose e le parole
dette al loro giusto posto. Una stagione è terminata, se ne apre
un'altra.
Sono mutate le condizioni, le valutazioni fatte dal Presidente
dieci mesi fa? Bene, il Presidente ha sentito la necessità e il
dovere di chiarire al Consiglio la sua posizione e quella - penso -
dell'intera maggioranza, al Consiglio e non solo al suo movimento.
Ha spiegato qui, oggi, o ha cercato di spiegare le ragioni e i
motivi per i quali, oggi, i Consiglieri sono chiamati ad eleggere
non un nuovo Assessore, ma un Assessore tecnico. Non è la prima
volta che accade ciò in questo Consiglio, di votare un Assessore
tecnico: lo ha ricordato il Presidente, facendo nomi e cognomi, ma
le motivazioni date dieci mesi fa non prefiguravano la scelta fatta
oggi. Se questa già allora era l'indicazione, la prospettiva, forse
sarebbe stato più logico come da noi anche prospettato - lo
ricordano il Presidente e i Consiglieri - assumere la decisione di
indicare il dottor Lanièce come Assessore tecnico per tutta la
legislatura il primo ottobre. Senza condizionamenti, senza legare
la scelta alla decisione della Corte di Cassazione. Una scelta
dettata non da fatti contingenti, ma da una volontà politica
suffragata dalla competenza, dalla capacità, dai meriti personali
della persona indicata, tutto ciò che prima ha sottolineato il
Presidente. Dieci mesi fa! Una scelta che avrebbe sicuramente avuto
il merito di fare chiarezza nei confronti anche della gestione
quotidiana di un assessorato che - lo ricordo - è difficile,
complesso, delicato qual è quello della salute e del benessere.
Riproporlo, oggi, dopo la sentenza della Corte, significa
manifestamente non tenere in considerazione l'autorevole
pronunciamento, nonché ignorare quanto a suo tempo detto.
Vede, Presidente, il nostro atteggiamento non è dettato da
questioni strumentali, lo ricordavo prima, o di schieramento, siamo
all'opposizione e quindi per principio siamo contro a questo e a
quello. No, non è così e lei lo sa benissimo. Non è questo il
nostro agire. Siamo preoccupati, siamo molto preoccupati, perché
osserviamo che è profondamente incrinato - se non spezzato - il
rapporto che gli italiani, i valdostani hanno con le istituzioni.
La nostra democrazia è in mutazione, i partiti sono molto
indeboliti come le tradizionali culture politiche; c'è un diffuso
sentimento di anti-politica, una caduta di fiducia nei confronti
degli uomini politici in generale. Si usa dire che sono tutti
uguali, tutti corrotti, un sentimento forte. Ecco perché la
democrazia della rappresentanza è in difficoltà. Ed allora ridare
senso e valore alle cose dette in Consiglio, riportare in Consiglio
le valutazioni sulle problematiche aperte da una sentenza significa
rispondere alle leggi non scritte che si chiamano "coerenza nei
comportamenti"... di questo ha bisogno la politica! Ma in
considerazione del fatto, lo ha richiamato il Presidente nella sua
relazione, che l'Assessorato assegnato al dottor Lanièce è, come
dicevo prima, un settore delicato e importante per la vita
quotidiana dei cittadini, ci permettiamo di fare una considerazione
di prospettiva e di programma, anche il Presidente ha parlato di
"programma".
Il dottor Lanièce, una volta eletto, potrà lavorare in serenità
per quasi 4 anni ed allora voglio augurare a lui e indirettamente a
tutti i cittadini valdostani di riuscire a dare una svolta ad una
situazione complessa e paradossale. Chiediamo al dottor Lanièce e
lo chiediamo al Governo nel suo complesso di impegnarsi per far sì
che la sua azione riesca a marcare una netta discontinuità con
quanto fatto fino ad oggi rispetto, in particolare, ad uno
specifico e importante settore strategico. Da troppi anni stiamo
cercando di sciogliere un grosso dilemma, una grossa questione:
come armonizzare il contenuto di una scienza medica in piena
evoluzione con un contenitore, una struttura edilizia, un ospedale,
irrazionale e anacronistica. Oggi tutti concordano sull'idea che
l'ospedale debba essere un luogo di cura a carattere "intensivo",
con pochi posti letto, ad alta tecnologia, finalizzato al
trattamento delle emergenze, degli eventi acuti con metodo
multidisciplinare. L'ospedale deve essere anche luogo dove gli
ammalati che non necessitano di assistenza continua e di cure
intensive possono essere seguiti in regime diurno. È la direzione
che stiamo seguendo, ma non possiamo essere soddisfatti rispetto ai
tempi ed alla pianificazione degli interventi, ci sembra una
direzione ancora un po' nebulosa.
Ci auguriamo che questo settore, che è affidato adesso a un
Assessore che ha la possibilità di lavorare per 4 anni... che
questo problema venga considerato prioritario e vengano assunte le
decisioni corrispondenti. Il confronto sull'ospedale e sul suo
futuro deve rappresentare però anche un'opportunità in più per
tutti, il momento cioè per discutere dell'idea stessa del
welfare
e della rete dei servizi. Non deve essere quindi una
discussione unicamente urbanistica o legata alla viabilità di
questo o quel territorio, ma deve essere anche una discussione e un
confronto culturale. Per noi, oltre agli investimenti, la rete
ospedaliera deve tenere conto dell'esigenza di integrarsi con la
medicina del territorio, con gli ambulatori, i centri per la
riabilitazione, le strutture socio-assistenziali, i medici di
medicina generale, per far sì che il percorso sanitario
assistenziale di un paziente non sia spezzettato e crei
disorientamento a lui e ai suoi familiari. Non è solo una questione
pratica e organizzativa, non si conquista solo con i convegni e
sulla carta; è un modo di vedere e di concepire la sanità,
l'assistenza, il benessere in cui gli operatori ai diversi livelli
e delle diverse organizzazioni si assumono la responsabilità di
accompagnare i pazienti nel loro percorso di salute. Lo sforzo è
davvero grande, ma quella che immaginiamo è una sanità capace di
rispondere appieno agli obiettivi ambiziosi disegnati nel lontano
1978 dalla legge n. 833. Grazie.
Presidente
- La parola al Consigliere La Torre.
La Torre (FA)
- Grazie, Presidente. Non sono intervenuto
prima, perché ritengo che il Presidente in aggiunta al suo
intervento non abbia bisogno di un controcanto; quando il
Presidente della Giunta parla, parla a nome di tutta la
maggioranza. E poi non sono intervenuto perché non mi sembrava che
fosse messa in discussione la figura di Lanièce e nemmeno dei
programmi sanitari; d'altronde questo è un elemento che poi ha
evidenziato anche Lattanzi nel suo intervento.
Sono rimasto un po' perplesso quando ho sentito l'intervento del
Consigliere Louvin, che si erge quasi a difensore della morale, e
qui si potrebbe aprire una grossa discussione su quella che è la
morale in politica, discussione che riguarda evidentemente tutti.
Forse è opportuno, anche in prospettiva, ragionare su questi temi e
sulle "verginità", come giustamente qualcuno mi suggerisce
all'orecchio. Certamente capisco però il suo intervento dalla sua
posizione di opposizione, discutibile, ma comprensibile.
Non ce l'ho fatta, Consigliere Rigo, quando ho sentito il suo
intervento, non ce l'ho fatta, non volevo intervenire, ma non ce
l'ho fatta, ho dovuto chiedere la parola, perché lei mi dice che
definisce la sua mozione o il suo intervento di oggi qualcosa che
deve essere considerato non improprio e inopportuno, anzi utile,
ma... secondo me qui c'è qualcosa che non quadra! Io, al contrario,
io definirei la sua mozione, il suo intervento di oggi, ambiguo,
addirittura subdolo - se lei mi consente -, perché quasi dopo una
sentenza di una Corte d'Appello adesso scopriamo che in quest'aula
abbiamo dei notai... ma che sorpresa! Abbiamo addirittura dei notai
che ci ricordano non solo... perché questo poi è il tentativo che
lei sta cercando di mettere in atto per uscire dal
cul de
sac
politico dove si è messo... lei ci ricorda quasi che qui
bisogna rispettare delle procedure, quasi come se le dimissioni non
fossero arrivate... cioè bisognava che lo dicesse lei che, per
poterlo rinominare, lui si doveva dimettere! Non è un fatto
conseguente, no, era l'elemento centrale della sua mozione.
Invece no, secondo me la sua mozione aveva un carattere
politico, molto forte, che lei adesso sta cercando di diluire. Il
suo è un attacco preciso nei confronti del Presidente, e lo ha
anche detto, perché poi ha detto che non è stato coerente, gli ha
detto che non ha spiegato le cose nel modo giusto! Perché alla fine
il galleggiamento interno è venuto fuori, anche se lei ha cercato
di alleggerire la sua pressione, ma in realtà quando lei attacca...
perché non era nei confronti del Presidente, ma del Presidente di
questa maggioranza ed è qui l'ambiguità! L'ambiguità politica di
chi pratica la "politica dei due forni" e questo, secondo me, di
nuovo non rientra tanto nella morale, perché è facile riempirsi la
bocca e sostenere e dire che le alleanze con questa maggioranza e
con le forze regionaliste e autonomiste, magari pensando al Comune
di Aosta, sono alleanze che contano, quelle che possono fare le
cose. In realtà, poi, nel momento in cui bisogna tradurre in azioni
concrete e dimostrare che c'è una volontà politica di perseguire i
medesimi obiettivi, guardi, puntualmente voi non ci siete mai,
puntualmente! A partire dalle europee, alle politiche, alle
regionali, e via così, fino ad arrivare a momenti anche delicati
dove cercate in modo subdolo di far fibrillare questa maggioranza!
Però non ci riuscite, mi dispiace, non ci riuscite, ma anche
dimostrando quella che non è una coerenza... perché, Rigo, lei è il
primo firmatario di una mozione, ma lei è il Presidente della V
Commissione, è il Presidente di quella Commissione che lavora
spalla a spalla con l'Assessore proprio nella gestione dei
programmi...
(interruzione del Consigliere Rigo, fuori microfono)
...questa è la verità! Perché lei non è il Presidente della...
ah già, è vero, mi sono dimenticato di dire una cosa, che forse lei
non si ricorda più, ma che io le ricordo sempre per coerenza: che
aveva annunciato prima dell'estate che si sarebbe dimesso da quella
Commissione, perché lo ha detto lei sui giornali; poi, se non si
ricorda, io glieli vado a cercare... che si sarebbe dimesso perché
non condivideva il modo di operare all'interno di quella
Commissione. Infatti poi firma una mozione dove sfiducia
l'Assessore, perché poi lo ha detto, l'Assessore non ha fatto,
bisogna fare, non si è fatto niente... ma io invito lei a una
coerenza! Lei faccia le cose che dice, ha detto che si dimetteva,
si dimetta da Presidente della V Commissione e poi vedremo se la
rieleggeremo con la stessa procedura che lei, da notaio, oggi ci ha
chiamato in quest'aula!
Lei ha chiesto le dimissioni di Lanièce e sono arrivate...
adesso lei si dimetta, così avremo anche noi modo di rieleggerla e,
all'interno di quel dibattito, fare una bella discussione anche sul
discorso sanitario! È una questione di coerenza, perché non si può
fare sempre un discorso dove, da un lato, si getta il sasso e,
dall'altro, si ritira la mano; non si può fare un discorso dove si
occhieggia alle forze regionaliste e poi, dall'altra parte, si
cerca di giocare nel manico cercando ogni volta di far fibrillare,
di sollevare problematiche all'interno dei gruppi!
La discussione tecnica c'è stata all'interno anche del movimento
di maggioranza, come era legittimo che fosse, come è giusto che ci
sia all'interno di ogni partito, con persone d'accordo e con
persone che possono essere anche meno d'accordo! L'importante e
quello che conta per questa maggioranza, è che si sia ritrovata
un'intesa e una coesione, ed ecco perché sull'intervento del
Presidente nessuno è intervenuto: perché il Presidente, nel momento
in cui parlava, era a valle di questo percorso dove si è trovata
una coesione di questa maggioranza e molto serenamente, rispettando
tutti i passaggi e le procedure, si è arrivati a ripresentare
l'Assessore Lanièce. Lo so che questo non le piace così come si è
svolto, perché lei avrebbe voluto altro... avrebbe voluto mettere
in discussione il Presidente, la sua maggioranza, avrebbe voluto
fare un discorso politico; non le è riuscito, mi dispiace. Se è
coerente, glielo ricordo ancora, si dimetta da Presidente della V
Commissione!
Presidente
- La parola al Consigliere Rigo per secondo
intervento.
Rigo (PD)
- Per fatto personale, visto che mi ha chiamato
in causa, per una precisazione rispetto a una cosa non esatta
detta...
Presidente
- ...ma il fatto personale non deve essere
solo una risposta dialettica nella polemica politica, deve essere
proprio qualcosa... altrimenti diventa tutto personale,
capisce?
Rigo (PD)
- ...per una precisazione rispetto ad una cosa
non vera. Avrò diritto? Grazie.
Caro Leonardo, io non ho mai rilasciato nessuna dichiarazione ai
giornali in merito a mie dimissioni dalla V Commissione...
(interruzione del Consigliere La Torre, fuori
microfono)
...scusa... io non ho mai rilasciato dichiarazioni ufficiali ai
giornali, non sono state riportate dai giornali le mie dimissioni,
né pensate, né presunte, né scritte, né ritirate dalla V
Commissione. In Commissione si fanno tante discussioni, tanti
dibattiti, ma in Commissione, che è un'altra veste! Se però la
volontà del Consigliere di maggioranza Capogruppo La Torre è la
volontà dei commissari della V Commissione, disponibilissimo...
trenta secondi dopo se chieste... a dare le dimissioni. Se sono
d'impiccio, se urto la suscettibilità di qualcuno della
maggioranza, me lo si dica; io, subito - alcuni colleghi mi
conoscono - darò le dimissioni, però vorrei che questo fosse
evidente e chiaro. Per quanto riguarda le altre questioni, sono
valutazioni sue, io con la cerbottana non riesco ad affondare una
corazzata che è quella del Presidente.
Presidente
- Abbiamo preso atto del fatto personale.
La parola al Consigliere Agostino.
Agostino (UV)
- Grazie, Presidente. Come il collega La
Torre è stato stimolato a intervenire sull'intervento di Rigo, così
sono stimolato io ad intervenire quando interviene il "Presidente
Assessore Louvin". Sono stato stimolato ad intervenire proprio
leggendomi un pezzo della
Gazzetta Matin
e mi pare anche
sulla
Stampa
, dichiarazioni che ha fatto... questo secondo
me è proprio un chiaro esempio di come si può predicare
benissimo... come non si può condividere le parole che ha detto...
però, dall'altra parte, razzolare un pochettino male. Perché,
giustamente, cosa c'è scritto sulla
Gazzetta Matin
? dobbiamo
dare l'esempio ai cittadini che dobbiamo rispettare le leggi, sennò
dobbiamo veramente arrivare all'arbitrio personale... giustamente,
condivido, come non condividere questo? Ma mi spieghi un po',
questo penso che valga per tutti: come mai lei ha impugnato questa
legge prima, quando ha visto che erano ineleggibili anche i
professori universitari e si è subito premunito di intervenire e
far togliere quella cosa? Allora valeva anche per lei, mi pare,
quella... quando tocca agli altri bisogna rispettare le leggi e
quando veniamo toccati, invece, bisogna... ecco!
Volevo solo intervenire su questo... poi leggendo la
Gazzetta
Matin
dice che dobbiamo assolutamente rispettare le leggi e
dobbiamo dare l'esempio ai cittadini che noi diciamo... quando ci
interessa, invece, le impugniamo... mi pare che lei abbia fatto al
contrario: lei si è premunito prima e quindi l'ha impugnata prima
questa legge, per poter essere eleggibile, mentre gli altri che
sono stati praticamente toccati e ne pagano le conseguenze tuttora,
per quelli lì bisogna rispettare le leggi! Solo su questo,
grazie.
Presidente
- Dichiaro chiusa la discussione generale.
La parola al Consigliere Empereur per dichiarazione di voto.
Empereur (UV)
- Merci, M. le Président. Chers collègues,
après la sentence de la Cour de Cassation, après la prise d'acte de
la part de ce Conseil des démissions de l'Assesseur Lanièce, nous
avons conclu un parcours. Suite à l'intervention du Président
Rollandin et à sa proposition nous sommes là pour en ouvrir un
autre. Sur le thème, Assesseur technique ou Assesseur choisi parmi
les élus, chacun, parmi nous et à l'extérieur a ses idées et
quelqu'un, parmi lesquels le soussigné, au sein du groupe de
l'Union Valdôtaine, au sein des organisations du mouvement, les a
même explicitées.
J'appartiens, depuis 30 ans à l'Union Valdôtaine, nous
appartenons, nous, les composants du groupe de l'Union Valdôtaine à
un mouvement politique important qui a un rôle autant important
dans l'explicitation de l'activité politique en Vallée d'Aoste. Un
mouvement tellement important qu'il est à même d'exprimer au sein
de ce Conseil 17 Conseillers. Heureusement au sein de notre
mouvement une confrontation franche et sereine sur ce thème s'est
développée et le mouvement de l'Union Valdôtaine, sur proposition
du Président Rollandin, a tranché sur ce thème.
Nous, les élus, nous sommes ici à représenter le mouvement et
ses décisions. Nous sommes ici pour respecter et pour traduire en
action politique les volontés, les décisions de notre mouvement.
Nous sommes en quelque sorte, nous les élus, des soldats et vous le
savez très bien, mes chers collègues, les soldats sont d'habitude
très obéissants et nous serons donc cette fois encore des soldats
obéissants en soutenant et en votant la proposition du Président
Rollandin. Merci.
Presidente
- La parola al Consigliere Salzone.
Salzone (SA-UdC-VdA)
- Grazie, Presidente. Come
immaginavamo, questa discussione non ci ha appassionato
particolarmente.
Abbiamo già avuto modo di dire e di confrontarci all'interno
della maggioranza, che quello dell'Assessore alla sanità era un
problema che rientrava nell'ordine delle scelte che spettavano
all'Union Valdôtaine, per cui non abbiamo voluto entrare nel merito
più di tanto. Noi, su questo argomento, siamo partiti da un
presupposto mi pare di una banalità scontata, cioè che il
Presidente della Regione nomina la sua squadra, ha la possibilità
giuridica di scegliere anche un Assessore tecnico, cosa che
peraltro come è stato detto è avvenuta nella storia della politica
da sempre, da destra, da sinistra, dal centro, e da tutte le parti
politiche c'è stata una scelta di questo tipo, che non ha - credo -
scandalizzato nessuno.
Oggi ho assistito, così come questa estate, a questi
scoop
giornalistici sulla questione che secondo me hanno più
rivestito, appunto, lo
scoop
giornalistico che altro, perché
obiettivamente non ho mai sentito da nessuno note di demerito su
chi ha svolto il proprio ruolo alla sanità, nel dicastero di cui
stiamo parlando, per cui su Lanièce non è mai stato detto niente e
noi non abbiamo assolutamente nulla da eccepire. Noi abbiamo anche
provato questa estate, molto modestamente, a sentire un poco la
gente su questo argomento, adesso non so se io incontro persone
diverse da quelle dell'opposizione, ma il più delle volte alla
gente di questo problema proprio non gliene poteva fregare di
meno... mi scusi l'Assessore!
Quello che interessa alla gente è il problema della sanità, sono
i problemi che ci sono al Pronto Soccorso d'estate: c'è un flusso
incredibile, dove la gente aspetta delle ore! Alla gente interessa
sapere che ci sono iniziative per la sanità che siano
all'avanguardia, queste cose interessano! Poi interessa il problema
dei buoni della benzina, i problemi del trenino di Cogne... alla
gente interessano questo tipo di problemi!
Noi siamo quindi un po' sorpresi anche dal tono scandalistico,
che si vuole dare alla questione e non l'abbiamo assolutamente
sentita così "forte" come qualcuno vuole farci credere. Dopodiché
spero soltanto che il nuovo Assessore continui a svolgere il ruolo
come finora ha fatto, magari anche migliorando qualcosa rispetto al
problema del suo dicastero e siamo convinti che questo avverrà sino
alla fine della legislatura.
Presidente
- La parola al Presidente della Regione... la
parola al Consigliere Donzel, per dichiarazione di voto.
Donzel (PD)
- Scusi, Presidente, arriviamo spesso in
ritardo non in termini polemici, ma la minoranza lascia parlare la
maggioranza perché avendo più corpo, ha l'autorevolezza che le
deriva dalla maggioranza dei voti in aula ed è normale che si
replichi con le nostre argomentazioni; quindi è spesso per rispetto
che non parliamo per primi... l'ultima parola spetta sempre alla
Giunta, quindi non è una questione di ultima parola.
Ciò premesso, c'è un aspetto che riguarda intanto la legalità e
io non penso che i cittadini siano così indifferenti, insofferenti
rispetto al rispetto delle norme e alla legalità. Ho incontrato in
questi giorni anch'io delle persone le quali si lamentavano molto
perché... si trattava di un imprenditore che ha esposto un cartello
che era più grande di circa 5 cm di lato e i vigili lo hanno
multato per questa cosa. Lui ha rivendicato il fatto che non
conosceva quella norma, che non ne era a conoscenza, ma da bravo
cittadino ha pagato la multa, cioè ha rispettato la legge. Quindi
la gente sa cos'è la legalità, per fortuna che abbiamo la
stragrande maggioranza dei nostri cittadini che sono cittadini che
rispettano le norme!
E quando noi diciamo c'è una sentenza della Cassazione, diciamo
diamo l'esempio che noi politici rispettiamo le norme, quindi non
era speciosa la nostra richiesta di dimissioni, era un atto dovuto
sentito anche dai cittadini; dopodiché si fanno le valutazioni
politiche, lo abbiamo più volte detto: non c'è nulla di personale,
posso permettermi pubblicamente di dire che l'Assessore Lanièce è
una persona squisita. Non c'è assolutamente niente di personale.
C'era però, come ben ha illustrato, da parte del partito... e qui
voglio fare una precisione: oggi abbiamo commemorato dei soldati
veri, quindi non mi paragonerò ad un soldato, ma anche noi abbiamo
un piccolo partito e lo rappresentiamo come persone che si mettono
al servizio di questo partito, quello che abbiamo voluto
rappresentare è proprio quella cosa, che i problemi che indicava
prima il Capogruppo della Stella Alpina Salzone esistono. Lo ha
detto lui che ci sono le code al Pronto Soccorso, è un problema.
Questo noi chiediamo: che questa cosa venga risolta. È un problema
reale, lo dice la maggioranza che ci sono cose che non vanno, noi
di questo vogliamo parlare: rispetto della legalità e poi agire.
Quindi abbiamo volutamente già nella nostra mozione detto che non
ci appassionava la questione della persona, ma il rispetto della
norma e la questione di dove va la sanità in Valle d'Aosta. Se ci
sono quelle code al Pronto Soccorso è perché ci sono problemi di
sanità sul territorio, ci sono dei territori che sono scoperti dal
punto di vista ambulatoriale e dal punto di vista di un'efficacia
di risposta; quindi la bassa Valle è spesso costretta a rivolgersi
all'Ospedale di Ivrea oppure da Châtillon vengono ad Aosta e questo
non va! Di queste cose vogliamo parlare, ecco perché si è detto: al
di là della persona chiediamo discontinuità, quindi questo è
l'atteggiamento, nel senso di un'accelerazione, di un'attività più
efficace sulla sanità valdostana.
Riteniamo positivo, anche se tardivo, che siano arrivate le
dimissioni, non diamo lezioni di coerenza, non ci siamo permessi di
dare lezioni di coerenza, ma di richiamare al rispetto della
legalità. Non pensiamo di essere noi i massimi interpreti del
principio della coerenza, anzi, riteniamo un gesto di intelligenza
anche quello di cambiare opinione, spiegare e motivare in aula il
perché si è cambiato opinione rispetto ad una scelta che prima era
stata indirizzata in un altro modo; quindi era questo che noi
chiedevamo, che se si era cambiata opinione lo si dicesse non sui
giornali, ma lo si dicesse in aula e lo si motivasse. Anche questo
è un atto assolutamente coerente, dovuto e proprio in conseguenza
di questi due aspetti: la richiesta di un segno tangibile che anche
la politica - sebbene usi le sue procedure - è rispettosa della
norma, della sentenza; non è questa la sede per rientrare in quel
dibattito delicato che abbiamo avuto sulla difficoltà di
interpretazione della legge, ma per fortuna gli operosi dipendenti
regionali che trascrivono, mi complimento, gli interventi che
facciamo... hanno trascritto gli interventi che il PD ha fatto nel
1° luglio 2008 e il 23 luglio 2008, in quegli interventi si legge
chiaramente
"non si può far finta di non vedere che ci sono
difficoltà di interpretazione, è una norma sulla quale dovremmo
tornare per correggerla"
. È una dichiarazione del 1° luglio
2008. Così come citando eminenti giuristi, il 23 luglio dicevo che
le norme dell'ineleggibilità sono evase spesso in tutto il
territorio nazionale, ma che questo fatto non è da sottovalutare,
cioè cancelliamo l'ineleggibilità, ma è piuttosto un fatto che
comporta di studiarle meglio perché delegittimano il voto e la
partecipazione dei cittadini al voto, cioè se i cittadini hanno
anche solo il sospetto che qualcuno possa violare la norma e
farsene beffe, possiamo far eleggere chiunque in barba alle norme,
i cittadini si demotivano, non partecipano. Poi guardiamo i dati
elettorali e diciamo che è diminuita la partecipazione... non deve
esserci questo sospetto, non può esserci dubbio sul risultato
elettorale. Quindi non è una cosa superficiale, non è un dibattito
all'acqua di rose perché parliamo di queste cose qui; parliamo
dell'essenza della democrazia, parliamo del perché qui c'è una
Regione che si autogoverna. Guai se ci fosse il sospetto che in
quest'aula siede qualcuno che ha barato! Il danno sarebbe enorme
non solo nei confronti della Valle d'Aosta, ma in un momento in cui
la Valle d'Aosta si deve confrontare con l'esterno, si deve
confrontare con un governo che sta mettendo in discussione i
principi fondamentali dell'autonomia... della specialità più che
dell'autonomia. Di fronte a queste cose è importante che ci sia un
dibattito trasparente, che ci sia l'assoluta chiarezza che nessuno,
qui, vuole barare. Questa è l'esigenza di aver riportato anche su
questa questione, sapendo che proprio come è scritto nella mozione
e come bene ha illustrato il collega Rigo, a noi sta soprattutto a
cuore la soluzione dei problemi della sanità valdostana.
Capisco la difesa d'ufficio del Presidente, però so bene come
non gli sfugga la necessità di rispondere al problema dell'ospedale
e non dell'ospedale solo come edificio, ma della costruzione della
sanità sul nostro territorio, di fronte a costi crescenti, ad un
attacco che viene anche alle nostre realtà dal livello nazionale
che dice di tagliare i costi, sappiamo che in un territorio come il
nostro non sarà così facile l'operazione di ridurre i costi della
sanità o... ce lo nascondiamo? Sono problemi delicati, questi. Di
questo vogliamo parlare, ma sapendo che parliamo con un Assessore
su cui non ci sia alcun dubbio rispetto al percorso che lo porta ad
essere eletto Assessore. Avevamo individuato l'altra volta, in quel
passaggio, una debolezza dell'Assessore, su cui pendeva la spada di
Damocle di una sentenza. Oggi probabilmente chiunque sarà
l'Assessore, ci viene detto Albert Lanièce, questo problema non lo
avrà più, sarà più forte, legittimato dal voto della maggioranza.
Noi, come gruppo di minoranza, voteremo scheda bianca.
Presidente
- La parola al Presidente della Regione,
Rollandin.
Rollandin (UV)
- Grazie, Presidente. Ringrazio tutti i
colleghi che hanno voluto intervenire nel dibattito e nelle
dichiarazioni di voto, argomentando in modo diverso le
posizioni.
Sicuramente cerco di capire che il richiamo anche all'essere
soldati tiene conto dell'evoluzione che hanno avuto i soldati: da
soldati di leva sono diventati soldati perché vogliono essere
soldati, quindi è cambiato il modo. Sono dei soldati che
partecipano direttamente alle azioni, sapendo di volerci
partecipare, quindi non è più un obbligo essere soldati, ma è
un'adesione volontaria, come è un'adesione volontaria essere oggi,
qui, a dibattere e votare quello che l'organismo competente ha
deciso su indicazione, come ho già detto. Sotto questo profilo
vorrei solo richiamare due o tre aspetti che credo siano
importanti. Quello che mi sembra corretto è richiamare un aspetto
che più o meno tutti hanno evidenziato, cioè dell'importanza della
sanità e che ci sia sotto questo profilo, qualcuno ha detto:
discontinuità, intendendo se non ho capito male un'accelerazione.
Qualcuno lo ha detto specificatamente, cioè dire: andiamo,
acceleriamo, facciamo in modo che ci sia una velocità diversa in
quanto c'è, è stato detto, una certezza.
Questo dobbiamo riconoscerlo; sicuramente, soprattutto
nell'ultimo periodo, questi 45 giorni, come qualcuno ha detto molto
bene, sicuramente non depongono a favore di un lavoro di un certo
tipo, bisogna onestamente riconoscerlo, perché sarebbe non corretto
sottovalutare questo aspetto. Ciò nonostante e come dico mi ero
permesso - e a chi è interessato lo darò - di fare un piccolo
promemoria di quello che è stato fatto, di quello che si lavora, di
quello che è pronto. È corretto anche l'indirizzo di accelerare
sull'ospedale e sono contento che questo richiamo ci venga anche
fatto in quest'aula dal gruppo del PD. Voglio ricordare che
sull'ospedale nella precedente legislatura c'era stata qualche
piccola difficoltà per il fatto che c'era stato un referendum, che
sicuramente ha un po' frenato, perché c'è stato un tempo che è
stato dedicato a vedere come andava a finire questo referendum.
Oggi c'è stato, anche lì si è messo un punto fermo, e vorrei
ricordare che al Comune di Aosta il 13 ottobre sarà presentata la
proposta di accordo di programma per il nuovo ospedale. La Giunta
su questo ha già dato incarico a Finaosta della costituzione della
società di scopo come era la Finbard per andare avanti a seguire
direttamente questo problema, che concordo è un problema molto
importante, e che poi, tenendo conto che sarà gestita questa
società, ci auguriamo che i tempi siano raccorciati rispetto alla
gestione di solito purtroppo un po' più farraginosa
dell'Amministrazione. Quindi sotto questo profilo credo che da
parte di tutti ci sia stato un richiamo ad augurarsi che nel
momento in cui l'Assessore prende queste funzioni, possa essere
nella situazione di dirigere il tutto con una forza e un vigore che
superi quello che è.
Sugli altri temi, ecco sul territorio, adesso non entro nel
merito, alcune considerazioni sul Pronto Soccorso, su questo credo
si dovrà dibattere quando verrà presentato il piano sanitario su
cui si sta lavorando e su altri temi che faranno oggetto di un
confronto specifico.
Due osservazioni vanno ancora fatte su un aspetto importante.
Quando ho letto la valutazione del prof. Bin, non era una
valutazione di parte, ci tengo a dirlo; questa era una valutazione
fatta dagli uffici della Presidenza del Consiglio per portare il
parere all'attenzione del Consiglio, quindi non era di parte, nel
senso che sicuramente anche il Consiglio è una parte, però se uno
sceglie un professore di parte poteva essere inteso come se
fosse... lo dico solo per chiarezza... quindi era un parere che
aveva la sua logica e il suo peso.
Tutto nasce da un'oggettiva difficoltà legata alla legge n. 20,
che è vero dalla sua nascita, quindi prima ancora che venisse
pubblicata, vorrei che fosse chiaro che prima che venisse
pubblicata il Governo l'ha impugnata...
(interruzione del Consigliere Rigo, fuori microfono)
...sto dicendo quello che è successo... no, il collega
chiaramente ha fatto un'allusione al fatto che essendo Louvin
interessato alla professione universitaria, evidentemente non era
fuori da questo obiettivo interesse, il che è altra cosa. Comunque
chiarisco, per onestà e per quello che è giusto che venga fatto in
quest'aula, che il Governo ha impugnato la legge, il Governo Prodi.
A questo punto c'è stata la sentenza della Corte costituzionale che
ha chiaramente detto che, per quanto riguardava i professori
universitari, non si poneva il problema, mentre si poneva per il
rettore; difatti il rettore è stato escluso. Quindi prima ancora
che venisse pubblicata, questa era già stata impugnata, primo
tassello, e l'impugnativa della sentenza della Corte è richiamata
anche nell'ultima sentenza Norbiato, dove si ribadisce quello che è
successo per i professori universitari. In tutte le forme si dice
in modo chiaro la difficoltà interpretativa di questa legge.
Ora, questa difficoltà interpretativa cosa ci porta a dire? Che
sicuramente - e tutti lo hanno riaffermato - la legge va rivista e
il fatto che questa legge vada rivista, perché in molte zone...
sono zone... tant'è che è stata oggetto di interpretazione e ancora
oggi è soggetta a interpretazione, aspetto che il collega Louvin
non ha sottolineato, i ricorsi sono stati tre: uno già subito la
Corte d'Appello lo ha rifiutato, l'altro lo ha accolto e confermato
in Cassazione, l'altro è ancora
sub iudice
alla Corte
costituzionale. Quindi se fosse stato così chiaro fin dall'inizio,
non saremmo in questa
impasse
, e paradossalmente questa
impasse
porterebbe a dire che anche fra i Consiglieri il
discorso, come si farebbe a nominare fra i Consiglieri quando
qualcuno è ancora
sub iudice
? Anche lì sarebbe una
forzatura, perché c'è ancora una pendenza, per dire che se si vuole
tirare la corda da una parte e dall'altra ci sono motivi
sufficienti per dire: non decido ancora, non posso farlo, perché
questa è la logica!
L'altro aspetto che credo, data la difficoltà che tutti hanno
rilevato dell'interpretazione della norma: diverso è dire che non
si è rispettato la legge; la legge, con le sue difficoltà, è stata
rispettata. Per quanto ci riguarda abbiamo rispettato la legge e le
sentenze. Ora, far passare questo messaggio è improprio e credo
anche fuorviante. Noi abbiamo rispettato la sentenza della Corte
fin dall'inizio, tant'è che abbiamo usato uno strumento che è
quello dell'Assessore tecnico che è perfettamente legittimo! Il
fatto che sia la persona che è oggetto di questo, non è che abbiamo
messo in discussione la sentenza, abbiamo detto la sentenza c'è,
l'applichiamo e utilizziamo comunque la figura di Lanièce come
Assessore tecnico; ma mi dite qual è il problema? Tanto più che se
non capisco male vorrete ammettere che questa scelta, almeno come
proposta, è della maggioranza ed è legittima, è perfetta?
Poi le valutazioni che avete fatto sull'opportunità ci stanno,
voi potete avere, anche all'interno, lo ha ricordato qualcuno,
anche all'interno del gruppo c'era qualcuno che aveva nella prima
versione. Perché qui ho affermato quello che, come movimento...
adesso qualcuno può dire: "ma cosa ce ne frega di cosa decide il
movimento?", io qui ho riportato la posizione del movimento che in
quella decisione aveva detto, nel momento in cui c'è questa
decisione, si va verso una scelta all'interno dei Consiglieri; cosa
che è stata cambiata nell'ultima decisione, che io riprendo! Quindi
non è che ho fatto un'affermazione per cui non sono coerente; io
sono in perfetta coerenza con quelle che sono le decisioni del
movimento. Se il movimento decideva da un'altra parte, ero qui a
dirvi qualcosa di diverso in accordo con le forze di maggioranza:
dov'è la mancata coerenza? Questo ci tengo a dirlo, perché su
questo si è imbastito: ah, la credibilità... non si è corretti, si
dice una cosa e poi se ne fa un'altra! No, si dice una cosa quando
è finito un percorso che porta a quella conclusione, quando viene
cambiato dico perché è cambiato e abbiamo detto perché è cambiato,
dov'è il problema?
Un minuto solo per concludere, nel senso che le valutazioni
conseguenti a questa disposizione ci portano a dire che la nomina
proposta di Albert Lanièce è anche legata a quello - ringrazio i
colleghi per averlo detto - all'attività svolta dall'Assessore e
alla competenza. Credo che questi siano due aspetti importanti, la
gente - questo posso dirlo con tranquillità - ho ricevuto in questi
giorni lettere, ho ricevuto delle segnalazioni dove si diceva che i
medici stessi sono d'accordo all'interno dell'ospedale come
all'esterno, di mantenere una figura che capisce, che è competente
e che è preparata. Ecco perché oggi credo che, con correttezza,
abbiamo sottolineato l'esigenza di dare continuità al lavoro svolto
dal Albert Lanièce.
Presidente
- Prima di passare alla votazione voglio
ricordarmi come si vota. Vi leggo testualmente cosa dice l'articolo
8 bis, perché su questo poi dobbiamo fare un po' di chiarezza.
"L'elezione degli Assessori si effettua a scrutinio segreto a
maggioranza assoluta dei Consiglieri assegnati
- il che
significa che ci vogliono 18 voti -
apponendo sulla scheda di
votazione
- che non so se vi è stata già distribuita... non
ancora... -
un segno nel rettangolo sottostante le diciture
"SI/OUI" - "NO/NON". Sono considerate nulle le schede recanti i
nominativi di persone o altre indicazioni".
Vi ripeto, qui è
testualmente scritto di apporre un segno, non si dice quale, nel
rettangolo sottostante. Allora, da questo punto di vista, è molto
vaga la dizione della cosa, per cui ne prendo atto; se avete su
questo delle considerazioni da fare, per cortesia, facciamolo nei
modi che vuole l'aula, altrimenti non ne veniamo fuori. Altrimenti
rimango a questa dicitura.
La votazione, salvo richiesta fatta dai Consiglieri, viene fatta
nella sede di ogni postazione dei Consiglieri. Ci sono delle
richieste? Se non ci sono delle richieste, chiedo che si proceda
alla distribuzione della scheda. Prego gli uscieri di voler
distribuire le schede. Colleghi, le schede sono state tutte
distribuite, il gruppo Vallée d'Aoste Vive-Renouveau non ha
ritirato le schede, per cui si può procedere alla votazione. Invito
il Consigliere Segretario di voler procedere all'appello per la
deposizione delle schede.
Ricordo agli scrutatori che sono Comé, Impérial e Morelli, se
possono gentilmente... ah già, Morelli non ha partecipato, occorre
quindi sostituirla... la collega Fontana? Grazie. Guardate che non
c'è nessun problema se la collega Morelli, non è che qui ci
facciamo questo tipo di problemi; è un controsenso, non si
partecipa alla votazione e si fa lo scrutatore? Non è con questo
che volevo escludere la collega Morelli, ma era un atto di riguardo
nei confronti di una persona che ha adottato un comportamento nei
confronti di questa votazione. Voglio dire... poi, per carità,
vedete voi, ma io fossi al posto della collega Morelli sarei
imbarazzato di fare lo scrutatore là dove non ho voluto partecipare
al voto, poi... per carità!
Consiglieri presenti e votanti: 30
Schede valide: 30
Schede bianche: 7
SÌ/OUI: 23
Presidente
- Proclamo eletto Assessore alla sanità e alle
politiche sociali il sig. Albert Lanièce e lo invito a prendere
posto al tavolo della Giunta.
Il Consiglio prende atto ed il neo-eletto Assessore Albert
Lanièce, su invito del Presidente del Consiglio, prende posto al
banco della Giunta.
