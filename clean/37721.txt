Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 1398 del 30 luglio 2015 - Resoconto
OGGETTO N. 1398/XIV - Prosecuzione della discussione generale
congiunta sulle Relazioni deliberate dalla Sezione regionale di
controllo della Corte dei conti e sui disegni di legge n. 59
(Approvazione del rendiconto generale della Regione per l'esercizio
finanziario 2014) e n. 60 (Assestamento del bilancio di previsione
per l'anno finanziario 2015, modifiche a disposizioni legislative e
variazioni al bilancio di previsione per il triennio
2015/2017).
Presidente -
Riprendiamo i lavori, eravamo in discussione
generale. Qualcuno chiede la parola? La parola alla Consigliera
Morelli.
Morelli (ALPE) -
Merci Président et bonne journée a tous
les collègues.
Proseguiamo oggi in questo dibattito importante, perché riguarda
questioni cruciali per la nostra comunità. Questo percorso di
discussione dei due disegni di legge che affrontiamo oggi, direi
che è stato estremamente essenziale, crudo e molto disincantato sia
per quanto riguarda le audizioni, sia per ciò che concerne il
confronto. Più volte - lo ha già ricordato ieri anche il collega
Cognetta - abbiamo sentito sottolineare che è finita un'epoca e che
occorre che la politica nel suo complesso prenda atto di questa
situazione. Per quanto ci riguarda, come ALPE, è da tempo, non da
oggi, che invochiamo un cambiamento di sistema e di paradigma.
Mentre voi, forze di maggioranza, in campagna elettorale
promettevate
tablet
per tutti, noi chiedevamo chiarezza e
che fosse rimesso in discussione un modello non più
sostenibile.
Evidentemente per voi, all'epoca, era impossibile ammettere che
questo potesse corrispondere a verità. Oggi questa nostra opinione
trova conferma nelle parole dell'Assessore Perron, che in audizione
lo ha detto molto chiaramente e lo ha ripetuto anche ieri. Le sue
parole sono già state evocate ieri dal collega Cognetta e in un
passaggio l'Assessore Perron - questa è la sintesi del suo pensiero
- diceva: è la prima volta che sono in Giunta, ma il
leitmotiv
che io sento ripetere nelle riunioni della Giunta
è che per ogni delibera vengono soppesate attentamente tutte le
spese; si va ad analizzare con attenzione estrema ogni migliaio di
euro speso. Come non essere d'accordo! Come non essere d'accordo in
un momento in cui,
tout compte fait
l'assestamento si riduce
a poco più di quindici milioni di euro: ogni euro va giustamente
soppesato. E allora mi ha incuriosito un passaggio che ha fatto
ieri il collega che mi ha preceduto, perché ha parlato di una
concessione di contributo per una festa termale. Qui veramente io
inviterei i giornalisti ad andare a cercare fra le delibere che
sono state approvate venerdì scorso, alcune particolarmente
interessanti, che lasciano qualche dubbio sul fatto che
effettivamente ogni euro viene giustamente soppesato. Naturalmente,
niente contro le feste, niente contro uno stabilimento termale che
è un fiore all'occhiello per la Valle d'Aosta, ma che - come mi
suggerisce il collega Roscio - è privato, fa degli utili, è in
crescita - ce lo ha detto ieri il collega Marguerettaz - funziona
bene e ne siamo tutti molto contenti, ma - insomma! - crediamo che
non necessiti di un cospicuo contributo. Rinnovo l'invito ai
giornalisti: andate a vedere quanti soldi sono stati dati per fare
una festa - suddivisi tra vari assessorati, perché ancora non ci si
coordina nemmeno per la promozione - in un momento in cui, nella
stessa seduta di Giunta, viene approvata una delibera sui farmaci
per l'epatite C, in cui si dice che verrà data priorità ai casi
effettivamente gravi e in cui si dice che non si è ancora definito
con lo Stato se le spese per questi farmaci saranno a carico della
Regione o dello Stato, perché questo non siete riusciti a portarlo
a casa nel vostro accordo.
(Voce fuori microfono)
C'entra, Presidente, perché le parole chiave di questo
assestamento - che ha voluto sottolineare l'Assessore Perron - sono
tre:
welfare,
intendendo sanità e assistenza sociale,
istruzione e lavoro! Sono parole chiave che si rapportano a
priorità e a settori nevralgici di cui tutti credo siamo coscienti.
Senza sprecare aggettivi altisonanti - come talvolta si sente fare,
millantando delle eccellenze che poi forse qualche volta non
corrispondono al vero - consideriamo che un'assistenza sanitaria e
sociale pubblica di buon livello, il diritto allo studio garantito
per tutti i ragazzi valdostani e degli interventi pubblici
finalizzati a creare lavoro e occupazione in un momento di grave
crisi come quello attuale, sono degli obiettivi chiari, quantomeno
in via teorica.
Sono i settori su cui giustamente si concentra la maggioranza
per andare ad allocare questi sedici milioni di euro disponibili e
la parte del leone la fa il settore sociosanitario, con sei milioni
e mezzo di euro. Qui c'è la prima cosa che ci dà da pensare, perché
di questi sei milioni e mezzo, tre milioni e mezzo sono per
garantire i LEA, i livelli essenziali di assistenza; non i LEA
regionali, ma i Livelli Essenziali di Assistenza. Questo, io credo,
fa capire quanto la situazione sia preoccupante e con quali sfide
ci si deve confrontare per garantire i livelli attuali di
assistenza sanitaria ai cittadini valdostani. Con i nostri piccoli
numeri e con le nuove regole -giustamente l'Assessore Fosson
sottolinea sempre un decreto legge che ha modificato i rapporti
abitanti-servizi - con l'affievolirsi delle risorse e con la
complessità morfologica del nostro territorio valdostano, come
potremo sostenere il sistema sanitario valdostano? Sarà ancora
sostenibile? Il sistema della salute, che è una conquista del
nostro tempo, il diritto di ciascuno, indipendentemente da dove
viva, di ricevere un'appropriata assistenza sanitaria dovrebbe
poter superare i limiti imposti da ragionamenti di pura convenienza
economica. Vivere in montagna non dev'essere sinonimo di qualità
inferiore o di minore accessibilità ai servizi. Oggi il tema è
riuscire a garantire l'investimento necessario, andando a produrre
tutti i risparmi possibili, andando a stanare quelle sacche di
spreco che nel nostro sistema sanitario esistono ancora; quelle
posizioni di privilegio che vedono delle strutture ospedaliere
sopravvivere, nonostante non se ne veda la reale ragione.
Non dobbiamo arrestare il
trend
positivo degli ultimi
decenni, in cui la società valdostana ha visto l'aspettativa e la
qualità della vita aumentare; non possiamo e non dobbiamo tornare
indietro su questi aspetti. Questo trend è testimoniato dai
rapporti dell'Osservatorio epidemiologico regionale, i quali da un
certo punto in avanti si sono interrotti, ma che è necessario
riattivare, perché non si può non ragionare su dei dati, non si può
non partire da una fotografia reale, per andare a definire qual è
il fabbisogno di spesa. Lo dice la Corte dei conti in un passaggio
delle relazioni che abbiamo avuto modo di esaminare: la nostra
sanità valdostana non ha programmazione. Ma per fare programmazione
bisogna avere la fotografia reale! Lo abbiamo verificato con la
discussione sulla proposta di legge sul reddito di garanzia: come
possiamo definire quali sono i fabbisogni, se non conosciamo qual è
la platea dei possibili beneficiari?
Questo ci pare avvenga un po' per tutto e oggi noi consiglieri
regionali non disponiamo di rilevazioni: non ci vengono date. Noi
speriamo che il governo regionale ce le abbia, che non ragioni
navigando a vista, ma che possa farlo su dati reali. Noi non
disponiamo delle rilevazioni e ci rifacciamo ai rapporti nazionali,
dai quali apprendiamo, sulla sanità, che in Valle d'Aosta la quota
di popolazione che negli ultimi due anni ha rinunciato a curarsi
per motivi economici si posiziona nella fascia mediana della
rilevazione: non è tanta, non è poca, ma è un campanello d'allarme
che lascia intravvedere il rischio di un'involuzione. È una
situazione della quale la politica e noi dobbiamo farci carico,
sicuramente sferrando una guerra agli sprechi che vada a snidare le
sacche nascoste, ma forse anche andando a rivedere nel complesso la
politica delle compartecipazioni, modulandole in base alla
condizione economica reale. Quest'ultima è una cosa che abbiamo già
proposto, anche in discussione di bilancio, insieme con i colleghi
del Partito Democratico. L'abbiamo fatto in più occasioni, ma
l'Assessore si è sempre mostrato reticente, perché dice che mettere
in piedi un sistema di valutazione del reddito per definire le
compartecipazioni, i
ticket
dei cittadini, sarebbe
estremamente costoso. Eppure l'equità delle contribuzioni potrebbe
essere una soluzione ipotizzabile; e poi bisogna contrastare
l'inappropriatezza.
Abbiamo parlato di equità, che riteniamo essere un concetto
fondamentale soprattutto per il settore sanitario. Secondo i dati
del Censis
,
9 milioni di italiani hanno rinunciato a curarsi
e, viceversa, altre fasce di popolazione si stanno rivolgendo al
privato, perché non è più costoso e risponde più rapidamente. Ieri
l'Assessore ci ha detto che non gli risulta che in Valle d'Aosta
questo stia avvenendo. Probabilmente il fenomeno non è ancora così
marcato, ma se continuiamo su questa strada lo diventerà
sicuramente.
Ho voluto limitarmi a un settore, quello della sanità, perché lo
trovo emblematico di una situazione generale. Di questi argomenti
dobbiamo avere il coraggio di parlare in modo franco. È necessario
uno scambio tra maggioranza e opposizione che dev'essere franco,
perché è solo condividendo i dati, le condizioni reali e i
problemi, che si può pensare di trovare insieme delle soluzioni.
Abbiate il coraggio di dire la verità, invece di persistere in
questo atteggiamento un po' di
suffisance
, di superiorità,
che forse mira solo a mantenere lo
status quo
. Per risolvere
situazioni straordinarie - noi ormai siamo in una situazione
straordinaria e grave - bisogna adottare soluzioni e metodi
ugualmente straordinari. Non basta riconoscere, Assessore Perron,
che un'epoca è finita, ma bisogna anche voltare pagina, adottare
metodi diversi e poi occorre ammettere - forse
in primis
bisogna farlo - gli errori commessi per poi non ripeterli. In caso
contrario, non si farà che aggravare una situazione che è già
sufficientemente grave, ma le responsabilità saranno solo vostre,
assessori e consiglieri di maggioranza; di alcuni - mi riferisco
all'Union Valdôtaine e alla Stella Alpina - che hanno accettato un
patto e acconsentito di farsi imporre un sindaco di Aosta capitale,
che non ha ancora dimostrato di essere all'altezza della situazione
- ma diamogli il tempo - e di aver capito il ruolo che deve
giocare. Un sindaco che lascia il capoluogo in piena estate in
balìa di cantieri che si appropriano delle vie principali, scavando
delle trincee in una città che si vuole turistica e che fa vivere
questo tipo di disagio in una stagione che dovrebbe essere quella
di punta, in cambio di un accordo sulle finanze - come già bene
hanno detto ieri i colleghi Chatrian e Gerandin i quali sono
entrati nel merito dei numeri e di ciò che avete portato a casa con
questo accordo - che non aggiunge niente, ma che ci toglie 150
milioni - come ha affermato il collega Gerandin - e non dà nessun
tipo di garanzia per il futuro! L'anno prossimo cosa andrete a
negoziare? Quale altro sindaco avrete da proporre, che non dà
nessun tipo di garanzia, a parte il comprensibile sollievo
momentaneo di vedere chiusa una partita con Trenitalia per gli anni
scorsi e qualche altra concessione consolante?
La responsabilità sarà vostra e sarà anche di chi
incomprensibilmente, dal nostro punto di vista, invece di risultare
i responsabili della situazione, come vorrebbero farci intendere,
rischiano invece di interpretare il ruolo degli utili idioti; e chi
vuole intendere intenda. Che disastro, colleghi! Che disastro. Noi
continuiamo a svolgere il nostro ruolo, perché questo ci è stato
assegnato, ma ciò non di meno proseguiremo ad essere propositivi e
stimolatori, perché riteniamo che per il bene della nostra regione
e per risollevare una situazione ci voglia anche un atteggiamento
di proposta; ed è questo che noi continuiamo a fare lavorando nelle
Commissioni. Ma per il momento dobbiamo constatare che nulla è
cambiato sull'altro fronte e ce ne rammarichiamo molto. Grazie.
Presidente
- Grazie Consigliera Morelli.
Vi informo che è stato depositato al tavolo della Presidenza
dall'Assessore Perron copia dell'atto del Patto di stabilità. I
consiglieri interessati possono richiederne copia.
Continuiamo con il dibattito. La parola al Consigliere
Fabbri.
Fabbri (UVP)
-
Grazie Presidente, buongiorno a
tutti i colleghi.
Innanzitutto, devo dire che mi sono sentito molto coinvolto e
molto vicino alla relazione che ha presentato la collega Morelli,
la quale ha ben evidenziato la situazione che stiamo vivendo anche
nel comparto sanitario che, pur essendo ancora e ci auguriamo per
molto un fiore all'occhiello della nostra regione, del nostro modo
di governare e di interpretare quella che dev'essere la società
valdostana, sta però lentamente scivolando - ce ne accorgiamo
quotidianamente - verso un declino imposto dalla situazione
economica che si è venuta a creare in questi anni nella nostra
regione.
Oggi affrontiamo l'approvazione del rendiconto 2014 e la legge
di assestamento del bilancio di previsione per il 2015. Quello che
facciamo è di constatare che questo assestamento non può essere che
il riflesso e la conseguenza di quel bilancio previsionale, la cui
scarsissima potenzialità nell'incidere sulla vita economica
valdostana già era stata messa in evidenza a suo tempo, quando
discutemmo della legge di previsione. Se allora, tutti insieme noi
dell'opposizione, ci battemmo per apportare delle modifiche che in
qualche modo potessero rivitalizzare l'economia valdostana, sia
attraverso dei finanziamenti diretti alle imprese, sia attraverso
finanziamenti indiretti che potevano arrivare migliorando il conto
economico dei nostri Enti locali, sia inoltre incidendo sulla vita
familiare dei nostri concittadini, ora, dinnanzi al vuoto delle
disponibilità in assestamento, ci rendiamo conto della
débâcle
del sistema Valle d'Aosta, nonostante l'opera che
avevamo messo in piedi allora.
La gravità della situazione è, se ce n'era bisogno, evidenziata
da questa legge di assestamento: su 148 milioni di assestamento, in
realtà di utilizzabili ce ne sono ventotto e quelli che
effettivamente possono andare ad incidere sulla vita dei cittadini
valdostani sono molti meno; dai conti che ho fatto io, si arriva a
spendere sì e no dodici milioni di euro. Noi abbiamo sempre
sostenuto che fin tanto che non ci fossero state certezze di
trattamento equo da parte dell'Amministrazione centrale, non
avremmo mai potuto pensare di riprogrammare seriamente il bilancio
della nostra Regione. Non solo noi, ma anche la relazione della
Corte dei conti, dove veniva messa in evidenza la perdurante
incertezza delle risorse disponibili, ci obbligava a non rimandare
quelle azioni che potevano veramente incidere sulla nostra vita
economica e quindi sociale.
Finalmente sappiamo che l'obiettivo del Patto di stabilità si
chiude ora sulla cifra di 703 milioni, contro però gli 830 milioni
dell'anno precedente. Mi chiedo, guardando il futuro, come potremo
programmare un rilancio della nostra Regione con delle cifre da
guerra, io direi, perché sono veramente delle disponibilità
incredibilmente basse. Paghiamo in parte l'immobilismo precedente,
la scarsa propositività del governo regionale nell'affrontare
questi problemi. È vero che, con la recente sentenza della Corte
costituzionale, molto probabilmente negli anni a venire avremo più
certezze sulle somme del Patto di stabilità, però sono cifre
talmente al ribasso che saremo veramente condannati a gestire il
nostro bilancio in un modo estremamente difficoltoso.
Abbiamo rinunciato, a suo tempo, alla giusta battaglia sulla
cattiva applicazione delle tabelle SIOPE che erano state applicate
tout court
al nostro bilancio in un modo profondamente
ingiusto; non so come riusciremo a combattere ancora questa
battaglia, per far valere i nostri diritti. Fintantoché dovremo
correre dietro all'Amministrazione centrale per avere all'ultimo
momento l'obiettivo del Patto di stabilità, sarà difficile
programmare qualsiasi strategia. Speriamo che l'entrata in
maggioranza del partito di governo possa cambiare la rotta, anche
se nel passato la politica del cappello in mano ha dato dei
risultati piuttosto scarsi. Ieri è stato ricordato il Patto sul
federalismo fiscale che, sebbene fatto a fin di bene, in realtà si
è poi rivelato veramente una pessima condizione per la nostra
Regione. Non si può non rilevare l'estrema debolezza nel difendere
ed imporre le nostre prerogative di Regione a statuto speciale.
Tutto quanto detto circa l'impossibilità di trovare risorse di
bilancio per stimolare la vitalità socioeconomica valdostana, ci
spinge a trovare tali risorse ricorrendo sempre di più
all'indebitamento esterno - anche qui, la relazione della Corte dei
conti fa rilevare questa anomalia del nostro sistema - che speriamo
non sia il preludio ad un futuro choc economico della Regione.
Basta un piccolo cambiamento di
rating
per portarci alla
débâcle
da questo punto di vista. Saranno, comunque, le
future generazioni che dovranno risolvere questo problema, perché
il debito che stiamo creando all'esterno del nostro bilancio
qualcuno lo dovrà pure pagare.
È arrivato il momento della verità sulla situazione finanziaria
ed è arrivato anche il momento di incidere sul bilancio con scelte
difficili e radicali, che questo governo, a nostro avviso, non ha
sicuramente la forza di fare. L'Assessore Perron anche ieri
ricordava giustamente quanta difficoltà ci sarà nel gestire la
situazione economica con queste cifre. È arrivato il momento di
rivedere realmente l'impostazione della gestione dell'economia
valdostana.
Scendendo in qualche particolare, vorrei considerare alcune
cose. L'articolo 5 vede un potenziamento di due milioni, dove però
deve venire, in qualche modo, finanziato tutto quello che concerne
il
bon chauffage
e quella che sarà la legge sul reddito
minimo garantito. Voglio ricordare che questo contenitore per
l'inclusione sociale, per il quale il bilancio di previsione
prevedeva una cifra di nove milioni, era già stato depauperato
durante l'anno di 3 milioni e 600 mila euro. In realtà, quello che
sembra essere un innesto di liquidità e quindi di disponibilità non
è altro che il ricostituire, in parte, quello che era già stato
speso.
La finanza locale viene rapinata degli avanzi che sono stati
creati ad arte e in più viene penalizzata dal fatto di non potere
più neppure acquistare delle cifre minime, con le quali riuscire ad
incidere nell'economia spicciola del paese. So che questo è una
cosa che viene imposta dalla legge, però si poteva vedere almeno di
applicarla quando proprio fosse stato impossibile rimandare questo
tipo di azione.
Della sanità se ne è occupata a lungo la mia collega: c'è stata
anche qui un'azione di sei milioni e mezzo. Una sanità che, dicevo
prima, regge ancora bene nel fornire i servizi alla nostra
popolazione, però fino a quando lo potrà fare? Anche qui, ci vorrà
uno studio approfondito per vedere quello che ci possiamo ancora
permettere e quelli che invece sono dei lussi a cui dovremo in
qualche modo rinunciare, per poter mantenere le prerogative
attuali.
Che dire delle società partecipate? Sono delle idrovore di
denaro pubblico di cui, oltre tutto, non conosciamo perfettamente i
bilanci e soprattutto le strategie. In questo assestamento dobbiamo
rifornire due milioni e mezzo a Vallée d'Aoste Structure, senza
sapere quello che in realtà verrà fatto; verrà in qualche modo
migliorata questo tipo di società che dovrebbe essere di rendita e
non una idrovora del denaro pubblico. Non parliamo poi dell'ILVA
che a ogni bilancio assorbe delle cifre straordinarie.
L'articolo 10 e l'introduzione della nuova ISEE che
presumibilmente andrà a penalizzare proprio quella fascia di
popolazione che, come diceva giustamente ieri il mio collega,
avendo prodotto ricchezza per tutta la società, nel momento in cui
si trova in difficoltà verrà penalizzata proprio per quel motivo
lì: perché si è fatta la casa, perché si è costruita con il proprio
lavoro una situazione che in parte va anche ad aumentare quella che
è la disponibilità della società valdostana. Nel momento del
bisogno questo tipo di popolazione verrà penalizzata e sappiamo
benissimo che la maggior parte dei nostri concittadini valdostani
hanno questo tipo di situazione.
Signor Presidente, l'impressione è che questa volta si faccia
molta, molta difficoltà a condurre la nave in porto, perché la
tempesta economica che stiamo attraversando è ben più grave del
previsto e le difficoltà richiedono delle forti decisioni e delle
inversioni di rotta nella conduzione della nostra Regione, che lei
e il suo governo non avete la forza di prendere. Grazie.
Presidente
- Grazie Consigliere Fabbri. La parola al
Consigliere Farcoz.
Farcoz (UV) -
Merci Président, bonjours à toutes et à
tous.
La fase di crisi strutturale dell'economia occidentale che si è
insinuata anche nella nostra Valle dal 2007 e che tutt'ora
persiste, seppure qualche timido segnale di ripresa sia stato
annunciato, inficia ancora notevolmente sui bilanci della nostra
Regione e ci porta ad avere un bilancio di assestamento e un
rendiconto con cifre ben lontane dai bilanci di assestamento degli
anni precedenti. Nonostante ciò, la Regione presenta dei conti in
regola e rispettosi dei vincoli statali per i quali
l'Amministrazione regionale ha dovuto accantonare una cifra di 237
milioni di euro. Sono vincoli che, lo ricordo, sono finalizzati al
concorso della finanza pubblica, attraverso trattenute di ingenti
somme di denaro, ma anche vincoli finalizzati a definire un tetto
di spesa massima dei bilanci di Regioni e Comuni, questi ultimi
fissati finora senza la possibilità di conoscere preventivamente o
almeno durante l'anno corrente l'importo massimo di obiettivo
eurocompatibile. Da qui una necessità, non più procrastinabile, di
definire maggiori certezze e tutela del sistema istituzionale e
finanziario valdostano nei confronti dello Stato.
Uno Stato che, seppure stia manifestando segni di collaborazione
con la pubblica amministrazione valdostana, esibisce sempre più una
volontà centralista, con la quale giustifica ogni sorta di
risparmio, ma che giudica ogni sorta di politica locale l'origine
di tutti gli sprechi. Basti pensare - permettetemi questo piccolo
rappel -
all'audizione avuta pochi giorni fa con il
presidente della Commissione paritetica, Robert Louvin, il quale
riferendo alla Commissione sui lavori portati avanti in quanto
presidente e membro di diversi gruppi di lavoro e studio inerenti
alle autonomie, ci ricordava come il principio della chiamata in
sussidiarietà sia diventata, ormai, uno strumento utilizzato più
per accentrare che per decentrare, stravolgendone di fatto la sua
natura originaria. L'immediata riflessione risulta essere che la
concezione dello Stato si sia diametralmente modificata in pochi
anni e, pertanto, da un primissimo barlume di federalismo,
identificato attraverso il federalismo fiscale, ci sia ora
un'attitudine opposta, con conseguente modifica del paradigma con
cui si ragiona per arrivare ad un accordo Stato-Regione.
Secondariamente, ma non per importanza, la riflessione scomoda
per certi versi, ma non più trascurabile, anche a fronte della
legittimità istituzionale data in questi giorni a EUSALP, che
territori regionali geograficamente contigui possano unirsi in
politiche di sviluppo e di strategie comuni, avendo innanzitutto
una paternità istituzionale diversa e in secondo luogo una sempre
maggiore libertà economica. Territori o gruppi di territori che
prima o poi dovranno confrontarsi, se non addirittura
democraticamente scontrarsi, con chi vorrà far prevalere logiche di
omogeneizzazione prevalentemente statali, piuttosto che sviluppi
socioeconomici e culturali delle popolazioni che li abitano.
Tornando ai processi e alle riflessioni che tutt'ora regolano
l'attuale assetto statale, si ritiene positivo l'accordo fiscale
considerata la delicata situazione Regione-Stato, così come
l'emendamento sulla Valle d'Aosta nel disegno di legge sugli Enti
locali votato al Senato: i principi che animano l'assetto
politico-finanziario statale e i dettami per definire il Patto di
stabilità devono essere obbligatoriamente frutto di accordo, nel
caso in cui ci sia la volontà di alzare il tetto di spesa. A fronte
della situazione economica italiana, si ritiene positiva la
chiusura del Patto di stabilità del 2014 e la definizione del Patto
2015, con i relativi aumenti dell'obiettivo eurocompatibile. Numeri
che ci consentono finalmente, dopo anni di incertezze, di avere un
po' di certezze.
Ribadisco, quindi, la necessità di avere delle certezze di
carattere finanziario, al fine di definire una programmazione.
Successivamente, come ormai ricordato più volte, una riflessione
sull'intervento pubblico nei diversi settori andrà fatta. Le
continue riduzioni nel bilancio, susseguitesi a partire dal 2010,
hanno ridotto in maniera importante la parte investimenti, facendo
crescere la parte corrente, superiore all'80 percento. Da qui è
iniziata una necessaria revisione dell'assetto amministrativo
regionale e comunale, compresi gli strumenti con i quali esercitano
le loro funzioni, che ci consentiranno negli anni a venire di avere
delle economie importanti. Un sistema, pertanto, quello valdostano
che, nonostante la crisi strutturale e grazie ad azioni messe in
atto da parte della politica regionale, sta tenendo e addirittura
lentamente sta evolvendosi in una situazione migliorativa, se si
considerano i deboli segnali non omogenei di ripresa nei ultimi
mesi.
Concludo con l'assestamento di bilancio, con il quale - è bene
evidenziarlo - si danno risposte ai diversi settori che
necessitavano di risorse, per mantenere i servizi di eccellenza che
tuttora stanno offrendo, quali la sanità, il welfare, la cultura,
l'istruzione e le politiche lavorative, come è stato ricordato
prima. Settori che vogliamo continuare a sostenere, nonostante le
necessarie modifiche che il momento storico e le disponibilità di
bilancio ci obbligano ad apportare.
Presidente
- Grazie Consigliere Farcoz. La parola al
Consigliere Roscio.
Roscio (ALPE)
- Grazie Presidente.
Ho provato ad ascoltare sia oggi che ieri, ma anche in
precedenza, a documentarmi e a studiare i due disegni di legge, il
n. 59 e il 60 sul rendiconto 2014 e l'assestamento di bilancio per
il 2015. Devo dire che le mie conclusioni non hanno i toni
entusiastici di alcuni, come il collega Farcoz che ho appena
sentito.
Innanzitutto un cenno alle condizioni di lavoro. Questo dossier
non è di immediata lettura, io non mi ritengo un esperto e forse la
difficoltà maggiore è di renderlo comprensibile a chi ci ascolta
fuori, come è già stato ricordato anche dall'Assessore. In più sul
tavolo sono stati messi elementi di novità non irrilevanti, come
questo accordo che ci è stato distribuito solo oggi, per cui la
famosa parità di informazione è difficile averla soprattutto da
questa parte del campo. Proverò tuttavia a dare una descrizione
sintetica e spero comprensibile di quello che ho cercato di
intendere sullo stato di salute della nostra Regione. Alla fine di
tutto, a me emergono più perplessità che risposte finali.
Farò alcune considerazioni. Certi elementi che emergono, anche
ripresi dai giornali, sono a mio parere leggermente fuorvianti. Ho
letto dalla relazione del collega La Torre che avanzano 148 milioni
di euro, ma il messaggio è che questi 148 milioni non sono
spendibili, non sono utilizzabili, quindi è un dato di cui non ce
ne si può fare nulla. Nell'assestamento si parla di 28 milioni di
euro, ma abbiamo capito che in realtà sono quindici, i quali sono
ben diversi dai 148, ma soprattutto sono divisi circa per dieci
volte rispetto a quelli di solo pochi anni fa. Oggi stiamo parlando
di una briciola rispetto alla situazione che c'era solo dieci anni
fa per la nostra Regione. Se paragoniamo a quanto ammonta
l'assestamento, noi stiamo parlando circa dell'1 percento del
bilancio regionale, quindi alla fine stiamo discutendo di cose
importanti, ma che nei numeri sono ben poca cosa.
Ieri l'Assessore Perron ha parlato finalmente di elementi di
certezza e anche di soddisfazione, perché dai dati si può vedere
come dal 2014 al 2015 il nostro tetto di spesa è sceso
notevolmente. È ben vero che le previsioni erano ancora di più al
ribasso, però - non so come dire - è come la soddisfazione di una
persona normale che guadagna 1500 euro al mese la cui prospettiva è
quella del licenziamento, alla quale viene detto: ti tengo il posto
di lavoro, ma ti do 1000 euro. La soddisfazione nostra è un po'
come quella: rispetto al licenziamento, quindi alla catastrofe
totale, noi abbiamo un taglio drastico, ma comunque la situazione è
questa, quindi io sarei un po' più cauto nel parlare di certezze e
di soddisfazione.
Ci sono poi altre questioni. Se si vanno a vedere le tabelle
contenute nella relazione, in alcuni settori la differenza tra le
somme che vengono impegnate e l'effettivo pagamento è circa della
metà; cioè, in realtà la Regione paga solo per metà. Io vorrei
ricordare solo alcuni settori: l'istruzione e la cultura ha delle
cifre di pagamento rispetto all'impegnato che vanno dal quarantasei
al 50 percento, l'agricoltura 37 percento, lo sviluppo economico 38
percento, le infrastrutture per la mobilità in rete 40 percento.
Sono soldi che vanno veramente per fare sviluppo, ma che in realtà,
rispetto all'impegnato, sono meno della metà. Non è un segnale
molto positivo.
Un'altra questione sono le risorse che vengono impiegate per il
funzionamento della macchina pubblica. Come ci è stato ricordato,
le tre voci per il personale, la sanità e la finanza locale
assorbono una grandissima fetta di tutto questo e in percentuale
addirittura, col passare del tempo, questa cosa peggiora: nel 2013
era il 70 percento, mentre oggi siamo quasi al settantacinque. La
macchina diventa sempre più pesante, sempre più pachidermica e - è
già stato detto in tutte le salse - a questo bisogna aggiungere i
236 o 237 milioni per equilibrare i conti dello Stato. Quindi la
situazione non è proprio rosea e anche se andiamo a vedere il
rapporto tra le spese e gli investimenti, stiamo parlando dell'88
percento di spese e del 12 percento per gli investimenti. Ma non
solo: questo 12 percento non è neanche di investimenti reali,
tant'è vero che in realtà, come viene detto nella relazione,
rispetto alla cifra impegnata di 150 milioni di euro, il liquidato
è solo il 35 percento. E siccome già stiamo parlando di una cifra
molto ridotta, se io vado ancora a tagliarla per tre volte, vuol
dire che di tutto quello che c'è nel bilancio della Regione solo il
5 percento sono veramente risorse per gli investimenti. Senza
essere un esperto di economia, ho recentemente appreso che quando
si vanno a valutare i bilanci delle organizzazioni non governative,
viene normalmente riconosciuto che una ONG è in buona salute solo
quando le spese per il funzionamento della macchina sono inferiori
al 15 percento. La nostra macchina è all'88 percento, quindi non si
può dire che siamo perfettamente in salute.
Un altro dubbio che viene dalla lettura della relazione riguarda
la situazione di cassa, cioè quanti soldini abbiamo da spendere. È
un po' come quando il bambino chiede al genitore di comprargli il
gelato e questi guarda nel portafoglio per vedere se ha veramente i
soldi per acquistarlo. Se l'anno scorso potevo comprare due gelati,
quest'anno ne posso prendere solo più uno, perché la situazione di
cassa è dimezzata, il che vuol dire che non abbiamo tanti soldi da
parte.
Ci sono poi, come risulta anche dalla relazione della Corte dei
conti, le famose zone d'ombra. Noi oggi discutiamo di quindici
milioni dell'assestamento, ma nella relazione sta scritto che
esistono alcune zone come, per esempio, Finaosta che ha a
disposizione 600 milioni di euro. È come dire: alla Regione tre,
alle partecipate cento; c'è una disparità abbastanza grande su
questo. L'Assessore mi chiarirà questo mio dubbio, io da non
esperto posso solo cercare di leggere dei dati e di
interpretarli.
Un'altra questione è forse più di metodo. Mentre di questa
parte, dei quindici milioni, ne discutiamo bene o male tutti e
trentacinque, degli altri non se ne discute mai. Chiedo ai colleghi
se qualcuno di voi ha più informazioni di me, ma io sulle scelte
che vengono fatte al di fuori delle partecipate non so nulla; solo
una ristretta élite ne è a conoscenza. Tanto per fare un esempio,
recentemente abbiamo parlato dell'acquisizione del parco eolico di
Ponte Albanito, un'operazione da oltre quaranta milioni di euro,
cioè tre volte superiore al netto dell'assestamento di bilancio, e
io sfido chiunque di voi a dire se aveva più informazioni di me
sulla questione.
Un altro dubbio è sul disegno di legge che è stato recentemente
convertito, i cui contenuti sono stati distribuiti solo questa
mattina. Se la Regione subentra allo Stato nel servizio
ferroviario, per il quale ha 120 milioni di euro, una domanda è:
quanti di questi serviranno per pagare situazioni pregresse e
quanti saranno realmente utilizzabili per il futuro miglioramento
del servizio e l'ammodernamento della linea, al fine di avere un
trasporto ferroviario degno di tal nome? Questo non è minimamente
chiaro. Quei soldi sono veramente destinati ad ammodernare la
linea, oppure serviranno per onorare altri impegni che aveva la
Regione o vecchi debiti? Questi soldi andranno realmente nel 2015 o
sono solo virtuali e in realtà non esistono già dalla partenza?
Andrei a concludere. Dall'analisi che ho provato a tirare giù,
l'impressione è che la Regione cerchi in qualche modo di resistere
a un mondo che cambia. Ieri è già stato ricordato che il vecchio
mondo non esiste più. Per fare un paragone con la biologia, noi ci
comportiamo come un sistema che di fronte a una perturbazione cerca
di resistere, ma se la perturbazione è superiore alla nostra
resistenza in biologia succede che si soccombe. Bisognerebbe invece
introdurre un altro concetto, che è quello di resilienza: di fronte
a una perturbazione noi dovremmo cercare di adattarci e trovare
nuove prospettive. Per dirla diversamente, si cerca di replicare un
modello che è stato usato finora più o meno bene, ma che
contemplava una grande abbondanza di risorse; ora le condizioni
sono mutate, perché vi è carenza di queste risorse. Di fronte
all'impossibilità di continuare come fatto fino ad adesso, o
troviamo il modo di evolvere e di cambiare veramente il sistema,
come è stato ricordato dai miei colleghi Patrizia Morelli e Fabbri,
altrimenti - per dirla con la teoria dell'evoluzione di Darwin -
una specie che non si adatta è destinata all'estinzione. Su questo
forse bisognerebbe fare veramente una riflessione. La conclusione
che io traggo da questa analisi è che la situazione è di declino,
non di soddisfazione e nemmeno di sviluppo, quindi serve veramente
un cambiamento profondo di sistema, altrimenti il destino della
Valle d'Aosta a tutti i livelli è già scritto. Io questi elementi
di ottimismo e di soddisfazione faccio davvero fatica a coglierli.
Grazie.
Presidente
- Grazie Consigliere Roscio. La parola al
Consigliere Nogara.
Nogara (UVP)
- Merci Président.
Il mio sarà un breve intervento, perché non è mia intenzione
ripercorrere gli approfondimenti o le cose che sono state dette dai
miei colleghi tra ieri e questa mattina. Io vorrei trattare poche
tematiche riferendomi all'assestamento di bilancio e al nuovo
aggiornamento del programma di governo, perché secondo me le cose
vanno un po' una assieme all'altra.
Il mio collega Roscio ha appena citato l'accordo che ci è stato
dato questa mattina dall'Assessore Perron. Leggendolo sommariamente
e in fretta, mi sembra che sia molto peggio rispetto a quello che
si è detto nella discussione di ieri su questo tipo di accordo.
Probabilmente, sarà poi cura dell'Assessore spiegarci diverse
cose.
Io vorrei collegarmi al nuovo programma di governo, perché nella
scorsa seduta del Consiglio ero stato anche un po' bacchettato
proprio dall'Assessore Donzel per quanto avevo detto, per esempio,
sui cantieri forestali. Secondo me bisognava parlare di
programmazione anche per queste cose e non volevo fare dello
spirito fuori luogo sui cantieri forestali; avevo solo detto che ci
doveva essere un po' di programmazione. La prima cosa che ho fatto
è stata di prendere l'assestamento di bilancio per capire se queste
cose venivano messe in pratica. Mi riferisco, per esempio - mi
rivolgo anche a lei, Assessore Testolin - a quanto è stato fatto
quest'anno per la processionaria del pino. Sono stati mandati tanti
dei nostri tecnici regionali in giro per i paesi colpiti da questo
lepidottero per spiegare quali sono i problemi, ma io mi aspettavo
anche che almeno ci fossero pochi soldi per mettere in piedi delle
squadre che dovranno intervenire nei mesi di novembre e dicembre.
Di questo io volevo parlare: di programmazione e solo di questo.
Invece, con gran stupore, nonostante le affermazioni che vengono
fatte, in questo programma di governo non se ne parla e non si
parla di niente. È il solito fumo negli occhi, tanto per poter dire
che si è parlato anche di cantieri forestali nel nuovo programma,
ma alla fine quando si deve fare qualcosa non si fa.
Non parliamo poi dell'agricoltura! Probabilmente alcuni dei miei
colleghi faranno un intervento su questo argomento.
Dell'agricoltura qui proprio si sono perse le tracce! Sappiamo che
ci sono 230 pratiche ferme a Roma, moltissimi agricoltori in
difficoltà, però in questo assestamento di bilancio di agricoltura,
così come di cantieri forestali, non se ne parla proprio. Anche la
Corte dei conti parla di programmazione riferendosi alla sanità, ma
secondo me è un problema di tutti. Qui di programmazione
assolutamente non ce n'è, e questo ne è la dimostrazione.
Il capogruppo Farcoz, che non vedo adesso in aula, ci parla di
conti in regola. Per carità, i conti saranno in regola, ma gli
interventi mirati per le esigenze della comunità valdostana non ci
sono. Ha parlato anche di programmazione e che abbiamo la fortuna
di avere delle cifre sicure, però alla fine la programmazione
dov'è? Ieri abbiamo ricevuto i suoi emendamenti, Assessore, e
leggiamo che si toglie l'ISEE, ma vorrei capire quale
programmazione poi si fa per sapere quante persone possono
riceverla. L'Assessore Donzel ci ha assicurato che almeno
quest'anno coloro che hanno ricevuto il contributo del
bon
chauffage
lo prenderanno anche nel 2015: qui è sempre solo da
sperare, non da programmare.
Il collega Farcoz diceva che l'assestamento ha dato risposte in
vari settori, come quelli che ho citato fino adesso e che lei ha
indicato, per esempio quello del lavoro: sì una parte, forse in
qualcosa; ma allora, con le cifre esigue che abbiamo si dovrebbero
fare degli interventi forse piccoli però importanti.
Altre cose non ci sono da dire, perché ormai i miei colleghi
hanno snocciolato tutti i problemi di questo assestamento e delle
finanze della nostra Regione. L'unica cosa che ci si augura d'ora
in avanti è, visto che si parla tanto di programmazione, di averla
per davvero. Per i due casi che ho citato, i cantieri forestali e
l'agricoltura, di programmazione proprio non se ne vede.
Grazie.
Presidente
- Grazie, la parola al Consigliere Bertin.
Bertin (ALPE)
- Grazie Presidente.
È finita un'epoca e sono finiti i tempi della Regione al centro
di tutto, diceva ieri sera l'Assessore alle finanze. Ce n'eravamo
accorti da tempo e sono anni che lo ripetiamo. Il lungo periodo
dell'abbondanza finanziaria è definitivamente finito e se adesso
anche l'Assessore sembra esserne consapevole è un passo avanti.
Purtroppo però è finita un'epoca, ma non è cambiata la mentalità
che stava dietro al vecchio sistema. Quella mentalità resiste a
dispetto di un quadro totalmente cambiato, resiste a dispetto di
tutto. Per anni abbiamo ripetuto e altri prima di noi lo avevano
fatto, che dovevamo prepararci a questa situazione, che
l'abbondanza finanziaria non sarebbe durata per sempre, che era
legata a una particolare situazione storica, a un momento storico
preciso, ma che non poteva durare per sempre.
Eravamo considerati dei gufi, potremmo dire utilizzando una
terminologia renziana tanto in voga in questi tempi. Oggi però - lo
dice addirittura l'Assessore - ci siamo e mi pare che siamo
tutt'altro che pronti ad affrontare questa nuova realtà. Non
abbiamo utilizzato le ingenti somme di denaro a disposizione, negli
anni dell'abbondanza finanziaria, per creare un sistema economico e
sociale in grado di reggersi da solo. Anzi, per godere di una
rendita elettorale legata al clientelismo abbiamo creato - avete
creato, per meglio dire - un sistema assistito e dipendente dal
potere regionale.
Tutt'oggi non vedo un cambio di mentalità e di approccio. Il
rendiconto e l'assestamento sono emblematici da questo punto di
vista. Da una parte, come diceva anche l'Assessore, si registra il
cambio di epoca, che tradotto in termini numerici significa che
l'assestamento di quest'anno è dieci volte inferiore a quello dei
tempi d'oro. Qualche decina di milioni di euro e niente più:
l'abbondanza finanziaria è finita e questo è un fatto.
Contemporaneamente però non si vede quel cambio che necessiterebbe
la situazione e l'approccio è sempre lo stesso. Da questi due
documenti contabili, queste due leggi, non si vede dove si vuole
andare. Un colpo al cerchio e un colpo alla botte, scontentando un
po' tutti senza esagerare, perché ormai non si riesce più neanche
ad accontentare tutti, cosicché si scontenta in generale un po'
tutti, senza degli obiettivi precisi e senza un disegno.
Un colpo al cerchio e un colpo alla botte, ma un sacco di botte,
potremmo dire, agli Enti locali, i quali ancora una volta escono
penalizzati da questa situazione. A questo punto, aprendo una
parentesi sugli Enti locali - l'ho già detto altre volte - la legge
48 sulla finanza locale è di fatto da cancellare, perché di fatto
non esiste più. L'autonomia finanziaria dei Comuni ormai è un
ricordo: di deroga in deroga questa legge è stata abrogata di fatto
e bisognerebbe passare a un altro sistema.
Lo ripeto: anche da queste due leggi non emerge un disegno per
il futuro e non si vedono le scelte che determineranno gli anni a
venire. Credo, purtroppo, che la politica di questi anni e il
potere che ha governato questo periodo saranno ricordati per la
loro incapacità di intervenire quando era urgente e necessario
farlo. Certo non sarà un bel modo per essere ricordati!
Su questi documenti contabili c'è poco da aggiungere:
rispecchiano veramente la situazione. Ma veniamo alla novità di
questi giorni, all'accordo sulla questione finanziaria con lo Stato
e all'emendamento approvato l'altro ieri in Parlamento, i quali
danno il seguito all'accordo del Patto di stabilità siglato nel
maggio scorso, qui a Palazzo regionale, con il Presidente Renzi. È
un accordo che probabilmente in termini politici è una parte di
quel Patto di San Silvestro siglato a Capodanno 2014 a Courmayeur
tra Renzi e Rollandin, che prevedeva probabilmente contropartite
diverse anche in termini politici, come il Sindaco di Aosta.
L'accordo del 2010 con il governo Berlusconi - il famigerato
Patto di Palazzo Grazioli, con il quale si definivano gli accordi
finanziari tra lo Stato e la Regione, legato al federalismo fiscale
- e i successivi interventi dovuti alle manovre finanziarie degli
anni seguenti, hanno creato una situazione finanziaria per la
Regione estremamente difficile e complicata. È inutile ripetere
quanto detto in questi anni e ribadito anche dall'Assessore ieri
sera. Le cose sono completamente cambiate dal 2010 in poi: i 1700
milioni e passa del bilancio di quel tempo sono ormai un ricordo
lontano.
L'accordo di questi giorni con lo Stato, che nel bene e nel male
è di tutt'altro tenore rispetto a quello del 2010, in sostanza va a
sanare il passato e niente definisce riguardo al futuro. Mettiamo
una pezza sulla situazione passata, una toppa sul buco. Meglio una
toppa sul buco - si potrebbe dire - che non trovare l'accordo.
Credo che sarebbe stato tragico non trovare un accordo, ma siamo
lontani da una soluzione positiva che dia stabilità finanziaria e
certezza delle entrate per la nostra Regione. Sempre di una toppa
si tratta. Forse abbiamo evitato il peggio, ma di certo questa non
è una soluzione che rafforzi la nostra autonomia finanziaria e che
dia garanzie di stabilità e certezza delle entrate per il futuro. È
tutt'altro che una bella situazione.
Resta il futuro. Cosa si farà per il futuro? Il rapporto con lo
Stato centrale, non solo a livello finanziario, ma anche
istituzionale, rimane tutto da costruire. I tempi non sono dei più
facili, il contesto generale è estremamente negativo per le Regioni
speciali e in generale per le altre. La nostra autonomia in questi
anni è stata gestita a volte in modo irresponsabile e questo di
certo non ci favorisce nei rapporti tra lo Stato e in generale
presso l'opinione pubblica italiana, che vede nelle Regioni a
statuto speciale dei privilegi che poi in fondo non ci sono, ma
questa idea ormai si è accreditata anche, a mio avviso, per delle
responsabilità nostre. La situazione è difficile: tutto questo
resta ancora da definire e da ricostruire; rimane da trovare un
rapporto diverso con lo Stato che garantisca, se non altro, la
certezza delle entrate e un rapporto più corretto con il
centro.
Presidente
- Grazie Consigliere Bertin. La parola al
Consigliere Laurent Viérin.
Viérin L. (UVP)
- Merci Monsieur le Président.
Per una questione pregiudiziale noi vorremmo chiedere
all'Assessore qualche spiegazione sull'accordo che ci è stato
distribuito, anche per poter effettuare una discussione di
contenuto. Abbiamo letto con attenzione questo accordo che è stato
firmato in assenza di altri elementi: c'è questa data che fa fede,
non ci sono timbri e crediamo che la data sia quella indicata. Ma
noi vorremmo capire e vorremmo che ci sia un'illustrazione di
questo accordo.
Se non abbiamo capito male - e crediamo di non aver capito male
- questo è un accordo che va da un lato a prendere degli impegni
sulla rinuncia, per esempio, agli eventuali ricorsi, ma soprattutto
va a impegnare l'Amministrazione regionale, la Regione, su alcune
questioni. In particolare quando parliamo dell'articolo 5 della
legge regionale n. 13 del 2014, cioè sull'esclusione dal computo
del saldo eurocompatibile, e dell'articolo 5 della legge n. 4 del
2014 sull'assestamento di bilancio, noi vorremmo capire quali
ripercussioni ci sono e ci saranno sul bilancio
dell'Amministrazione regionale e vorremmo anche capire chi è andato
a firmare questo accordo e su che mandato: se c'è un mandato del
Consiglio Valle, se c'è una deliberazione della Giunta, se c'è
stato un confronto su questa cosa! Qualcuno ha citato l'accordo del
2010: ci sono stati anche altri passaggi e qui abbiamo discusso
altre volte la questione di una discussione preventiva sulle
ripercussioni di accordi che poi vengono siglati a nome della
Regione a Roma.
Noi siamo molto preoccupati per le cose che sono contenute in
quest'accordo! Quindi, al di là di tutte le considerazioni che
faremo da un punto di vista politico o tecnico anche
sull'assestamento, noi vorremmo che ci sia spiegata, nel dettaglio
e davanti a questo Consiglio, la natura di questo accordo. L'inizio
del testo è "tra il Ministro dell'economia" e "la Regione": già la
parità di livello sembra strana, nel senso che al massimo sarà il
Ministero e la Regione, ma se c'è il Ministro e la Regione già
personalizziamo questi accordi come forse sta avvenendo in questo
periodo. Noi vorremmo capire in particolare ciò che è scritto nella
seconda pagina di questo accordo, "la Regione si impegna inoltre ad
abrogare", dopo la prima parte in cui la Regione si impegna a
rinunciare ai contenziosi eventuali, anche futuri. Al di là delle
deroghe che lo Stato ci dà sul Patto di stabilità interno - ci
derogano sulla spesa relativa alla ristrutturazione e
all'ampliamento dell'ospedale, che se non abbiamo capito male non
si farà - però al di là di questo, noi vorremmo che ci sia una
spiegazione di queste due previsioni. Con l'accordo in mano e a
seguito anche di quello che è stato illustrato dall'Assessore
Perron, se è possibile avere un'illustrazione più nel dettaglio di
questi passaggi e delle implicazioni che avranno, affinché ci sia
chiarezza su questa cosa. Grazie.
Presidente -
Grazie Consigliere Viérin. La parola
all'Assessore Perron.
Perron (UV) -
Grazie Presidente.
A me pare di aver illustrato, e non poco, ieri di fronte a
quest'aula i contenuti di questo accordo, tant'è che ho tralasciato
alcune parti pertinenti all'assestamento e al consuntivo, per
soffermarmi a spiegare a questo Consiglio in modo dettagliato i
contenuti, le modalità e le ripercussioni di tale Patto. Ho anche
illustrato gli emendamenti che abbiamo presentato che andavano a
modificare delle parti di previsione, nonché l'articolo 5 della
legge finanziaria e della legge n. 4 del 2014 riguardante
l'assestamento, perché è una conseguenza dell'accordo che è stato
fatto. Se il Consiglio lo ritiene necessario, io ricomincio come
ieri, ma non aggiungo nulla di più alla spiegazione dettagliata a
quest'aula dei contenuti dell'accordo, che ieri ha occupato una
buona mezzora. Il mio intervento di ieri verteva quasi
esclusivamente su questo, perché era obiettivamente l'elemento di
novità che abbiamo voluto introdurre e spiegare. Io credo che non
sia successo nulla di strabiliante rispetto ad altre fasi: il
Presidente della Regione, nell'esercizio delle sue funzioni e delle
sue competenze, come è normale che sia e non impersonificando
nulla, certifica e firma un accordo che è sopraggiunto dopo una
lunga trattativa con lo Stato italiano. Io, Presidente, non
aggiungerei nulla di più a quello che ho detto ieri, credo in modo
molto chiaro.
Presidente -
È stata posta una questione pregiudiziale.
Secondo il Regolamento, viste anche le spiegazioni dell'Assessore
Perron, che dal suo punto di vista ha ritenuto di aver già dato
ieri le spiegazioni richieste con la questione pregiudiziale,
poniamo ai voti e respingiamo la questione pregiudiziale, oppure
continuiamo ad approfondire il tema durante la discussione generale
del punto. La parola al Consigliere Laurent Viérin.
Viérin L. (UVP) -
Solo per dire che non chiediamo di
mettere ai voti la questione pregiudiziale. Assessore Perron, forse
non ci siamo spiegati: non crediamo che la lunghezza di un
intervento sia proporzionata al fatto di aver illustrato nei
dettagli un accordo che ci viene distribuito oggi e che, a onor del
vero, lei ha dettagliato riprendendo certe parti, ma non facendo
corrispondere delle cifre e soprattutto delle disposizioni
normative che avranno delle ripercussioni gravissime sulla nostra
Regione e che noi le chiedevamo semplicemente di illustrare. Lo
faremo noi, Assessore Perron e Presidente Rollandin, nei nostri
interventi, perché stiamo cercando di ricostruire gli articoli di
legge e i contenuti finanziari, per capire e per fare capire anche
a chi ci ascolta e a questo Consiglio quali sono in cifre i
risultati di questo accordo. Solo questo chiedevamo! Non è che
chiedevamo di rispiegare tutto quello che abbiamo intuito nelle sue
parole e che poi politicamente commenteremo nei vari interventi.
Era una questione tecnica per non chiedere una sospensione e
riunirci con i tecnici; era una questione di trasparenza di fronte
a questo Consiglio.
Questo non viene accettato dalla maggioranza e dal governo? Non
c'è problema! Cercheremo attraverso altri canali e altri modi di
ricostruire la situazione di un accordo che, ancora una volta,
viene firmato a Roma all'insaputa di questo Consiglio Valle e senza
una autorizzazione preventiva da parte di quest'ultimo o con una
deliberazione della Giunta, per un accordo che viene siglato e che
poi avrà ripercussioni per i prossimi anni. Già nel 2010 avvenne
questo, qualcuno l'ha ricordato, e oggi siamo di nuovo qui. Si va a
Roma, si abdica a delle nostre competenze statutarie e si va con
una superficialità a firmare degli accordi che avranno sul futuro
della nostra Regione delle ripercussioni gravissime! Se invece
pensate che con una spiegazione di mezz'ora avete dato corpo a
queste due paginette, che invece sono devastanti per la nostra
Regione, siete liberi di farlo.
Presidente -
La parola alla Consigliera Certan.
Certan (ALPE) -
Il mio non sarà un intervento
sull'assestamento, perché credo sia cambiata completamente da ieri
sera la situazione, dopo aver letto questo accordo. Assessore
Perron, lei dice di averlo spiegato, ma nell'accordo, come ha
ricordato giustamente il collega Viérin, parlate dell'abrogazione
di un articolo dell'assestamento che oggi stiamo discutendo, quindi
avete cambiato le regole in corsa. Noi abbiamo lavorato su un
documento, ma voi il 21 luglio avete firmato un accordo di cui ci
date conto solo oggi. Ieri lei ci ha detto un paio di cose, ma
avevamo capito che era cambiato lo scenario e oggi ci troviamo un
altro documento. Il punto n. 5 del testo dell'accordo, "Patto di
stabilità interno per gli Enti locali della Regione", non credo che
lei ieri ce lo abbia spiegato e sarebbe interessante capirlo
meglio. Probabilmente ieri non lo abbiamo capito, ma leggendolo lo
abbiamo capito meglio! Quindi aspetteremo dal governo i vostri
interventi e poi replicheremo. Grazie.
Presidente -
La parola al Presidente Rollandin.
Rollandin (UV) -
Sì, grazie.
Chiaramente nella replica pensavamo di dare una serie di
risposte, ma volentieri anticipiamo alcuni concetti relativi a
questo accordo. Voglio specificare che era propedeutico
all'emendamento che doveva essere presentato alla legge sugli Enti
locali, perché se no non ci sarebbe stato accordo: la possibilità
di avere le deroghe, il Patto di stabilità 2014 approvato e la
certificazione del Patto per il 2014, che avviene solo con
l'accordo che c'è a livello nazionale e che quindi doveva essere
recepito; così per il 2015, il Patto che viene qui ricordato.
I due emendamenti che sono stati presentati e che fanno parte
dell'accordo, sono quelli che avevamo nel Patto di stabilità. Le
due leggi che sono state presentate oggi, soprattutto la legge di
assestamento del bilancio, sono state predisposte prima
dell'accordo e difatti si diceva che il tutto avveniva nelle more
del raggiungimento dell'accordo. Qui si dice che, essendo avvenuto
l'accordo per il 2014 e per il 2015, quei due commi non servono più
ed ecco perché c'è l'impegno ad abrogarli. Tutto lì! Non è che
abbiamo modificato. Abbiamo solo detto che quelle parti sono ormai
superate, perché l'accordo è stato fatto e quindi c'è la
certificazione per l'eurocompatibilità del 2014 e per quella
prevista per il 2015. Queste sono le due fasi.
Per il resto, sul discorso dei ricorsi entrerò poi nel
dettaglio: sono relativi solo a quelli ancora pendenti. Ieri il
Consigliere Gerandin l'ha richiamato e si è detto, se non ho capito
male, che su questo non poteva che essere così, vista la direzione
in cui andavano le sentenze - noi abbiamo fatto molti ricorsi e
dirò anche tutti quelli che purtroppo abbiamo perso - laddove, in
un modo particolare e in qualche modo straordinario, la Consulta
dice che non ci sarebbero le ragioni oggettive per dire che la
Regione non ha competenza, ma vista la straordinarietà del momento
si accetta che venga fatta nelle more. La Consulta non ci dà torto,
ma non ci dà nemmeno ragione, quindi su questo non ci saranno
ulteriori sviluppi. Questa è la formula che è stata usata per tutti
gli accordi delle Regioni a Statuto speciale, prime tra tutte
Trento e Bolzano.
Ecco le due significazioni su questo aspetto in particolare. Se
vogliamo entrare nel merito punto per punto io posso farlo, in modo
che non ci siano dubbi. Sul Patto di stabilità interno credo di
avere già detto e poi entreremo più nel dettaglio per dire dei
benefici sia per il 2014 che per il 2015. Ho detto delle due
deroghe da abrogare e degli emendamenti nel bilancio. Per il punto
4, "Norme per la disciplina del Patto di stabilità interno", è vero
quello che dice il collega per l'ospedale: sicuramente sono un
milione e tot, perché non è che si derogano tutti i 140 milioni, ma
solo le spese che comunque vengono fatte. Stesso discorso per
l'applicazione della norma sulla sanità penitenziaria, che
naturalmente non viene contabilizzata. Le spese relative ai
trasferimenti dello Stato agli Enti locali: questo è un punto
importante, perché quello che viene dato in questa forma agli Enti
locali viene escluso dal Patto di stabilità e per noi è
significativo. Sul Patto di stabilità interno per gli Enti locali,
credo che sia stato già spiegato, ma comunque non sfugge qual è il
significato: la possibilità di non avere, come è stato fatto oggi
per gli Enti locali, l'esigenza di sostenere alcune spese come
L'IMU (di fatto lo Stato anticipa L'IMU, che poi i Comuni devono
restituire), per cui si rischiava di fare un doppio passaggio,
mentre qui viene semplificato ed escluso.
Sui trasferimenti aggiuntivi - tanto per chiarire fin da ora
quale è il loro senso - c'è la nota ufficiale del Ministero e si
tratta dei tre anni 2011, 2012 e 2013 per 23 milioni all'anno,
quindi sono 69 milioni. Dal 2014 c'è stato l'accordo per cui la
Regione paga i 9 milioni che già aveva messo nel bilancio di
quell'anno e i rimanenti 14 milioni sono pagati dal Ministero,
quindi sono i 69 milioni che, fatta la differenza con i 120 milioni
che sono aggiunti, danno i 51 milioni di differenza a disposizione
della Regione. Questo è per quanto riguarda l'aggiuntivo.
Per quanto concerne la definizione dei rapporti finanziari
pendenti, credo che l'Assessore l'abbia detto in modo chiaro:
questo è un articolo capitale che andrà a spiegare in modo chiaro
qual è la situazione delle accise. Credo che questo meriti
un'attenzione specifica e particolare, perché noi con l'accordo del
2011 avevamo integrato il precedente con un termine che poteva
sembrare secondario, ma che aveva e ha una valenza importante per
quanto riguarda l'interpretazione che poi si poteva dare, relativa
ad "afferenti" la Regione. Questo termine "afferenti" noi l'abbiamo
interpretato in un modo che in quel momento era accettato anche dal
Ministero, per cui dal 2011 noi contabilizziamo come accise tutto
quello che le dogane hanno registrato sia per l'elettrico, che per
la birra e per tutto quello previsto all'articolo 4 punto 1
dell'accordo, modificato del 6,90 con il 2011, che estendeva
naturalmente la previsione - poi lo leggeremo, perché ritorneremo
su questo - ai 10/10 dell'elettrico. Ora, questo è stato oggetto
ultimamente di un contenzioso della Regione Sardegna - come aveva
già spiegato l'Assessore - riferito alle accise sul percetto o
sull'immesso in consumo. L'interpretazione, purtroppo tombale,
della Cassazione ha bocciato la posizione della Sardegna,
estendendo questo a tutte le Regioni a statuto speciale, quindi
dalla sentenza del 2014 l'interpretazione è quella riduttiva che
noi non volevamo, perché era una compensazione al momento
dell'accordo del 2011 per la rinuncia, lo dico come termine,
all'IVA da importazione. Si trattava dei 350 milioni dell'IVA da
importazione, che in questa aula qualcuno che sedeva su questi
banchi ci rimproverava dicendo: voi continuate ad avere soldi,
troppi soldi! Qualcuno se lo scorda: troppi soldi, troppi soldi! Ma
questo è tutto registrato!
Questi soldi ce li hanno tolti e per compensazione parziale
c'era questo tipo di atteggiamento, di fare in modo che ci fosse
questo tipo di riscontro che, voglio ricordare, è di circa 140
milioni e chiaramente questo ci dava la possibilità di avere
ulteriori spazi. Logicamente, in particolare sull'elettrico che è
in aumento, avere oggi questa sentenza per la Sardegna che di fatto
è estesa a tutti, ci ha penalizzato e quindi noi non possiamo più
che avere quello che c'è per tutte le altre Regioni, perché il
discorso sull'immesso in consumo e non l'interpretazione
precedente. Questo comporta un deficit che abbiamo cercato di
compensare, tra l'altro anche con questo ulteriore intervento di 51
milioni.
Mi sembra sia chiaro che la modifica sostanziale è avvenuta non
perché abbiamo accettato delle regole diverse, ma perché c'è stata
una sentenza che ci obbliga ad accettare questo! Ma questo non è
tanto chiaro, perché io ho sentito qui delle interpretazioni fatte
in un modo molto diverso! Il che non corrisponde al vero! Allora
bisogna dire le cose come sono e questa parte dell'articolo,
riferito alla definizione dei rapporti finanziari pendenti, dice
che quelle somme che non ci sono ancora state versate in questi
quattro anni, che ammontano a 570 milioni, sono quelle che ci
garantiscono la copertura finanziaria per i bilanci che sono stati
approvati fino adesso e che negozieremo come restituire dal punto
di vista di cassa, perché di competenza noi li abbiamo già messi e
sono già nei bilanci certificati. Spero che questo sia chiaro,
essendo questo un dato fondamentale per noi, perché se non c'era
questo pezzo di accordo i bilanci dovevano essere rivisti! Ripeto:
dovevano essere rivisti! Questo è un tema che non è secondario e
non è stato facile arrivare a questo punto, ve lo posso
garantire!
A proposito dell'ultimo punto, "Disposizioni in materia di
sistema regionale integrato e di armonizzazione dei bilanci",
vorrei togliere qualche dubbio a chi dice: ma poi cosa succederà?
Dal 2016 il sistema cambierà completamente e ci sarà
l'armonizzazione dei bilanci. Quando parliamo di armonizzazione dei
bilanci ci riferiamo a un processo che è in corso di definizione
per tutte le Regioni e che cambierà il sistema attuale del Patto di
stabilità, con tutte le regole che ne conseguono; questo è. Quindi
quando qualcuno ci dice "ma cosa succede? quali saranno le
previsioni?", su questo noi stiamo aspettando di chiarire, così
come le altre Regioni, che cosa possiamo fare. Come le altre
Regioni, perché l'armonizzazione che è già iniziata nel 2015 per
alcune ordinarie, per il 2016 è prevista per tutte quelle a statuto
speciale, quindi saremo tutti sulla stessa barca, nel senso che
tutti siamo impegnati a trovare un accordo che ci dia la
possibilità di agire nel modo conforme.
Questo era essenziale, per cui c'è stata l'esigenza di arrivare
a questa definizione molto importante per noi. Poi metteremo in
risalto con precisione anche gli altri punti di vantaggio ottenuti
con questo accordo, che sono stati in parte già spiegati e che ci
hanno dato la possibilità di inserire l'emendamento n. 8 - credo
che lo abbiate, se no ve lo facciamo distribuire - che è stato
approvato al Senato e che ha recepito puntualmente l'accordo.
Questo è quanto è stato fatto per arrivare in ultimo a trovare
l'accordo definitivo su dei punti delicatissimi che sono stati
risolti, credo, in modo adeguato e che danno la garanzia di poter
oggi discutere questo assestamento di bilancio in modo diverso. Non
dimentichiamo che ci saranno queste disponibilità in più, ma che
oggi noi non le abbiamo ancora perché i 120 milioni noi non li
abbiamo contabilizzati, tant'è che noi abbiamo ancora nel
bilancio...
(Voce fuori microfono)
... e difatti lo sto dicendo! Sto dicendo che non si può
tenere conto... Tant'è che nel bilancio e nell'assestamento c'è il
discorso dei 70 milioni in meno, relativi al fatto che non sono più
i 140 milioni che noi avevamo inseriti nel bilancio, ma sono i 70
che sono stati messi nella legge di stabilità, più i 51 che
verranno messi, così che noi successivamente faremo l'integrazione
per poter avere la disponibilità di questi soldi. Oggi non possiamo
naturalmente iscriverli e quindi nel bilancio ci sono i 70 milioni
in meno, e questo non è per non chiarezza o per voler nascondere
qualcosa, ma perché le tempistiche sono andate in un certo modo.
Tale è la ragione per cui abbiamo sviluppato questo concetto che
adesso ho cercato di illustrarvi ulteriormente. Grazie.
Presidente
- Grazie Presidente, la parola al Consigliere
Cognetta.
Cognetta (M5S) -
Grazie Presidente.
Sempre molto chiaro ed esaustivo, sempre pronto sull'argomento,
peccato che la domanda era un'altra. La domanda era: perché dal
giorno 21, lo veniamo a sapere oggi? Il concetto, vede, è molto
semplice: c'è una questione di forma e una di sostanza. Parliamo un
attimo della forma. Se la data qui dietro è giusta, dal 21 luglio a
oggi ci sono stati ben tre giorni della settimana passata in cui si
era possibile riunire la II Commissione ­- tra l'altro mi sembra
che sia stata anche convocata per un'altra questione e poi
annullata - e si poteva parlare di un accordo così importante. Si
potevano fare tutte le domande, lei poteva darci tutti i
chiarimenti e avremmo potuto passare un giorno intero, due o tre a
discutere di questa roba qui che è fondamentale. Lei ritiene che
forse questo non fosse importante? Io credo che sarebbe stato
fondamentale ai fini della discussione che stiamo facendo, perché
altrimenti, lei può raccontarci qui quello che vuole e dirci che è
un accordo meraviglioso - io non ho dubbi che probabilmente sia
così - ma non ho modo di interrogarla nel dettaglio e di
verificare, non ho modo di fare assolutamente nulla e mi devo
attenere a ciò che dice. Le ripeto, potrebbe anche essere
giustissimo ciò che dice, ma io non ho modo di verificarlo. Lei
capisce che non ha nessun senso questo ragionamento che fa lei,
perché nella forma, leggendo in maniera becera i numeri che ci sono
qui, passiamo da 849 a 701 milioni: sta scritto che perdiamo 150
milioni di euro. Poi magari in realtà non vero, è un'altra cosa ed
è un accordo meraviglioso, ma quello che uno legge qui è che
perdiamo 150 milioni!
Noi non dovremmo fare un assestamento, ma probabilmente, caro
Assessore Perron - lo chiedo a lei perché sto ancora aspettando una
risposta alla domanda di ieri, su quanto ci serve per andare
avanti; è rimasta lì questa domanda, ma poi ce lo dirà, perché
tanto non c'è fretta! - dicevo, forse dovremmo cominciare a
ragionare su dei disimpegni, non su degli impegni di spesa. Forse
avremmo bisogno di mettere via dei soldi, se continuiamo di questo
passo, perché - insomma! - abbiamo fatto un bilancio che contava
849 milioni è mo' dobbiamo farne uno da 701. A casa mia dobbiamo
togliere dei soldi, non metterli; poi non so! Però, ripeto, sono
dettagli: è solo una questione di forma e non di sostanza. E questo
per quanto riguarda la domanda che ha fatto il collega.
Per quanto riguarda invece la sostanza, lei mi dice che ci sono
interpretazioni molto diverse, perché quando nel testo dell'accordo
si dice che "la Regione si impegna, inoltre, ad abrogare" e mette
giù degli articoli, va tutto bene. Ma se la Regione non li abroga,
che succede? Se per caso la Regione decide di non abrogare questi
articoli - perché, voglio dire, spero bene che la Regione non sia
solo lei, ma sia tutto quanto questo Consiglio - se poi non gli
abroga, che vuol dire? Questo coso lo buttiamo? No, è per sapere!
Perché se lei può prendere un impegno e personalmente
sottoscriverlo, non parlandone con nessuno! Magari non ne ha
parlato nemmeno in Giunta, io questo non lo so, perché delibere
rispetto a questo non ne ho viste; forse ci sono, ma non so se sono
apparse. Magari quando dobbiamo spendere mille euro facciamo una
delibera, mentre qui che rinunciamo a 150 milioni, va beh, non c'è
problema e basta una firma su un foglio.
Lei forse dovrebbe relazionare a tutti, perché l'impegno che
prendete voi e l'intera la maggioranza a votare questa roba qui, è
per tutto il nostro futuro! Sono a conoscenza i miei colleghi di
quello che andranno a votare? Sono così sicuri che tutto è giusto?
Sono così sicuri che non si poteva fare qualcosa d'altro? È proprio
il migliore accordo che potevamo ottenere? E chi lo sa? Siamo qua,
lei ha fatto la sua bella figura, ha spiegato tutto, ma il problema
è che lei lo spiega senza aver spiegato, nel senso che lei fa uno
spot
.
Non entriamo nel dettaglio, perché non siamo in Commissione e
sono le commissioni che guardano il dettaglio, non quest'aula. La
pregherei ancora una volta, se fosse possibile, di avere maggior
rispetto per questo Consiglio, soprattutto quando parliamo di
argomenti così vitali. Non stiamo parlando del raddrizzamento delle
banane, ma del nostro futuro, del futuro della nostra Regione e
stiamo qui a discutere del perché lei ha detto questo, l'altro ha
detto quell'altro, ci date un foglio, poi ci date gli emendamenti,
cambia tutto qui dentro all'aula... Ma che modo è di lavorare! Non
cambiate, va bene!
Presidente -
La parola al Consigliere Gerandin.
Gerandin (UVP) -
Merci Président.
Abbiamo ascoltato tutti molto attentamente quanto lei,
Presidente, ci ha detto. Una breve premessa sul discorso della
forma, di cui diceva prima il collega Cognetta: mi dispiace che si
sia dovuto intervenire nelle comunicazioni per sollecitare qualche
elemento in più rispetto a questo maxi emendamento che ci riguarda
direttamente. Non possiamo che ringraziare per l'intervento
dell'Assessore, perché se non altro ha incominciato a svelare
qualcosa. Poi abbiamo ricevuto questo documento! È inutile che io
ripeta quello che ha detto il collega Cognetta per quel che
riguarda la forma, ma lei Presidente, se ben ricordo, quando venne
in Commissione e le chiedemmo del Patto di stabilità 2014, ci
spiegò quali erano i termini dell'accordo dicendo che c'era un
documento, ci disse che stavate chiudendo per il Patto di stabilità
2015 e che ci avrebbe riferito. Ora, noi sappiamo che lei ha
firmato un accordo in qualità di Presidente. Un accordo che di
fatto, come ha già anticipato chi mi ha preceduto, traccia un
confine su quelle che sono le disponibilità finanziarie,
sicuramente per quello che riguarda il pregresso, ma anche per il
futuro, mi permetta di dirlo. Lei dice: io sono stato obbligato a
firmare questo accordo, perché era propedeutico al maxi emendamento
al provvedimento sugli Enti locali; questo è chiaro, perché
l'accordo in parte riprende quel maxi emendamento, per cui non c'è
dubbio che fosse propedeutico.
Io le chiedo una cosa, Presidente. Lei in questo accordo, a
titolo del tutto personale, abroga due...
(Voce fuori microfono)
... beh, se permette, io dico "a titolo del tutto personale",
perché è parte dell'accordo: c'è scritto che vengono abrogati due
articoli di legge. Vengono abrogati due articoli di legge! Ma come
può lei dire: io Presidente firmo un accordo dove vengono abrogati
due articoli di legge? C'è scritto così! C'è scritto "la Regione si
impegna, inoltre, ad abrogare" due articoli: l'articolo 5 della
legge 13 e l'articolo 5 comma 1 e 2 della legge 4.
(Voci fuori microfono)
No, no, attenzione! Quando io mi impegno, è altra storia! Non è
che io dico: mi prendo l'impegno di...! Questo è un passaggio
fondamentale dell'accordo!
Quanto lei ci ha riferito - se mi permette, Presidente - lo ha
legato al fatto che questi due articoli citavano gli obiettivi
eurocompatibili. Beh, io leggo il primo passaggio che dice che
all'articolo 5 della legge 13 si stabilisce l'esclusione dal
computo degli importi corrispondenti ai pagamenti effettuati in
conto residui; ma questa è una questione di sostanza, non di forma!
E l'articolo 5 della legge 4 del 2014 dice che vengono modificate
le disposizioni legislative che stabiliscono deroghe all'obiettivo
eurocompatibile destinato ai sensi della normativa statale, vale a
dire che noi abrogando i due articoli rinunciamo a far valere
qualunque norma statale preveda comunque una diminuzione rispetto
agli accordi del Patto. Noi questi li abbiamo tirati fuori, perché
comunque c'è la legge 183 del 2011 e la legge 228 del 2012! Lo
sappiamo a cosa abbiamo rinunciato! Presidente, sappiamo a cosa noi
abbiamo rinunciato con questi due articoli, pertanto non può
venirci a dire che è propedeutico!
Quando sono intervenuto la prima volta sul bilancio, le chiesi
di spiegarci l'inghippo legato agli 838 milioni certificati e agli
849 siglati: siamo ancora in attesa di avere qualche notizia in
merito e nessuno ci ha ancora detto niente. I casi sono due: il
Patto che avete siglato con Renzi è stato uno specchietto per le
allodole (vi dò undici milioni in più, tanto ne avete certificati
838), oppure quando avete certificato gli 838 milioni eravate già
coscienti di non rispettare il Patto del 2014, ma allora lo
diciamo!
Per quello che riguarda i contenuti dell'accordo - sinceramente,
mi interessa molto di più la sostanza che non la forma - io le ho
detto che il ricorso alla Corte costituzionale, visto l'aria che
tirava, era probabilmente saggio evitare di farlo, ma portando a
casa risultati tangibili. Quello che ha firmato è un accordo che ci
massacra, che ci mette con le pezze al sedere! Entro nel merito.
Lei dice dei primi 69 milioni, ma i sei mesi del 2014 chi li paga?
Noi abbiamo pagato nove e sei, ma gli altri sei mesi chi li paga?
Ammettiamo anche che li paghi lo Stato, ma rimangono cinquantuno
milioni.
Le leggo i dati che sono riferiti all'ammontare delle accise del
2014 per la birra e l'energia elettrica, che sono degli ammontari
in crescita, come lei ha detto.
(Voci fuori microfono)
Ma è per dire a che cosa noi abbiamo rinunciato con questo
accordo, per dire che cosa abbiamo perso e cosa abbiamo portato a
casa!
Al di là della sentenza - perché l'accordo della legge
finanziaria non entra nel merito della sentenza, ma dice che dal
2015 in avanti alla Valle d'Aosta, indipendentemente da quello che
incasserà, spettano settanta milioni - sul discorso del percetto io
le dico che nel consuntivo 2014 la birra valeva 126 milioni e
l'energia elettrica 61 milioni, vale a dire 187 milioni e mezzo,
mentre noi con questo accordo dal 2015 ne percepiremo 70, vale a
dire che ce ne rimetteremo 117, con una compensazione parziale di
50 per il 2015, per cui noi abbiamo fatto un accordo con cui
comunque perdiamo 70 milioni. Lei poi mi dice che ci sarà
l'armonizzazione dei bilanci che cambierà il Patto di stabilità.
Beh, prima di tutto non sappiamo come cambierà e una delle poche
cose che paiono chiare è che sarà con l'armonizzazione del bilancio
2016, però è certo che se noi non abbiamo una parte delle entrate -
abbia pazienza, Presidente! - possono pure togliercelo il Patto di
stabilità, ma non avremo risorse per finanziarlo!
Detto questo, mi pare che sui 570 milioni non c'era altra
strada, ovvero un'altra strada c'era ed era quella di portare i
libri in tribunale, come ho detto ieri, perché sono soldi già
spesi. Lei ha detto bene che sono soldi già contabilizzati in
bilancio, già spesi, soldi di un contenzioso con lo Stato che
chiude solo una partita e che ci dice: evitate di rivedere i
bilanci al ribasso per 570 milioni. Ma, Presidente, se noi dovevamo
rivedere al ribasso per 570 milioni i bilanci regionali, facevamo
molto prima a portare i libri in tribunale, perché sarebbe stato il
fallimento della Regione.
Questo è quanto! Abbia pazienza, ma i contenuti di questo
accordo sono fallimentari! Il primo dato che salta all'occhio è
che, come capacità effettiva di spesa, dal 2014 al 2015 ci perdiamo
150 milioni! È scritto nero su bianco, non c'è più trattativa che
tenga, non c'è più niente: noi ci rimettiamo 150 milioni, da 849
milioni a 701; questo è l'unico dato tangibile e certo. Cosa ne
facciamo? Come pensiamo di andare avanti? Io le chiedo come
pensiamo di andare avanti perdendo 150 milioni in un anno!
Non solo! Per quello che riguarda le imposte percette, quelle
che bene o male erano in crescita, vale a dire il discorso
dell'energia elettrica e le accise sulla birra, noi porteremo a
casa settanta milioni che è il limite massimo. Non importa se poi
ne percepiremo in più: questo è il limite che avremo dal 2016,
perché lei, Presidente, si è dimenticato di dire che nell'accordo
c'è un passaggio che dice "esclusivamente per l'anno 2015". Questa
una tantum
vale solo per l'anno 2015 e noi dal 2016 in
avanti avremo solo più la finanziaria che farà da riferimento: 70
milioni, rispetto ai 187 milioni che avevamo incassato nel 2014.
Beh, abbia pazienza, se può! Noi abbiamo dei seri dubbi sulla bontà
di questo accordo: seri, seri dubbi! Grazie.
Presidente -
La parola al Consigliere Laurent Viérin.
Viérin L. (UVP)
- Grazie Presidente.
Dopo le spiegazioni è sicuramente più facile articolare un
giudizio, sia sulla parte dell'accordo tra Stato e Regione, sia
sulla parte inerente a questo atto che noi oggi discutiamo, che è
l'assestamento assieme all'altra parte di rendiconto
finanziario.
Sull'accordo diciamo subito, così come altri colleghi hanno
anticipato, che noi oggi abbiamo semplicemente voluto chiedere
spiegazioni su un foglio distribuito a posteriori, per un accordo
che invece impegnerà la Valle d'Aosta per i prossimi anni, e il
Presidente lo ha ricordato. Ci avete spiegato che questo accordo è
un successo: lo aveva anticipato il capogruppo Farcoz e ce lo
ricorda il Presidente. Noi ricordiamo che anche altri accordi
dovevano essere dei successi, ma oggi forse è più facile giudicare
con il senno di poi le questioni. Anche altri accordi, non solo
quelli rivolti alla Valle d'Aosta, non hanno creato quelle certezze
che, nel momento in cui ciascun accordo veniva pensato, dovevano
garantire il futuro della nostra Regione. Noi, come Amministrazione
regionale, dal 2010 a oggi non abbiamo più avuto una certezza sulla
disponibilità dei fondi e di conseguenza neanche nei rapporti con
lo Stato. In una prima fase si può anche sbagliare, sottovalutare o
valutare magari in modo superficiale dando un'apertura di credito,
ma oggi siamo al secondo accordo che avrà un'influenza sul futuro
della nostra Valle e noi mettiamo leggermente in dubbio che sia
tutto a posto.
Torniamo alla questione del metodo. Ma insomma! Questa
legislatura è iniziata con diciotto a diciassette, dopo un anno c'è
stata una crisi, si è aperto un dialogo, perché tutti dicevano che
il muro contro muro non aveva beneficio soprattutto per la
comunità. Si è sbandierato questo dialogo: almeno sui temi
istituzionali, sui rapporti con lo Stato, attraverso i nostri
parlamentari che la metà delle volte non li vediamo, non hanno
capito o hanno sottovalutato e quando arrivano non ci sono neppure.
Non più tardi di ieri l'ex Assessore Marquis, che è stato collocato
a riposo, dice che si apre una nuova stagione di dialogo. Noi
l'abbiamo apprezzato questo intervento, ma il dialogo non è che
serve semplicemente per avere due o tre voti in più, tirando dentro
una forza politica, così siamo a posto e vivacchiamo ancora qualche
mese, forse, ma poi su questi temi non ci si confronta, come ha
ricordato bene anche il collega Cognetta! Questo accordo, non è che
non ha ripercussioni: lo avete detto voi, avete cercato di evitare
altre situazioni ancora più difficili! Ma costava tanto
condividerle?
Un anno e mezzo fa avevamo presentato addirittura un'iniziativa
per fare una
task force
o comunque un insieme di sensibilità
per andare a Roma a discutere certi argomenti, tra cui il Patto di
stabilità e questi problemi delicati per il futuro finanziario
della Regione e per la nostra autonomia. Oggi noi veniamo a sapere
di un accordo che ci viene distribuito durante la discussione
dell'assestamento, che è stato firmato e sottoscritto, magari con
tutta la buona fede che uno può metterci, ma senza
un'autorizzazione preventiva da parte del Consiglio e senza neanche
una discussione o una deliberazione di Giunta.
Il Friuli e la Provincia di Trento hanno stipulato altri accordi
e magari sarebbe interessante andare a paragonarli. Il famoso
accordo di Milano, che poi è stato rivisto: avevamo discusso anche
qui della famosa notte in cui il Senatore Lanièce inviò un
tweet
con toni trionfalistici, ma non aveva capito che la
fiscalità diversa era solo per Trento e Bolzano e vendeva anche
quello come un successo. Citiamo il Friuli e la Provincia di Trento
per dire che almeno lì c'è stata una condivisione e un accordo.
Poi, ognuno pensa alla propria realtà e noi non è che dobbiamo non
essere felici per i benefici altrui, anzi, ogni volta che una
Regione a statuto speciale ottiene qualcosa, per noi è un pezzo di
autonomia che in qualche modo avanza.
Parliamo del metodo. È questo il nuovo corso su temi così
importanti? Bastava un piccolo passaggio in Commissione anche con i
tecnici che sono molto preparati e che ci avrebbero fatto capire,
evitando equivoci - meno 150, più 20...! - su qual è la situazione
reale. È questo che noi chiediamo. Ecco perché ci siamo alzati
chiedendo una spiegazione che poi il Presidente ci ha dato. Quindi
non è che ci si vuole scontrare per forza, ma se uno ha difficoltà
a capire le vere ripercussioni, diventa anche difficile avallare
certe scelte. Ecco perché noi diciamo che questa condivisione, alla
fine, è solo una facciata.
Secondo noi questo è un accordo che è lesivo dei diritti dei
valdostani, perché noi rinunciamo a eventuali benefici che
potrebbero derivare da sentenze, ma in cambio cosa riceviamo dallo
Stato? Noi non abbiamo la chiarezza di ciò che viene dato in
contropartita. Un accordo di cui lei, Presidente, tra l'altro si
assume la totale responsabilità! La condivisione, spesso, solleva
poi da eventuali responsabilità. Finché c'è un sistema parlamentare
anche in Valle d'Aosta - se poi lo vogliamo abolire e tornare ad
altre epoche in cui era magari più facile amministrare, ma in cui
la democrazia era fortemente limitata, diciamolo - il Consiglio
esprime un governo, c'è chi lo vota e chi non lo vota, ma
soprattutto il Presidente rappresenta l'intera Regione.
Ci chiediamo anche quale sia il ruolo del Presidente del
Consiglio in queste cose. Il Presidente del Consiglio e l'Ufficio
di Presidenza saranno stati coinvolti in questa questione? Le
nostre istituzioni dove sono? Dov'è il ruolo del Presidente del
Consiglio? È calpestato anche questo! Quando si parla di temi
istituzionali, anche finanziari, il governo mette in esecuzione
come è giusto, ma noi vorremmo che ci fosse una maggiore
condivisione.
Le norme di attuazione sono superate da un semplice accordo che
impoverisce la Valle e l'appiattisce sempre di più sulle Regioni a
statuto ordinario. Ci chiediamo anche, in tutto questo, quale sia
il rispetto nei confronti della I Commissione consiliare da parte
dei nostri parlamentari. Si parla e si parla, si fanno grandi
riunioni, ma poi non si arriva a niente.
Questo per quanto riguarda l'accordo. Sicuramente l'argomento
non si esaurisce né oggi, né domani, ma nei prossimi mesi avremo
contezza, come è stato per l'altro accordo, di ciò che questo pezzo
di carta significa, al di là dei rapporti di amicizia e delle
trasferte. Qui in quest'aula ci sono state forti discussioni e il
Presidente ha fatto bene a ricordare chi in quest'assemblea
attaccava questo accordo - alcuni oggi sono seduti sui banchi della
sua Giunta, quindi penso che vi potrete anche chiarire tra di voi -
ma stupisce il silenzio! Stupisce il silenzio di chi fino a ieri su
questi argomenti chiedeva partecipazione, dialogo e confronto. Dove
sono? Questa è la coerenza?
Vengo alla parte più politica, inerente alle scelte della nostra
Regione, sulle quali vorremmo fare alcune considerazioni.
L'assestamento e i documenti finanziari sono sempre numeri e cifre,
e questo spesso non entusiasma sicuramente né chi partecipa ai
dibattiti, né tantomeno la comunità. Tuttavia dietro queste cifre
ci sono degli elementi fondamentali, c'è la situazione economica e
finanziaria della Valle d'Aosta, c'è la nostra autonomia e il suo
stato di salute, questo accordo ne è un esempio, e ci sono poi le
scelte amministrative, perché quando ci sono delle piccole o grandi
cifre è l'Amministrazione, teoricamente i vari assessorati e
assessori, che decidono come ripartire, anche se in forma ridotta
rispetto al passato, i riaggiustamenti in corso di un bilancio che,
come è stato ricordato, è quello che è, quindi diventa ancora più
difficile. Oggi parliamo di un bilancio teorico ancora ridotto,
rispetto a quello su cui abbiamo discusso qualche mese fa.
Ieri l'Assessore Perron si è accorto che è cambiato un mondo.
Effettivamente questo mondo non è che è cambiato proprio ieri!
Questo mondo è cambiato dal 2010 in avanti. È cambiato nel corso di
bilanci che non hanno più avuto certezza, come abbiamo ricordato. I
conti di questi ultimi anni hanno avuto una progressiva
diminuzione, soprattutto in merito alle dotazioni finanziarie della
nostra Regione, ma il paradigma che noi abbiamo applicato come
Amministrazione è stato invece sempre quello vecchio, cioè come se
le risorse fossero infinite. Ecco perché tante discussioni sulle
partecipate in quest'aula e non solo. Ancora oggi siamo a sperare
che la legge sulle partecipate arrivi in aula! Intanto per le
elezioni comunali sono state uno strumento abbastanza interessante
di consenso. Aspettiamo ancora un po' e vediamo se arriveremo a
portare questa legge sulle partecipate, prima di arrivare negli
anni futuri ad altri tipi di bilancio, i quali prevedranno molto
probabilmente che le partecipate rientrino nel bilancio
dell'Amministrazione regionale. Intanto continuiamo e vediamo come
la CVA sta finendo, perché poi parleremo in Consiglio anche di
quest'azienda. Vediamo cosa sarà dei gioielli della nostra
amministrazione: dopo il casinò adesso riusciamo a rovinare anche
la CVA, così siamo a posto! Erano Enti che erano stati creati
proprio per andare a supplire, nel caso in cui la Valle d'Aosta non
avesse più avuto quella certezza di trasferimenti dallo Stato.
Erano e sono risorse nostre che riusciamo pure a mandare quasi in
passivo. Questo per dire che forse non è stata una crisi arrivata
come un fulmine, ma che progressivamente si è sviluppata senza
avere, a nostro avviso, saputo strutturare da parte
dell'Amministrazione delle scelte in modo diverso.
Oggi abbandoniamo alcune grandi opere, che forse andavano
lasciate leggermente prima: i para dossi, i bimodali. Parleremo poi
anche di trasporti: abbiamo la crisi, però per i bimodali, al di là
di quelle quote che non erano sul bilancio regionale, i soldi si
trovano. I bimodali che non servono a nulla: a nulla, a nulla, a
nulla!
Oggi ci chiediamo, discutendo questo assestamento, a cosa serva
ancora l'autonomia e chi effettivamente ha ancora voglia di
difenderla. Dal 1981 fu trovata l'intesa sul famoso riparto fiscale
per la Valle d'Aosta - parleremo anche di lavoro e di altri
argomenti magari più interessanti per alcuni di voi - perché prima
di quell'anno c'era la politica dei rubinetti, che oggi sta
ritornando, a seconda della simpatia del governo regionale di
turno, che sistematicamente coinvolgeva poi forze nazionali per
poter avere soprattutto una beneficenza che provenisse da Roma.
Prima del 1981 la politica dei rubinetti, che oggi sta tornando,
costringeva i nostri amministratori a scendere a Roma con il
cappello in mano - non solo col cappello, perché certi
amministratori andavano con altri generi alimentari che erano parte
degli usi del tempo -chiedendo che ci fosse un occhio di riguardo
per la nostra Regione. Oggi noi non vorremmo dover tornare a
questo! Ecco perché, Presidente, noi ci scaldiamo. Non è che
vogliamo fare polemica, però vorremmo semplicemente capire oggi che
stato di salute ha la nostra autonomia e come pensate di
difenderla. I parlamentari che ruolo hanno? Perché oggi le vere
sfide si giocano a Roma! Si giocano soprattutto in partite
importantissime dove noi chiediamo, appunto, questo maggiore
coinvolgimento.
Siamo certi che tutti i settori stanno funzionando,
dall'agricoltura già citata da altri colleghi, al casinò, alle
partecipate; il lavoro c'è per tutti, i trasporti funzionano a
meraviglia e quindi noi non vogliamo dipingere una Valle d'Aosta
che non c'è. Siamo certi di avere, al di là delle risorse
finanziarie, delle scelte oculate, come quella che abbiamo
ricordato in tema di trasporti. Tutto sta procedendo e quindi noi,
forti di un sistema che funziona, possiamo andare a Roma a dire che
questi accordi sono positivi per la nostra Regione.
Al di là degli elementi visionari che non vediamo, vorremmo che
il futuro della Valle d'Aosta, con la certezza di bilancio che non
c'è, fosse diverso e soprattutto che ci fosse un modello di
sviluppo differente, per un'autonomia che noi vorremmo più
tutelata. Oggi la gente - credo che questo succeda a tutti - ci
chiede che cos'è alla fine quest'autonomia e che cosa è rimasto al
di là del riparto fiscale del 1981. Il Presidente oggi ci dice
della difficoltà di andare a Roma, non a con il cappello in mano,
però a discutere per delle questioni che dovrebbero essere
prerogative della nostra comunità! Il dialogo, quando abbiamo
cercato di sollecitare una condivisione almeno su certi temi
istituzionali, non aveva che questo obiettivo, perché oggi non è
che la gente capisca molto che cos'è l'autonomia. Lasciamo stare i
giovani, ma ci sono persone anziane che ci chiedono: ma l'autonomia
alla fine c'è ancora? La risposta è che, certo, c'è ancora, c'è lo
Statuto, ma poi nella quotidianità quale margine abbiamo noi di
essere autonomi, di essere liberi? Questa è una delle domande sulle
quali noi vorremmo confrontarci, al di là dell'andare a discutere
un accordo e del dire se uno l'ha fatto bene e l'altro l'ha fatto
male. Se non c'è a monte una condivisione su questi temi, poi
diventa più facile litigare e discutere sui contenuti di un
accordo.
On a vécu dans les années '80 probablement des illusions, le
collègue Bertin l'a rappelé. On pensait que les finances et la
prospérité, qui n'était pas seulement administrative pour les
compétences qu'on avait, car ils étaient mineurs par rapport à
aujourd'hui, mais pour une possibilité financière et une Vallée
d'Aoste qui avait eu la possibilité d'avoir finalement une
autonomie proportionnée à des financements et la possibilité de
l'exercer, auraient été éternelles. Aujourd'hui, le collègue Perron
l'a dit, un monde est fini ou est en train de changer. Après les
années '80 un modèle de Vallée d'Aoste qui était concentré sur la
Ville d'Aoste nous a permis de faire un décentrement: la
subsidiarité. Le collègue Louvin l'a rappelé dans ces jours en
Commission: la subsidiarité est quelque chose qui n'existe plus
dans les perceptions. La norme d'actuation du 1993 est encore
aujourd'hui la plus appréciée et c'est la dernière que nous avons
eue.
La question aujourd'hui est: qu'est-ce que nous voulons faire de
cette autonomie et qu'est-ce qu'elle est encore aujourd'hui?
Qu'est-ce qu'il y a encore de cette autonomie et qui aujourd'hui
incarne sa défense? Il y avait une intéressante chanson de Louis de
Jyaryot en 1678, sur les printemps d'autonomie, encore avant la
répartition de 1981, qui se demandait qu'est-ce que c'est
aujourd'hui l'autonomie même: le bon de l'essence, l'identité?
Aujourd'hui nous sommes ici avec d'autres Régions à statut spécial,
chacune pense à sa endroit, mais nous ne posons pas la question
principale: la communauté aujourd'hui se sent encore interprète de
cette autonomie et nous administrateurs nous sommes encore capables
de faire comprendre à Rome que cette autonomie est fondamentale? Il
y a un travail de synergie, surtout au Sénat où nous sommes parfois
déterminants, même si les géométries se modifient chaque jour, pour
faire comprendre que cette autonomie est encore quelque chose qui
est indispensable pour une communauté plurilingue, identitairement
différent? Qui aujourd'hui fait percevoir cela au dehors de cette
salle du Conseil? Et nous croyons que de l'autonomie il y a très
peu qui est resté.
C'est pour cela que nous avons mal au cœur,
que nous nous réchauffons souvent et nous animons nos discussions
sur ces thèmes, parce que personne n'a l'intérêt d'aller faire des
discussions inutiles sur des comptes, mais nous sommes tracassés et
nous avons une très forte préoccupation pour l'avenir de notre
communauté. Chacun fait les choix politiques ou administratifs
qu'il veut, mais quand on parle d'autonomie - cela a toujours été
de cette façon - il faudrait avoir un front commun! Mais ce front
commun nous ne le voyons pas et c'est pour cela que nous ne
partageons pas. Il y a aujourd'hui une gestion solitaire de
certains dossiers. Sans mettre en discussion les rôles et les
fonctions de chacun qui est assis ici dans cette salle, nous disons
qu'aujourd'hui, sans le savoir ou en le sachant mais sans
probablement le percevoir d'une façon efficace, nous traçons
l'avenir de cette communauté! Si nous n'avons pas, nous, l'esprit
autonomiste, comment peut-on prétendre de le transmettre aux
nouvelles générations, aux jeunes et à la communauté. Les gens
entendent parler d'autonomie, mais ils pensent à arriver à la fin
du mois, ils pensent aux difficultés quotidiennes. Alors, ce sera à
nous dans les prochains mois à relancer! C'est pour cela qu'au-delà
des rapports personnels, au-delà des rapports politiques, au-delà
tout ce qui peut passer à travers des rapports même institutionnels
avec qui gouverne à Rome, nous devons à nouveau faire entendre
notre voix, parce que nous sommes convaincu qu'aujourd'hui nous
avons renoncé à un autre petit bout de notre autonomie.
Presidente -
Grazie. Ci sono altri interventi? La parola
al Consigliere Bertschy.
Bertschy (UVP) -
Mi scusi Presidente, visto come si sta
sviluppando il dibattito, le chiedo una cortesia: ci sono più forze
politiche in sala e non so se tutti, come noi, hanno avuto il
documento solo oggi. Lo dico in senso costruttivo e capisco
l'atteggiamento di tutti, di chi è convinto di aver fatto un buon
lavoro o di chi come noi si trova nella situazione di dover
recuperare un lavoro che non conosce, però mi pare impossibile che
almeno le forze politiche presenti in sala non dicano qualche cosa,
non aprano un minimo di discussione su questo argomento. Gli
elementi che noi portiamo dalla lettura del documento possono
essere sbagliati, ma a me come capogruppo dell'UVP preoccupa il
silenzio, ma soprattutto le somme che sono state discusse: 150
milioni di euro non sono una barzelletta! Ci deve essere un punto
di incontro o qualche cosa di non capito. Se noi ripartiamo con il
bilancio 2016 con 150 milioni di euro in meno, io non so come
possiamo pensare nel 2015 di andare avanti! Qual è il punto o la
zona d'ombra di questa situazione? Quindi, chiederei a tutti uno
sforzo e un approfondimento ulteriore.
Presidente -
La parola al Consigliere Marquis.
Marquis (SA) -
Grazie Presidente, buongiorno
colleghi.
Ho ascoltato con attenzione il dibattito sul punto all'ordine
del giorno. Credo che vadano fatte alcune considerazioni di
carattere più generale sul rendiconto, rispetto alle situazioni che
sono state rappresentate in modo puntuale. Così come guardando una
fotografia si comincia a guardarla nel suo insieme e poi si passa
al dettaglio, è del tutto evidente che più la si ingrandisce e più
questa comincia a sgranarsi. Ci possono essere dei dettagli
sicuramente che non sono da tutti condivisibili, però credo che il
dibattito vada concentrato innanzitutto sul piano più generale.
Credo che occorra fare alcune considerazioni sulla realtà in cui
ci troviamo ad amministrare e con la quale ci dobbiamo confrontare,
partendo da una valutazione dello scenario socioeconomico. Abbiamo
passato dei momenti difficili così come il resto del paese, ma
forse il sistema Valle d'Aosta si è difeso meglio, perché partiamo
sicuramente da condizioni più vantaggiose rispetto agli altri: c'è
stato in Valle d'Aosta un benessere più alto e questo lo
testimoniano anche i dati che ci rappresentano una situazione di
reddito pro capite tra i migliori delle realtà italiane, così come
la ricchezza sotto il profilo del patrimonio. È comunque del tutto
evidente che in questi anni anche noi non siamo stati esenti dalle
grandi difficoltà che hanno toccato tutta la realtà nazionale.
Sicuramente la realtà della Valle d'Aosta, così come è stato
rappresentato anche dal collega Assessore Perron, ha tenuto meglio
anche in virtù dell'azione degli Enti pubblici, che è stata
caratterizzata da tutta una serie di iniziative anti crisi che
sostanzialmente sono state potute essere messe in atto anche grazie
alle risorse della pubblica Amministrazione, gestite in modo
diretto, ma anche indiretto attraverso la finanziaria regionale.
Tuttavia anche qui in Valle la fascia di popolazione che è entrata
in una situazione di povertà o di maggiore difficoltà è aumentata
in questi anni. Non possiamo nascondercelo: la disoccupazione
giovanile e in senso più generale è aumentata. Però anche sotto
questi profili abbiamo dei dati che sono più confortanti rispetto a
quelli di altre situazioni, delle regioni con cui ci confrontiamo e
soprattutto con le medie nazionali.
Anche nell'anno 2014 è stato possibile attuare delle iniziative
di attenzione verso il
welfare
e tutto quello che è
l'attenzione alla persona, che è stata manifestata con azioni
riguardo alle politiche sociali a partire dai più giovani, dai più
piccoli e dall'infanzia, sino ad arrivare agli adulti, agli
anziani, a coloro che hanno difficoltà e che vivono situazioni di
grande disagio. Questo credo che vada comunque evidenziato in
questa sede, perché nonostante le grosse difficoltà che siamo stati
chiamati a gestire, abbiamo potuto mantenere in piedi il sistema
del welfare in Valle d'Aosta. Sicuramente per poter mantenere il
welfare sono stati fatti dei sacrifici in altri settori e sono
stati penalizzati gli investimenti rispetto al 2013, con una
riduzione da 218 a 150 milioni, però dobbiamo rimarcare che il 2014
è stato l'anno in cui si termina una programmazione europea e se ne
ricomincia un'altra. Quindi non tutto era presentabile attraverso
una esposizione di numeri che sono aridi, spesso e volentieri, a
livello di bilancio e non riescono a dare conto dell'attività che è
stata svolta.
Io ritengo che l'anno 2014 sia stato molto significativo, perché
è stato un periodo in cui il Consiglio regionale ha approvato la
programmazione europea. Nell'ambito di questa programmazione sono
stati approvati dei documenti importanti, che partono da una
lettura di contesto e sono dei documenti che tracciano delle linee
guida su come affrontare il futuro della nostra Valle, come dare
delle nuove prospettive di sviluppo e di crescita strutturale. Sono
degli strumenti che hanno analizzato i limiti che abbiamo:
dall'essere piccoli e una regione di montagna, i limiti che ha la
nostra struttura produttiva; credo che sia stato un lavoro molto
utile ma questo è il primo passo perché poi bisognerà attuare
questi programmi che sono stati finanziati dalla Comunità Europea e
credo che questa sia la strada giusta per tracciare lo sviluppo,
perché è solo attraverso di esso che si crea dell'occupazione. Non
si crea occupazione con delle leggi, ma solamente mettendo nelle
condizioni il tessuto produttivo di avviare nuovamente un percorso
di crescita. Sotto questo profilo credo che forse qualcosa di più
possiamo ancora fare, come pubblica amministrazione, perché non
tutto è affrontabile con delle risorse economiche. Io credo che
possiamo andare incontro anche al sistema delle imprese con delle
azioni di semplificazione: questa sarà la vera sfida, perché ci
sono delle iniziative a costo zero che potranno essere considerate
e andare nella direzione giusta, per mettere le imprese nella
situazione migliore per poter operare.
Queste credo che siano delle attenzioni che noi dovremmo porre
per poter garantire un futuro migliore, rispetto a quello attuale,
alla nostra comunità valdostana. Dobbiamo comunque sempre tener
conto che partiamo da condizioni meno difficili rispetto a quelle
di altre Regioni, anche loro sottoposte a delle turbolenze e alla
tempesta che è stata richiamata da qualcuno di voi. Le difficoltà
sono su scala nazionale e nessuno si può esimere dall'affrontarle e
dal compartecipare al risanamento della spesa pubblica, perché la
politica che viene attuata oggi dallo Stato, che è stata definita -
concordo anch'io - di tipo neocentralista, ha sostanzialmente la
necessità di provvedere alla ristrutturazione di un sistema, quindi
ha bisogno di risorse e tutti siamo chiamati a contribuire. È vero
che la Valle d'Aosta, a mio avviso, è stata chiamata in una misura
molto importante rispetto alle nostre disponibilità, perché negli
ultimi anni abbiamo avuto una grande riduzione di risorse a
disposizione nel bilancio. Come succede in una famiglia che passa
da 1500 euro al mese di entrate a 1000 euro, c'è sicuramente da
riorganizzare il modello di gestione. Credo che nessuno di coloro
che è intervenuto prima di me, da parte della maggioranza, abbia
magnificato la situazione, però credo che abbia descritto con
responsabilità la situazione che noi stiamo vivendo e stiamo
cercando di affrontare nel migliore dei modi, compatibilmente con
le situazioni di contesto in cui tutti i giorni dobbiamo
convivere.
Alcune considerazioni relative al bilancio. La spesa corrente è
diminuita di sessanta milioni rispetto all'anno 2013 e credo che
questo sia significativo di quanto comunque il governo ha potuto
fare e dell'impegno che ha profuso per contenere le spese correnti,
quelle che vengono definite il più delle volte come uscite
improduttive. Quanto alle spese di investimento ho già detto prima
che sono passate a 150 milioni, quindi abbiamo un bilancio che
rispetto al rendiconto 2013 ha un decremento di 130 milioni. Un
bilancio dove, se ragioniamo in termini di funzioni obiettivo, la
sanità, le politiche sociali, le compartecipazioni ai tributi e il
personale rappresentano il 73 percento del valore complessivo,
contro il 69,48 percento dell'anno prima. Un dato significativo che
può emergere dalla lettura del bilancio è quello del miglioramento
della capacità di spesa da parte della pubblica amministrazione,
sia in competenza sia per quanto riguarda i residui. Di questo
credo che bisogna darne atto ed è un segnale incoraggiante.
Anch'io ho letto ed esaminato con attenzione le relazioni
prodotte dalla Corte dei conti, la quale non si è limitata a
svolgere il ruolo di istituto, ma credo che abbia fornito anche dei
preziosi contributi al Consiglio, che possono essere utili per la
discussione su ciò che concerne la rappresentazione della gestione
del bilancio, dove si evince che la Regione ha rispettato tutte le
regole, ha fatto degli sforzi e viene anche descritto il sistema di
contesto di difficoltà con il quale ci troviamo a confrontarci.
Nella relazione, dove si parla dei cofinanziamenti dei fondi
europei, si dà atto del buon lavoro che è stato fatto dalla Regione
in questo settore. Nella relazione emergono anche dati importanti e
significativi: spesso e volentieri parliamo delle Province di
Trento e di Bolzano e lì, per esempio, sul fondo sociale europeo
hanno perso 23 milioni. Mi ricordo che in altre sedute sono stati
fatti dei ragionamenti sull'emulare i comportamenti di quelle
province, però io credo che non dobbiamo sempre piangerci addosso,
ma a volte dobbiamo anche guardare con maggiore ottimismo le
situazioni che dobbiamo affrontare.
Sicuramente è una situazione molto difficile da affrontare e
l'accordo che è stato siglato - credo che sia stato ben detto prima
dal Presidente - darà delle certezze per la gestione del 2014 e del
2015 e per lo meno ci metterà nella condizione di lavorare con dei
numeri sicuri. Quest'ultimo credo sia un altro dei problemi che si
sono rivelati di maggiore difficoltà per la gestione in questi
anni, perché a fronte di una mancanza di certezza si sono dovute
adottare delle misure a carattere precauzionale, che spesso hanno
dovuto essere ancora più riduttive rispetto alle situazioni che
sono andate poi a consolidarsi in fase di accordo.
Io credo che nessuno abbia magnificato questo accordo. È stato
un accordo dove il governo si è impegnato a raggiungere degli
obiettivi. È stato un accordo tra due parti e chiaramente la parte
del governo nazionale ha avuto una forza superiore rispetto a
quella che poteva avere la Regione nell'ambito di questa
trattativa. È chiaro che bisogna rilevare la situazione in cui si
opera, dove spesso e volentieri il governo, in considerazione della
straordinarietà della situazione che è chiamato a gestire, passa
sopra a tutte le ordinarie modalità di rapporto e di confronto con
le Regioni. In questo caso credo che le Regioni a statuto speciale
hanno dovuto contribuire in modo significativo al risanamento dei
conti dello Stato.
Credo quindi che, seppure con difficoltà, così come è stato già
fatto negli anni scorsi, dobbiamo guardare con una certa dose di
ottimismo al futuro, perché diversamente sarà difficile riuscire a
contribuire per ridare sviluppo alla nostra Regione. È anche giusto
interrogarsi su quale potrà essere il ruolo e l'apporto in questo
scenario delle nostre partecipate, di quelle che sono i nostri
gioielli che nel tempo hanno saputo recitare un ruolo importante
per la Valle d'Aosta, perché questi sono stati degli investimenti
che hanno dato del grande benessere alla nostra realtà e al nostro
territorio. Credo che noi non ci troviamo nella situazione in cui
sono altre realtà italiane, che sono state descritte in questi
giorni dalla Corte dei conti, dove anche il consolidato di tutte le
partecipazioni presenta dei conti che sono negativi. Credo che il
mondo delle partecipate rappresenti per noi ancora una grossa
opportunità e credo che potranno dare ancora delle soddisfazioni
alla popolazione e all'amministrazione regionale. Sotto questo
profilo è del tutto evidente, così come si evince anche dalla
relazione della Corte dei conti, che verranno fatti dei
ragionamenti che potranno anche mettere poi il Consiglio in una
condizione di maggiore contezza o consapevolezza di quella che è la
situazione nel suo complesso. Grazie.
Presidente -
Grazie. La parola al Vicepresidente
Rosset.
Rosset (UVP)
- Buongiorno Colleghi, grazie
Presidente.
Ovviamente l'esame di questi due disegni di legge non può
prescindere dal contesto socioeconomico attuale e dagli interventi
legislativi che si profilano sullo scenario politico ed economico
nazionale. Sono stati, quello attuale e quello passato, anni assai
complessi per le ricadute sulla nostra regione, sia per la generale
crisi economica e finanziaria, sia per le conseguenze sul nostro
riparto fiscale della politica del rigore e dei tagli. Ovviamente,
questi avvenimenti sono stati in tutta evidenza scanditi da tappe
obbligate, forzate, convulse e difficili, non solo per l'Italia, ma
conseguentemente anche per la Valle d'Aosta. Lo stato di emergenza
e di generale preoccupazione è ancora in atto, non è finito. Il
peso, ormai assurdo, della fiscalità è emerso in tutta la sua
chiarezza e questo in un clima di sfiducia, che non va snobbato
perché è la cartina di tornasole di una società che soffre dei
problemi economici con le sue ricadute sociali. Tutto ciò mentre il
Parlamento trascina le necessarie riforme istituzionali.
L'esame dei documenti di bilancio è sempre un'occasione per
qualche riflessione
in primis
di tipo generale e politica.
Abbiamo già avuto modo di dire nel passato Consiglio, che la
nascita di un nuovo governo Rollandin con una nuova maggioranza
regionale non rappresenta affatto un segno di discontinuità, anzi,
si continua esattamente sulla stessa strada, che noi riteniamo non
essere quella corretta. Lo dimostra anche il fatto dei documenti
che sono stati prodotti in questa occasione e, tra l'altro, voglio
citare che l'articolo 8 noi non l'abbiamo avuto.
(Voce fuori microfono)
Era sufficiente, Presidente, venire in Commissione per dare
qualche delucidazione in più e probabilmente il dibattito avrebbe
avuto un altro solco di discussione. Lo stesso innesto del PD, oggi
tutto renziano diversamente dal passato, sembra andare esattamente
nel senso di un esecutivo con un membro che decide e un'Assemblea
regionale che prende, spesso e volentieri non potendo neanche
discutere. Sarà questione di tempo; speriamo, non è mai troppo
tardi! Ma quello che preoccupa è lo stato della finanza pubblica
regionale, come si evidenzia dai numeri. I tagli subìti sono sempre
più impressionanti e colpiscono in profondità l'autonomia
valdostana: 236 milioni nel 2014, 150 milioni le prospettive
future; questo è grave! È grave perché l'autonomia con scarse
risorse è monca e in difficoltà, specie se l'aggressione alle
finanze regionali si ribalta poi, per quanto è possibile, con una
riduzione dei trasferimenti sia agli Enti locali, che sono una
nostra risorsa, sia all'economia in generale, ma anche allo stesso
welfare
, citato anche dal Consigliere Marquis. Per non dire
poi della galassia delle partecipate che ruotano attorno a scelte
che stanno facendo capire che le cose non funzionano; vedi il
casinò e CVA in questi giorni.
Tra quello che colpisce di più c'è il peggioramento generale del
benessere dei valdostani. Assessore Marquis, ex assessore, lei dice
che in Valle d'Aosta si sta meglio e non patiamo la crisi. No, la
crisi economica persiste e continua a mordere anche in Valle
d'Aosta! A questo proposito, io prendo atto delle relazioni della
Sezione di controllo della Corte dei conti e, in secondo luogo, del
rapporto annuale di un'istituzione statale quale è la Banca
d'Italia. Faccio qualche breve annotazione sulla relazione della
Corte dei conti sul rendiconto generale. La premessa è
condivisibile, laddove si parla di utilizzo delle risorse, dei
risultati conseguiti, di riorganizzazione, di semplificazione degli
apparati pubblici e di altro ancora. Certo, pesano - come ricorda
la Sezione di controllo - la riduzione delle risorse disponibili e
l'andamento economico complessivo sul territorio, con segni di
deterioramento e non positivi, visibili nei
trend
dei
principali indicatori di crescita. Emergono questioni precise, come
l'opportunità di un documento programmatico annuale, di maggior
trasparenza dei fondi pubblici trasferiti a soggetti quali le
partecipate (specificatamente la Gestione speciale di Finaosta), di
un miglioramento delle procedure contabili, di un'attenzione più
forte sulla gestione finanziaria degli Enti locali. Interessanti,
inoltre, le pagine sull'impatto delle manovre finanziarie e del
bilancio regionale sul contenzioso presso la Corte Costituzionale;
oggi noi siamo a conoscenza che questi contenziosi verranno
aboliti.
Il cuore della relazione riguarda il rendiconto. Ribadisco come
resti imponente il ricorso alla Gestione speciale di Finaosta,
seppur finalizzato agli investimenti. La mancanza di una
programmazione nel settore sanitario e del sociale è evidenziata in
diverse parti. Crolla l'agricoltura, l'edilizia pubblica, il
governo del territorio, come dicono le cifre riportate. La
chiarezza e la trasparenza evocate dalla Corte dei conti sono da
tempo anche oggetto delle richieste che come minoranza abbiamo
fatto in quest'aula. Mi riferisco alle partecipate e al casinò in
cui rimangono dei buchi oscuri; mi riferisco soprattutto al casinò,
dove il tutto fa temere il peggio.
Se per la Corte dei conti le cose non vanno bene, per la Banca
d'Italia non è sicuramente meglio. L'analisi dell'economia
regionale presentata nel mese scorso purtroppo non fa che
confermare un quadro poco roseo e che la situazione resta del tutto
grave. Nel 2014 è continuata la fase recessiva e, in base alle
stime, il PIL è ulteriormente sceso dello 0,2 percento. Tutti i
settori hanno risentito pesantemente della perdita di potere
d'acquisto delle famiglie, mentre sono pochi gli elementi
presentati all'interno del documento che forniscono dati saldi
positivi, e questo ci deve fare riflettere. La Valle d'Aosta
subisce questa situazione complessiva e le azioni assunte per
contrastare i problemi non possono ovviamente essere da sole
risolutive. Auspichiamo, non solo per l'Italia ma anche per la
Valle d'Aosta, che anche l'Unione Europea faccia il suo dovere per
creare sviluppo ed occupazione.
L'occasione, infine, è significativa per qualche riflessione più
politica in tema di finanze regionali. Quello che colpisce di
questa fase politica, specie nei rapporti finanziari con Roma, che
sono degli architravi della nostra autonomia speciale, è che i
conti non tornano. Ne abbiamo discusso questa mattina e abbiamo
cercato di capire chi la vede in un modo e chi nell'altro. Il
comitato disposto di diversi elementi (tagli al riparto, riserva
erariale a favore dello Stato, difficoltà di negoziare il Patto di
stabilità, fortunatamente adesso risolto con delle certezze) hanno
creato una situazione in cui le finanze regionali sono davvero al
tracollo e le ristrettezze mostrano con tutta evidenza la
difficoltà e le mancanze del governo regionale, ma soprattutto le
difficoltà a difendere la nostra autonomia speciale. È questo
l'aspetto fondamentale! Avremo anche avuto delle certezze questa
mattina, ma io credo che si possa anche attivare approcci
diversi!
Vedo che il documento in prima pagina pone la questione del
riequilibrio, ma questo vuol dire che quello che avevamo non andava
bene! Io non partirei da un riequilibrio. I contenziosi: quali sono
quelli ancora in atto? Probabilmente ne avevamo a favore e sarebbe
opportuno fare una distinta di questi contenziosi. Questo crea la
necessità di un cambio di passo e lei, Presidente, deve prendere
atto di un'impotenza di fatto che indebolisce la nostra autonomia
speciale. Dico questo con dispiacere e non c'è alcun compiacimento
per i risultati negativi, neanche da parte nostra. Nessuno può
avere il desiderio di una sorta di autodistruzione della nostra
autonomia. Pertanto invitiamo con forza ad un serio cambiamento,
attraverso un coinvolgimento istituzionale maggiore, non solo a
parole, ma nei fatti. Abbiamo sentito diverse volte in quest'aula
la disponibilità al confronto e al dialogo su argomenti
importantissimi quali questi. Allora è importante questo aspetto:
non solo a parole, ma a fatti! La realtà è talmente desolante che
non bastano più toni e propositi, perché purtroppo basta guardarsi
intorno per capire quante preoccupazioni ormai ci siano.
Nel merito della questione, le norme sul riparto oggi in vigore
sono risultate deboli per difendere le nostre finanze e hanno
impoverito la Valle d'Aosta. Vorrei seguire le riforme. L'aveva già
citato il collega Farcoz: la Commissione paritetica, oggi guidata
dal Professor Louvin che abbiamo avuto l'occasione di audire in I
Commissione, ha illustrato un quadro tutt'altro che positivo, una
sorta di rassegnazione, come se l'autonomia fosse finita nei saldi
di fine stagione. Ha parlato delle problematiche sull'intesa, della
modificazione degli statuti, del Titolo quinto della Costituzione,
"non va uno se non va l'altro". Un quadro desolante, per cui mi
chiedo: quali norme di attuazione chiederà alla Commissione
paritetica la Regione? Norme di attuazione già varate, tra l'altro,
ma mai applicate in concreto, con una vicenda di inaudita gravità
per il rispetto della nostra autonomia.
Non le sfuggirà, Presidente, la portata di queste nostre
domande. Ci sono dei livelli di sopportazione nella violazione
delle regole costituzionali, che non possono essere più
oltrepassate. È vero, saranno evitati i contenziosi, ma credo che
qui vada posto seriamente un dibattito. Penso che si debba reagire
e - per favore! - sarà importante attivare quel cammino di
cambiamento, attraverso una maggiore collaborazione e uno stretto
contatto, per capire come e se questo momento difficile potrà
incidere, non solo ovviamente, come è nostro interesse, sulla
tenuta della nostra economia, ma anche sulla fiscalità e di
conseguenza sugli introiti del nostro riparto fiscale. Non lo
dovete fare per un favore all'opposizione, ma perché la comunità
intera guarda ormai al Palazzo con sfiducia, e questa situazione è
una responsabilità ben chiara, che continueremo a evocare in
quest'aula. Noi restiamo preoccupatissimi, perché spesso
nell'aridità dei numeri si trova più facilmente la verità di tanti
discorsi.
Presidente
- Grazie. La parola al Consigliere
Grosjean.
Grosjean (UVP)
- Merci Président.
In questa mattinata piuttosto difficile, dove stanno emergendo
delle criticità veramente impressionanti, io volevo ritornare al
settore che mi appartiene, all'agricoltura, per fare una piccola
analisi su questo assestamento. Il mondo dell'agricoltura è
drasticamente dimenticato e maltrattato da questa Amministrazione.
Gli avevamo destinato 18 milioni e 600.000 euro nel bilancio, ma
vedo che ne sono stati impiegati solo 16 milioni e 500, quindi con
un avanzo di 2 milioni e 100.000 euro. Verrebbe da pensare, in
un'amministrazione normale, che tutto va bene, che non ci sono
pregressi, che non ci sono altre spese e quindi non siamo riusciti
a investire tutto, questo almeno per il modo di ragionare dal punto
di vista economico di un'azienda agricola. Però, mi chiedo, il
pregresso del PSR, le aziende che aspettano dal 2009 i contributi -
adesso sembra che sia una parola brutta - o gli aiuti dalla
Comunità Europea? Dal 2009 ci sono aziende che aspettano soldi e
noi facciamo un avanzo di bilancio. Non si poteva immaginare,
magari, di andare a rifornire di un po' di soldi l'AGEA, per poter
pagare anche queste? Perché sembrerebbe che la motivazione
principale sia che non ci sono i soldi e che non possono pagare
perché non ci sono i soldi. E noi facciamo un avanzo di bilancio.
Poi lo spiegherete agli agricoltori! Sono 140 aziende, ma tanto
sono solo contadini: un po' più un po' meno, anche se chiudono le
stalle cosa succede? Niente!
Consorzi di miglioramento fondiario: qui, altro che avanzo! Qui
ce n'era per provare a coprire qualcosa. Mi pareva di aver intuito
un po' di giorni fa che forse ci sarebbe stato un rifinanziamento,
almeno per quanto riguarda le spese di gestione, ma dalle tabelle
che ho visto mi sembra che non ci sia niente. Ancora una volta il
mondo dell'agricoltura viene decisamente maltrattato. Dalla
relazione del collega La Torre sul riassestamento, vedo che non
compare la parola agricoltura. Sulla legge 60 ho visto un po' di
tabelle e mi sembra che comunque qualcosina sia stato riassegnato
all'agricoltura: se ho capito bene, sono circa 600.000 euro, di cui
217.000 per la tenuta dell'albo genealogico - giustamente, erano
soldi dovuti - e il resto sono piccole cifre.
Vorrei chiedere due o tre spiegazioni all'Assessore competente
su quello che riguarda le spese sui fondi assegnati per gli
interventi di potenziamento dei servizi fitosanitari, per capire di
cosa si tratta. Soprattutto, vorrei capire l'intervento di 250.000
euro sulla legge finanziaria dagli anni 2008 a 2010, "Disciplina di
Interventi regionali in materia di Agricoltura e di Sviluppo
Rurale. Modificazione alla Legge regionale 16 novembre 1999, n. 36
e 28 aprile 2003, n. 18". Da quello che sono riuscito a risalire,
mi sembra che si tratti di due norme: una legata alla Route des
Vins - mi fa veramente piacere che si immagini di rifinanziarla
- e l'altra su "Disposizioni in materia di controlli -
speriamo pochi - e promozione delle produzioni agricole ottenute
mediante metodi biologici". Mi pare di capire che siano due
provvedimenti di settore e vorrei avere delle delucidazioni su che
tipo di interventi verranno fatti su queste leggi. Chiederei
veramente all'Assessore se c'è l'intenzione di rilanciarle e - se
ho capito male me lo spiegherà - ringrazio per la volontà di aver
messo questi soldi su tali capitoli: se potrà magari venircelo a
spiegare anche in Commissione agricoltura alla ripresa dei lavori,
per capire veramente come si intende rilanciare questi due settori.
Grazie.
Si dà atto che alle ore 11,46 assume la presidenza il
Vicepresidente Rosset.
Rosset (Presidente)
- Ci sono altri interventi? Ricordo
che siamo in discussione generale. Ha chiesto la parola il
Consigliere Bertschy, ne ha la facoltà.
Bertschy (UVP) -
Grazie Presidente.
Un intervento in discussione generale che non ripeterà le tante
cose dette, devo dire con estrema competenza, dai colleghi del
gruppo UVP, dal gruppo ALPE, dal collega Cognetta e arricchite da
chi, in maggioranza, ha comunque fatto sentire la sua voce. È
evidente che sono diverse le posizioni politiche di partenza, ma
anche la conoscenza degli argomenti che si trattano e questo ci
mette in condizione tante volte di dover risalire la strada che ci
allontana qui in aula. È stato ribadito con forza e lo richiediamo
con ancora più forza di prima, visto che i numeri delle opposizioni
sono più limitati rispetto a prima, il rispetto per il lavoro che
dobbiamo fare tutti insieme. L'obiettivo non è discutere di scelte
che giudichiamo sbagliate a priori, ma è di poter discutere delle
scelte al momento giusto e nel momento opportuno. Io credo che,
Presidente, nonostante la sua esperienza possa essere utile a lei,
al suo governo e al suo Assessore alle Finanze, sia utile mettere
tutti in condizione di portare in un tavolo di lavoro, che
chiediamo dal 2013 e che forse altri hanno chiesto prima di noi, la
possibilità di discutere, di esprimere degli indirizzi politici e
di costruire degli atti amministrativi.
Qui ho sentito interventi che possono essere giudicati
politicamente sbagliati o giusti, ma sono discorsi che sono entrati
nel merito delle questioni con competenza e con l'assoluta volontà
di contribuire a costruire qualche cosa di utile per la Valle
d'Aosta, con la capacità di non dividersi sulle cose che vorremmo
fare per il futuro della nostra regione. Non più tardi di ieri sera
eravamo a Pont-Saint-Martin, con il nuovo rappresentante del
governo del PD, l'Assessore Donzel, e non c'è stato motivo di
creare discussioni o divisioni in una serata che aveva come tema il
lavoro, i problemi delle persone dell'occupazione. Non è su questi
temi che noi abbiamo bisogno di creare della disarmonia nella
comunità, non abbiamo nessun problema a sostenere progetti che
vadano nella direzione di aiutare le persone, soprattutto quelle in
difficoltà. Quindi, ci dispiace che a volte le reazioni piccate,
anche da parte sua, Presidente, ci vogliano far passare come quei
bambini viziati che criticano tutto per non aver avuto la
possibilità di discutere al momento giusto le cose; non è questo il
nostro atteggiamento.
La nostra paura è di perdere un pezzo alla volta l'autonomia che
abbiamo ereditato, che dobbiamo difendere e lei è il primo a
doverla difendere; credo che lei lavori per difenderla, ma spesso
si dimentica di farsi aiutare a custodire questa autonomia. Dico
questo perché avremmo voglia ­- se lo abbiamo dichiarato è perché
siamo stati più volte su questi argomenti - di dare il nostro
contributo. Il momento che la Valle d'Aosta vive è talmente grave
che non basta fare opposizione per tirare su qualche voto o per
essere in pace con la propria coscienza. A noi questo non interessa
e non siamo un movimento che è nato per aumentare il consenso
dicendo che tutto non va bene. Abbiamo delle proposte e un
programma elettorale alle spalle - lo condividevamo anche con chi
oggi lo condivide con voi! - quindi queste proposte possono stare
in un tavolo di lavoro tranquillamente per essere discusse, magari
non accettate, ma quanto meno discusse.
L'atteggiamento sereno del suo intervento, collega Marquis, che
tra l'altro apprezzo, a noi non manca! Anzi, più volte abbiamo
detto che verso la comunità dobbiamo rivolgerci in senso positivo,
cercando di costruire un elemento di speranza, perché la gente è
disperata, gli imprenditori sono disperati! Non ne parliamo mai, ma
lo faremo alla ripresa dei lavori: avevamo chiesto con un ordine
del giorno, a settembre durante l'approvazione del bilancio, di
costituire un fondo speciale per le imprese edili, le piccole
imprese del territorio, ma ancora oggi non ne abbiamo notizia. È
chiaro che se le risorse non ci sono diventa difficile
distribuirle, però noi abbiamo settori che sono in completa crisi.
Rispetto a questo l'atteggiamento è quello della speranza, però per
darla c'è bisogno di risorse e per averle dobbiamo difendere con
forza la nostra autonomia. Non basta accettare semplicemente un
tavolo di lavoro, dove poi alla firma si arriva senza aver
costruito il percorso per essere convinti di aver fatto tutto il
possibile.
Ripeto che, quando si parla di 150 milioni di euro, ci deve
essere qualcosa che non è compreso. Io spero veramente che noi
abbiamo sbagliato qualcosa nel leggere questi documenti, perché se
abbiamo firmato un accordo che ci porta indietro di 150 milioni di
euro, credo che andrà valutato con attenzione quello che succede.
Nell'articolato si dice, per esempio, che subentriamo nel contratto
con Trenitalia: "le parti concordano in via definitiva che la
Regione subentri allo Stato nei rapporti attivi e passivi connessi
all'erogazione da parte di Trenitalia". Ma io spero che qualcuno
quantomeno sappia se ci sono rapporti passivi, perché quelli attivi
sono i contratti. Noi dalla lettura di questo non sappiamo niente;
probabilmente lo saprete voi, speriamo che lo sappiate voi! Però è
chiaro che oggi siamo nella condizione di essere per forza nella
situazione di farvi delle domande, perché non abbiamo potuto farle
al momento opportuno. Più volte anche i miei colleghi hanno parlato
di metodo: speriamo che sia l'ultima volta e che per il futuro ci
mettiamo nella condizione di lavorare con metodo.
Gli accordi che abbiamo firmato in passato sono stati ribaditi e
noi ne parleremo alla ripresa dei lavori. Sicuramente l'origine di
questi accordi era la volontà di garantire una autonomia
finanziaria alla nostra Regione. Oggi non è così, tanto è vero che
siamo corsi ai ripari più volte con degli accordi a metà anno che
hanno dovuto comunque cercare di mantenere e salvaguardare un
minimo di speranza e di certezza per il futuro. Le Regioni a
statuto speciale del Nord ci hanno superato sicuramente per quello
che riguarda l'autonomia tributaria degli Enti locali e su questo
non c'è dubbio, perché fanno cose che noi in Valle d'Aosta non
possiamo fare; l'obbligo del ricorso da parte dei nostri Comuni al
TAR del Lazio per cercare di recuperare delle risorse, nelle altre
autonomie non è successo. Consolidato, e si va avanti così!
Detto questo, certo che non è facile e io immagino che i
rapporti con lo Stato siano l'argomento che più preoccupa tutti
quanti, perché lo Stato è sotto continua tortura e minaccia da
parte della Comunità Europea e di conseguenza farà e lavorerà sulle
Regioni in questo senso. Ma è ben per questo che noi ci siamo
dotati di una autonomia, è ben per questo che noi dobbiamo uscire
da questo percorso vizioso che ci obbliga, una volta per
legislatura, a fare degli accordi con chi governa a Roma. Cerchiamo
di ripartire da qualche cosa che sia diverso, dalle competenze e
dalle capacità che sono in questa aula, per costruire impianti
finanziari che stiano in piedi, Assessore! L'impegno che dedica
credo sia totale, ma il fatto di arrivare con un accordo che non
accoglie la soddisfazione delle opposizioni, le quali non possono
non essere soddisfatte di un buon accordo (non avremmo motivo per
non essere soddisfatti per un buon accordo), è comunque sintomo di
qualcosa che a voi è sfuggita politicamente. Siete voi che
governate, siete voi che dovete metterci nelle condizioni di capire
quello che fate e magari anche di sostenerlo! Abbiamo dimostrato
che siamo in grado di sostenere le cose fatte bene, però ci dovete
mettere nelle condizioni di poter capire le cose che fate e di
sostenerle.
Si può parlare di assestamento e si può parlare di tante cose.
Questo è il bilancio che ha tolto i soldi agli oratori per
mantenere chissà quali servizi, tanto per fare dei piccoli esempi,
come potremmo farne tanti. Un'affermazione ieri è stata ribadita e
sottolineata in aula da più parti: è finita un'epoca. Era finita
anche quando avevamo fatto il bilancio 2014 e anche nel 2013.
Facciamola pure finire ancora una volta, però se vogliamo
riorganizzare un sistema non si fa a colpi di capitoli di bilancio,
ma pensando a delle riforme strutturali e mettendo in condizioni il
popolo valdostano di avere i servizi che hanno altri. Qui è stato
più volte ribadito che, oltre a non avere i soldi, non abbiamo i
servizi, cioè la gente per muoversi e per uscire dalla Valle
d'Aosta spende soldi e denari. La vita costa di più anche perché
non ci siamo dotati di quelle infrastrutture che permettono di
avere del benessere quotidiano e di avere minori costi nel vivere
la nostra vita. Quindi questa non è solo una riforma di bilancio
che ci deve portare a stare nell'ambito dei nostri servizi nelle
quote che oggi abbiamo, sperando di essere capaci poi di aumentarle
in futuro. È una riforma che deve ripensare la vita della comunità.
La può fare solo il Presidente Rollandin? La può fare solo
l'Assessore alle Finanze? C'è voglia finalmente di aprire un
dialogo? Gli ex alleati del PD ci vogliono aiutare, ora che sono in
maggioranza, a costruire un dialogo migliore tra le forze politiche
presenti in aula? C'è la possibilità di fare questo? La nuova fase
della quale parla l'Assessore - lapsus! - il capogruppo Marquis si
può effettivamente vedere? Gli si può dare un nuovo avvio a
settembre, quando riprenderemo il lavori? Sono tutte domande e
interrogativi che ci facciamo, perché tutte le volte sembra di
essere sul punto di poter dialogare - non abbiamo mai confuso il
dialogo con la richiesta di posti di governo - ma poi dopo questo
discorso rimane fermo lì.
Oggi, il tema di una discussione così importante e che prevede
una serie di punti all'ordine del giorno infiniti, tra le relazioni
della Corte dei conti e i disegni di legge, ci obbliga a perdere
più tempo su un argomento che non è neanche iscritto all'ordine del
giorno, ma che diventa un elemento di novità assolutamente decisivo
per il nostro futuro e che non abbiamo neanche potuto studiare.
Questa è la sostanza della discussione di oggi! Io chiedo ai
capigruppo dei movimenti e dei gruppi, che sono qui oggi in
rappresentanza dei loro movimenti o partiti, di assumere la
responsabilità di creare finalmente le condizioni di dialogo che
più volte sono state annunciate e - come ha detto bene il
Presidente che in questo momento sta presiedendo il lavori
dell'aula, il collega Andrea Rosset - di passare dalle parole ai
fatti, perché di enunciazioni ne abbiamo sentite anche troppe.
Non ci si innamora delle discussioni sull'assestamento, anche
perché si ha la possibilità di leggere tutto quello che ci sta
dietro e quello che in termini amministrativi diventa poi un
documento finale. Non è su quest'ultimo che oggi apriamo una nuova
fase, perché purtroppo quello chiude la vecchia fase e
l'enunciazione dell'Assessore alle Finanze ci fa dire che
probabilmente siamo finalmente in un'altra situazione. Vedremo se
finalmente nella costruzione del nuovo bilancio e nei prossimi
passaggi dei rapporti con lo Stato e in tutto quello che ci sarà,
esisterà la capacità di costruire un momento di dibattito politico
in Consiglio regionale e dei successivi momenti di approfondimento
nelle Commissioni, per costruire delle deliberazioni di Giunta che
abbiamo quanto meno degli indirizzi politici alle spalle. Abbiamo
visto, e lo ribadisco per l'ultima volta, che essere precursori non
sempre vuol dire raggiungere gli obiettivi migliori e il nostro
accordo sul federalismo fiscale oggi è ampiamente superato dalle
altre Regioni a statuto speciale. Porteremo documenti da discutere,
perché non vogliamo avere la verità in tasca. Porteremo documenti
da discutere, così ci confronteremo concretamente, non sulle
enunciazioni e sugli articoli, ma sulla cose che poi rimangono sul
territorio, su quello che si vive come cittadini, come
amministratori degli Enti locali e come Amministrazione della
Regione. Se le cose che diremo non avranno ragione di essere
sostenute, non avremo paura di farlo, però vogliamo che si creino
finalmente le condizioni per parlare di quello che deve stare al
centro della nostra discussione, ovvero la difesa dell'autonomia e
di una buona autonomia per il benessere e la qualità della vita dei
nostri cittadini, dei valdostani soprattutto. Grazie.
Presidente
- Ha chiesto la parola la Consigliera Certan,
ne ha la facoltà.
Certan (ALPE)
- Sì, grazie Presidente.
Penso che alcune cose saranno sicuramente ripetute e
risottolineate. Credo che innanzitutto vada ridetto che
l'atteggiamento e il modo di agire, di affrontare da parte della
maggioranza questa discussione sull'assestamento è quanto meno
offensivo nei confronti del ruolo dei Consiglieri e nei confronti
quindi anche dei valdostani, perché credo che ognuno di noi, ogni
Consigliere, rappresentante di una parte di popolazione...credo che
debba innanzitutto esserci rispetto e si debba partire almeno con
la stessa documentazione e, direi, giocare ad armi pari.
Al di là dei ruoli, guardi la sottolineatura...l'esempio per
dimostrare questo è facilissimo. Ieri, con tutto il rispetto per la
relazione che il collega La Torre ha fatto...l'ha letta per tre
quarti d'ora, ce l'avevamo già nella documentazione e ce l'eravamo
già letta, avevamo già sottolineato e evidenziato tutti i passaggi
che credevamo di dover discutere; per educazione e per rispetto del
lavoro del collega Donzel, ci siamo riascoltati e riletti tutta la
relazione e poi però per magia questa mattina ci siamo dovuti
mettere a leggere un documento che voi avete siglato, che il
Presidente e il Ministro hanno siglato il 21 luglio e di cui però
nessuno aveva traccia: ecco questo è il rispetto che si ha per il
ruolo dei Consiglieri! Detto questo, nessun senso di frustrazione
che sia ben chiaro, ma lo sottolineo perché i valdostani sappiano
come noi lavoriamo, sappiano in che condizioni alcuni Consiglieri
lavorano e se c'è stata la possibilità - così mettiamo in chiaro
bene tutto - di fare un accordo e quest'accordo porterà dei
vantaggi all'Amministrazione, alla maggioranza e quindi a tutta la
Valle d'Aosta, ben venga e se quest'accordo ha portato delle
variazioni anche nell'assestamento di bilancio, ben venga, ci
mancherebbe, nessuno di noi ha chiesto o si è lamentato di questo,
ma almeno esserne a conoscenza, almeno non essere presi in
giro!
Collega Farcoz, qualcuno ha parlato di segni evidenti di
collaborazione da parte dello Stato, l'Assessore Perron ieri l'ha
detto in un altro modo: "la partita con lo Stato è dura e si gioca
in modo duro", beh, a maggior ragione perché non c'è stato dato
ieri questo documento? Collega, anzi scusi, Assessore Donzel, lei
che per tanto tempo ha decantato e filosofeggiato questioni di
metodo, sul rispetto, dov'era il 21 luglio quando avete o hanno
siglato l'accordo? Perché non ha preteso e non ha chiesto che ci
fosse dato ieri sera questo documento? Perché gli altri documenti
ce li siamo scaricati da internet, ce li siamo trovati da soli,
questo non era possibile, ma abbiamo capito che c'era perché
l'articolo 8bis inizia proprio con: "il Ministro delle finanze e il
Presidente sulla base dell'accordo...", eccetera, insomma, le
regole sono state cambiate in corsa. È come se un atleta fosse in
gara ai blocchi di partenza, partisse per i 400 metri e poi si
trovasse invece a correre dei 400 metri ad ostacoli. La stessa
cosa, se preferite, andando sul lato invernale, è come se al
cancelletto di partenza un atleta partisse per fare uno slalom e
poi invece si ritrovasse i paletti da gigante, è un po' così. Noi
abbiamo affrontato questa discussione sul rendiconto,
sull'assestamento e poi questi nuovi accordi in questo modo... Non
abbiamo detto che è meglio, che è peggio, che è un accordo
negativo, non abbiamo detto questo: quello che diciamo è che non va
bene cambiare le regole, le carte in tavola in corsa.
Certo, da un certo punto di vista, può essere visto come un
grande risultato ottenuto. Io lo leggo...noi, come gruppo ALPE, lo
leggiamo invece in un altro modo: dimostra tutta la debolezza della
gestione di questa maggioranza da parte del Presidente Rollandin,
una maggioranza che è talmente forte che ha dovuto assecondare sete
di poltrone varie, ad Aosta stiamo già vedendo come...se il
buongiorno si vede dal mattino, non abbiamo che da migliorare,
andrà benissimo...e in Consiglio, chiaramente, assecondate tutti i
vari equilibri...e poi però diciamo che in Valle d'Aosta è finita
un'epoca, tutto è cambiato. Il collega Marquis ha detto: "abbiamo
retto meglio degli altri", beh, oddio, abbiamo un 20 percento di
giovani, che potrebbero essere giovani lavoratori, che sono
disoccupati, una delle percentuali più alte di tutta Italia,
abbiamo l'abbandono scolastico, la dispersione scolastica tra le
più alte d'Italia, abbiamo una ferrovia da Far West, siamo
all'
ouest
infatti, un'autostrada carissima e ieri abbiamo
dovuto sentirci dire che la ferrovia non può neppure essere
utilizzata per rilanciare il turismo, perché ci vogliono sette ore
da Milano più o meno per arrivare alle Terme di
Pré-Saint-Didier...
(interruzione dell'Assessore Marguerettaz, fuori
microfono)
...da Milano nove?
(nuova interruzione dell'Assessore Marguerettaz, fuori
microfono)
...ah, nove da Milano, scusi Assessore, le avevo abbonato due
ore, ha ragione.
Mi chiedo chi abbia governato fino ad oggi, per sette anni credo
che abbiamo aspettato che lo Stato finalmente - e che il PD
entrasse in maggioranza - ci siglasse un accordo, poi meno male che
con quest'accordo riusciamo ad andare a mettere a posto il
pregresso, 70 milioni che sicuramente l'abilità del Presidente
della Regione saprà dislocare e sistemare nel giusto cassetto.
Speriamo che poi, nel momento in cui bisognerà cercare di dare un
nuovo
élan
alla Valle d'Aosta, si possa finalmente partire
senza questo famoso pregresso e questi anni 2011, 2012 e 2013.
Abbiamo sentito dire: "è finita un'epoca", sì, è finita un'epoca
e si continua però a vivere con gli sfarzi; qualcuno dice:
"l'abbondanza di un'epoca è finita"...ecco, non c'è mica da gioire
che l'abbondanza di un'epoca sia finita! ALPE di sicuro non ha mai
gioito e non ha mai auspicato questo. Mai ALPE si è lamentata che
la Valle d'Aosta avesse le risorse, anzi ha sempre criticato il
modus operandi con cui si sono utilizzate queste risorse, queste
risorse sono state mal programmate, tant'è che oggi - come
ricordava giustamente il collega Bertschy, ma lo ha ricordato ieri
con i dati e in modo chiaro il nostro Capogruppo Chatrian - non
solo ci ritroviamo ad avere problemi, ad essere concorrenti con
altre Regioni, ma non abbiamo neanche più le risorse per la
manutenzione dei grandi
exploit
che abbiamo fatto. Siamo
senza risorse per la manutenzione e non abbiamo programmato nulla
che adesso possa essere in qualche modo messo in sinergia e
utilizzato per il rilancio dell'economia, del lavoro e del turismo,
quindi non abbiamo mai programmato queste risorse in modo serio, le
abbiamo usate in modo clientelare, quello sì, sono state utilizzate
in modo eccelso da qualcuno. Non abbiamo fatto scelte di campo, ma
abbiamo sempre...anzi sono sempre state sperperate le risorse e
date secondo richiesta, senza visione, si davano quando qualcuno
veniva a bussare alla porta col cappello in mano, abbiamo detto.
Siamo riusciti a smantellare anche un sistema delle autonomie
locali e degli Enti locali che funzionava, siamo riusciti a
smantellare pure quello in questi due anni, in questi ultimi anni.
Tutto male? No, sicuramente noi non abbiamo mai detto che in Valle
d'Aosta va male tutto, abbiamo però "viaggiato" perdendo tante
occasioni e le hanno perse soprattutto la Valle d'Aosta e i
valdostani: hanno perso tante occasioni per colpa di chi al potere
ha gestito male le nostre risorse e non ha saputo imprimere quel
cambio culturale di cui c'è bisogno. È vero anche che il cambio
culturale che è necessario richiede che venga fatta cultura anche
nel modo di governare, mentre noi ormai da anni siamo abituati...in
questi anni siamo stati abituati da chi si occupa di cultura, ma
non solo, all'effettuazione dell'intrattenimento culturale e non
della vera cultura.
Certo, la dimostrazione della debolezza in cui siamo, da un
punto di vista politico soprattutto, la si legge nelle premesse,
nelle finalità di quest'accordo che direi è un "accordo
guinzaglio", è un guinzaglio diverso da quello di Palazzo Grazioli,
ma è sempre un guinzaglio, cambia il padrone che tiene il
guinzaglio, ma alla fine è sempre un guinzaglio, lo si legge nelle
finalità: "riequilibrare, regolare le controversie in armonia con
il principio di leale collaborazione". Beh, c'è da chiedersi chi è
che sia venuto meno a questa leale collaborazione, a questo
riequilibrio in questi anni. Noi almeno, non avendo governato, in
questo non abbiamo questa responsabilità, quindi di sicuro...mi
chiedo come si possa definire o comunque trionfare per
quest'accordo. Ripeto: probabilmente abbiamo...piuttosto che ancora
cadere nel baratro totalmente, va bene anche questo, qualcuno dice:
"piuttosto che niente è meglio piuttosto".
Ha fatto bene qualcuno a chiedere dov'è finita la nostra
autonomia e più che la salute dovremmo capire se siamo ancora in
grado, come valdostani, a non farla morire, dal momento che
passiamo da un accordo all'altro, ogni volta abbiamo bisogno di
qualcuno che ci tuteli, non siamo più competitivi in questo e ogni
volta abbiamo bisogno di mettere una toppa. Ecco, di solito le
toppe è meglio metterle piuttosto che andare via con i pantaloni
scuciti, ma, quando si mettono le toppe, di solito i pantaloni sono
alla fine e servono solo per tirare avanti ancora per un po' e
questo è il più grande rammarico per la Valle d'Aosta.
Presidente
- Altri interventi? Visto che non tutte le
forze politiche hanno preso la parola, per l'alternanza se
possiamo...ha chiesto la parola il Consigliere Guichardaz, ne ha
facoltà.
Guichardaz (PD-SIN.VDA)
- Grazie Presidente.
L'Assessore Perron ha detto: "si può sempre fare meglio", siamo
d'accordo anche noi, colleghi. L'accordo è sicuramente una
mediazione tra interessi a volte anche contrapposti, io non so se è
un buon accordo, un ottimo accordo, può essere comunque considerato
e deve essere ritenuto comunque un passo avanti. Noi non pensiamo
male di quest'accordo siglato il 21 luglio, anche perché siamo qui
anche noi da anni ormai a discutere di una situazione di impasse
non solo di tipo contabile, ma anche di tipo politico che ha tenuto
in sospeso disponibilità di spese e che non ha contribuito in alcun
modo ad attenuare condizioni di tensione con il livello centrale
inutili, dannose, tensioni e sospensioni che abbiamo potuto
verificare negli anni non hanno creato di sicuro una condizione
positiva per la nostra Regione. Certo si poteva continuare con un
braccio di ferro infinito, con contenziosi dagli esiti
imprevedibili, anzi purtroppo abbastanza prevedibili, vista la
situazione, visti i precedenti, vista la casistica. Abbiamo
discusso per molto tempo sulle possibili soluzioni alle varie
partite aperte, ma alla fine ci siamo resi conto, perlomeno noi del
gruppo PD-Sinistra VdA, che la mancata definizione di un quadro
normativo e politico non poteva fare altro che depotenziare e
impedire ogni iniziativa. Oggi siamo qua a prendere atto, volenti o
nolenti, che almeno un chiarimento è stato fatto, i cui sospesi -
dei quali discutiamo da tempi immemorabili - sono stati quanto meno
definiti. Si ricomincia oggi con prospettive nuove - mi riferisco
sempre all'accordo che è stato stipulato -, ma soprattutto sapendo
quali sono i fondamenti sui quali sviluppare la prossima azione
politica.
Per quello che ci riguarda, quindi il giudizio su quest'accordo
è un giudizio non negativo, un giudizio sostanzialmente,
prudenzialmente positivo, perché, come si diceva, lo avete detto
voi per primi, si può sempre fare meglio, si può sempre raggiungere
l'assoluto, ci si può sempre mettere all'interno di un imbuto in
cui non so chi tra il Governo, le forze...diciamo la forza centrale
e le Regioni ha la possibilità di vincere. Di quest'accordo ce
n'era bisogno, lo abbiamo sempre detto, lo dicevamo
dall'opposizione, si sono sbloccate delle vertenze, si è sbloccata
la difficile vertenza con Trenitalia che andava avanti anche lì da
anni; 70 milioni sono stati, diciamo, messi sul tavolo per dare un
punto di definitiva conclusione a questo capitolo, che non era un
capitolo che poteva creare comunque delle condizioni di
tranquillità e per dare un punto di avvio alla futura gestione da
parte della nostra Regione di questa partita. È importante che ci
sia comunque un'idea di certezza rispetto alle poste, rispetto alla
partenza di una nuova e rinnovata possibilità di confronto con il
livello nazionale.
Rispetto all'assestamento, è ovvio che parliamo di disponibilità
finanziarie estremamente limitate, parliamo di disponibilità che,
in confronto a quelle alle quali eravamo abituati, effettivamente
lasciano poca possibilità anche di gestione. Disponibilità
finanziarie che non possono essere distribuite a piene mani, a
larghe mani, ma che devono essere centrate su capitoli precisi e su
capitoli che in qualche maniera magari nel passato avevano
così...potevano essere non dico marginali, ma potevano essere
aggiuntive a tante altre possibilità di impiego dei fondi. Oggi
leggiamo nella legge di assestamento un indirizzo, per quello che
ci riguarda, un indirizzo anche positivo, una parte notevole di
quelle risorse, di queste risorse sono destinate alla sanità, certo
bisogna - sono d'accordo con la collega Morelli - continuare nel
discorso della riorganizzazione del sistema sanitario tra i punti
dei nostri impegni all'interno della maggioranza vi è anche una
riorganizzazione del territorio, territorio che abbiamo sempre
ribadito in questi due anni è il necessario filtro affinché le
prestazioni sanitarie siano il più possibile appropriate, affinché
l'ospedale diventi davvero l'ultima
ratio
, il luogo in cui
destinare, diciamo, le cure degli acuti e non un luogo di sosta
perché il territorio non funziona, 6 milioni e mezzo non sono poche
risorse se confrontate rispetto al complessivo. Ripeto: in
un'ottica sicuramente che ci è propria, che è propria anche della V
Commissione, io penso che su quest'argomento nello specifico da qua
in poi, anche in un'ottica proprio di lavoro il più collegiale
possibile, si possa comunque lavorare e continuare a lavorare come
abbiamo fatto fino ad ora nell'interesse dei cittadini.
Rispetto alle risorse poi e ad altri capitoli, vediamo
un'attenzione particolare verso le fasce più deboli, forse proprio
dovuta anche alla limitatezza, come dicevo prima, delle risorse.
Alla fine si devono fare delle scelte, quindi si sono accolti anche
dei suggerimenti e delle richieste fatte dalle opposizioni nel
passato, l'alimentazione, per esempio, di questo fondo
sull'inclusione sociale che...alimentazione che potrà poi essere,
diciamo, discussa e decisa successivamente rispetto alla propria
destinazione, la possibilità che anche i nefropatici cronici
trapiantati...una battaglia che è stata fatta nelle fila
dell'opposizione, cioè dell'ampliamento e della possibilità di
riconoscimento anche per queste categorie di contributi e di aiuti.
Insomma, un indirizzo sostanzialmente che a noi non dispiace, lo
dico essendo entrati da poco in maggioranza, quindi non avendo
potuto partecipare anche direttamente ai ragionamenti, alle
elaborazioni che ci sono state intorno a questo provvedimento di
legge; delle misure che, tutto sommato, vanno incontro alle fasce
più deboli, alle fasce più disagiate, alle persone che oggi godono
anche di situazioni forse meno fortunate rispetto alle nostre,
quindi, tutto sommato, un giudizio esterno rispetto a questo
provvedimento di assestamento anche fondamentalmente positivo.
Rispetto alla collegialità, noi l'abbiamo sempre invocata, non è
che oggi rinneghiamo completamente un percorso o che ci mettiamo in
un angolino e accettiamo delle dinamiche che non ci sono proprie,
chiedevamo la collegialità, chiedevamo il confronto e credo lo
abbiamo sempre in qualche modo reclamato dalle file
dell'opposizione, anche oggi pensiamo che la collegialità sia un
valore aggiunto e soprattutto in un momento come questo, molto
delicato da un punto di vista proprio di disponibilità finanziarie,
una condivisione il più possibile allargata è una condizione
assolutamente necessaria.
Per quanto ci riguarda, noi continueremo a portare avanti e
sempre con le medesime modalità, con lo stesso metodo con cui
abbiamo lavorato all'opposizione una volontà di condividere al
massimo i problemi e le soluzioni, perché effettivamente il compito
della politica è quello di rilevare i problemi, ma noi abbiamo
fatto, insomma, un lavoro anche in opposizione, siamo sempre stati
comunque fortemente propositivi insieme ai colleghi
dell'opposizione, tanto da apportare in questi anni anche dei
contributi importanti sia in fase di discussione dei provvedimenti
finanziari e anche in altri ambiti. Noi quindi siamo assolutamente
disponibili a discutere nelle sedi proposte, siamo assolutamente
per una collegialità rispetto alle decisioni, rispetto ad una
politica che oggi non può rinunciare al contributo di nessuno.
Riguardo poi - e qui concludo - la difesa dell'autonomia, la
sinistra, il nostro gruppo e il gruppo precedente non ha mai, per
quello che posso ricordare, rinnegato l'autonomia, anzi la storia
della sinistra parla di un'idea di autonomia forte che è sempre
stata, diciamo, portata avanti, di un'autonomia responsabile,
questo lo abbiamo detto, lo abbiamo detto nel passato e lo
ribadiamo ancora adesso, noi lasciamo che a demonizzare
l'autonomia, a demonizzare la specificità della nostra Regione
siano altre forze, sia la Lega Nord, siano le forze di una destra a
volte becera e demagogica. Noi continuiamo a pensare che
l'autonomia sia un valore, sia un valore fondamentale sul quale
bisogna lavorare tutti insieme per il raggiungimento del benessere
dei nostri cittadini, ma soprattutto perché noi siamo consapevoli
del fatto che siamo in grado di gestire l'autonomia senza dovercene
vergognare. Questo lo si può fare sicuramente in maniera il più
diffusa possibile senza sentirci peraltro - e lo ripeto dal nostro
punto di vista, del PD-Sinistra VdA - assolutamente inferiori
rispetto ai partiti autonomisti o ai movimenti che in qualche
maniera nascono e fondano, diciamo, anche la loro esistenza
sull'autonomia e sulla specialità. Grazie.
Presidente
- Ha chiesto la parola il Consigliere
Chatrian, ne ha facoltà.
Chatrian (ALPE)
- Grazie Presidente.
Ieri sera insieme ai colleghi Gerandin e Cognetta siamo
intervenuti dopo la relazione del collega La Torre e il nutrito
intervento dell'Assessore Perron. Con le informazioni che avevamo,
abbiamo cercato di confrontarci, ma soprattutto di portare il
nostro punto di vista politico, facendo una radiografia sul
rendiconto che, non voglio ripetermi, è lo stato dell'arte di
un'amministrazione, e questo penso che lo sappiano tutti. Poi
qualche considerazione piccola sull'assestamento e infine il terzo
volet
, forse il più importante, che è scaturito a seguito
dell'accordo politico siglato dal Presidente Rollandin il 21 luglio
2015.
Questa mattina devo dire che ho e abbiamo cercato di ascoltare
attentamente non solo i diversi interventi fatti in quest'aula, ma
anche le argomentazioni e le visioni anche dal punto di vista
politico dell'oggi e soprattutto del domani. Io sono sicuro e noi
siamo certi che raggiungere questo accordo non è stato semplice,
vista la situazione e vista che lo Stato ha giocato la sua partita.
Stiamo parlando di uno Stato che ha più di 2000 miliardi di euro di
debito e di noi che abbiamo le nostre prerogative, il nostro
Statuto, la nostra situazione, la nostra specificità e i nostri
settantaquattro Comuni. Quest'aula ha fatto la scelta di mantenere
i settantaquattro Comuni e l'abbiamo fatta anche noi, gruppo di
ALPE. Abbiamo fatto la scelta di mantenere tutti questi Enti locali
per diversi motivi, ma quello principale era di cercare di
garantire la qualità della vita, dei servizi, del
bien-être
,
anche a comunità molto piccole, magari poco turistiche, che dal
nostro punto di vista devono avere pari dignità e la possibilità di
frequentare gli istituti, le scuole, i servizi, la sanità. Non è un
discorso solo finanziario, ma è una scelta di vita! Ahimè, sovente
la si abbandona per comodità - è comprensibile, ognuno fa la sua
scelta - ma quando è una scelta di vita, io sono certo che è la
politica che deve trovare delle soluzioni e deve garantire.
Nel dibattito di questa mattina, una delle le parole utilizzate
con più frequenza è stata "certezza", di poter dare gambe e onorare
gli impegni assunti. Noi siamo certi che raggiungere questo accordo
è stato un'impresa ardua, che la sfida era molto alta e che
l'asticella probabilmente lo era ancora di più. Se fossimo stati
noi, parlo a nome del gruppo ALPE, a trattare questa partita
delicata, vista la situazione con lo Stato, come avremmo operato?
La prima risposta che possiamo darci è che sicuramente non avremmo
aspettato nove giorni per farci avere queste quattro paginette.
Collega Jean-Pierre, ho ascoltato attentamente il suo intervento
in cui ha parlato di collegialità: o c'è o non c'è la collegialità.
Mi permetto di riprendere un passaggio importante, perché dobbiamo
cercare di prendere in positivo il contributo di ciascuno dei
trentacinque qui presenti all'interno dell'aula. In questo momento
penso che tutti possiamo portare un nostro contributo, ma alla base
ci va quel minimo di informazione, di correttezza istituzionale e
politica, ma io vado oltre e parlo di correttezza umana, altrimenti
ieri noi avremmo potuto affrontare questo argomento in maniera
diversa. Come diceva bene il collega Bertschy, non ci scaldiamo
tanto per scaldarci: non ci interessa! Ci scaldiamo perché
gradiremmo avere le stesse possibilità quantomeno di conoscere e di
entrare nel dettaglio. Riprendo di nuovo le parole del collega
Guichardaz, quando citava i sei milioni e mezzo allocati
nell'assestamento: è da quaranta giorni che sappiamo di questa
scelta, con tutto il rispetto dei sei milioni e mezzo di euro che
andranno al dicastero dell'Assessore Fosson, ma non sapevamo né nel
dettaglio, né nel merito, né nei contenuti di un accordo dove non
parliamo di sei milioni e mezzo, ma di decine e decine di milioni
di euro (solo per parametrare gli ordini di grandezza).
Ma vado oltre. Al Presidente Rollandin, che ovviamente
interverrà in replica nel pomeriggio, non domanderemo - non tanto
per noi, o quantomeno non solo per noi, ma per tutta la comunità -
se questo è o non è un buon accordo. Non le proporremo neanche le
riflessioni che faceva poc'anzi il collega Guichardaz, perché
quantomeno abbiamo messo un punto a capo e abbiamo definito un
accordo, che quindi c'è. Vorremmo invece domandarle di raffrontare
tale documento con il 2014, se possibile. Ci dica qual è il delta,
qual è la differenza, al di là - se posso, dato che penso che un
Consigliere debba avere anche certe conoscenze - del discorso
dell'eurocompatibilità. Non vorrei ricadere negli otto e
quarantasei, nei 701, perché altrimenti la gente comune non
capirebbe; abbiamo già difficoltà noi a capire ogni tanto. A
livello generale, ci dica qual è la differenza fra la disponibilità
vera, reale, liquida che avevamo nel 2014 e quant'è, a seguito di
questo accordo, per il 2015 la disponibilità vera, totale, a
disposizione di tutta la comunità valdostana, ovviamente riferita a
questo bilancio, perché adesso non stiamo parlando dei bilanci
paralleli, delle società e quant'altro? Faccio la domanda: immagino
che lei abbia la risposta immediata, ma nel pomeriggio ci potrà
rispondere. Perché io penso che è qui che si può fare la
differenza. Lei giustamente ci ha detto che all'interno di questo
accordo politico, ma che è un accordo finanziario, si parla di
compensazioni. Sono stati declinati dei punti e a monte c'è stato
sicuramente un confronto, immagino anche violento, e il punto sette
- da come ho potuto, diciamo, fare la radiografia - mi sembra resti
quello ancora da declinare, visto e considerato i crediti che lo
Stato ci deve, i 570 milioni di euro delle accise, se non mi
sbaglio, a seguito anche della sentenza della Sardegna del 15
luglio 2015, che ci comporta indubbiamente una minore entrata
pesante.
Ecco perché, secondo me, anche chi ci ascolta deve poter avere
la possibilità di un quadro completo, soprattutto sui grandi ordini
di grandezza. Poi tocca a noi entrare nella cornice, andare nella
parte più dettagliata e spiegare le scelte più amministrative, più
semplici. Però ci dia la cornice, se è possibile, perché altrimenti
non solo per chi ci ascolta, ma anche qui all'interno dell'aula
alla fine rimane la domanda: ma il Presidente Rollandin ha firmato
un buon accordo dal punto di vista finanziario? Al di là del fatto
che non ci saranno più contenziosi, al di là del fatto importante
che sarà l'Amministrazione regionale, grazie a questo accordo, a
onorare gli impegni con Trenitalia, al di là dell'eurocompatibilità
da 846 a 701 milioni di euro, al di là di tutti i tecnicismi
interni, esterni, endogeni ed esogeni, al di là di tutto questo, è
un accordo che dà più disponibilità finanziaria per andare a
sostenere più occupazione, più sostegno, più aiuti, più
investimenti sulle infrastrutture? In questo momento parlare troppo
del passato forse serve a pochi o quantomeno non si muove la
classifica, dal nostro punto di vista. Se poi vogliamo aprire
qualche parentesi in più per dire chi l'aveva detto prima, più
tardi o che cosa, a noi del gruppo dell'ALPE queste cose non
interessano. Ci interessa, invece, lo stato dell'arte completo, ma
soprattutto le prospettive e la visione.
Termino dicendo che indubbiamente in tutto questo il metodo di
lavoro ha la sua importanza. Collega Guichardaz, ci siamo visti
diverse volte in questi nove giorni dal 21 al 30 luglio in
Commissione, forse sette volte. Se avessimo avuto questo documento
non dico il 22, ma il 23, avremmo affrontato il disegno di legge 59
e il 60 in maniera completamente diversa. Non sarebbero stati
diversi i toni, ma la dialettica politica e probabilmente anche le
visioni, visto che noi ci siamo proposti nel 2013 agli elettori
perché avevamo una visione diversa per il futuro di questa
comunità. Nulla c'entra il fatto che sia stato fatto tutto bene o
tutto male, perché la discussione non è lì, ma piuttosto su dove
vorremmo portare questa comunità, i nostri servizi, le nostre
peculiarità e soprattutto la qualità della vita. Dal nostro punto
di vista la sfida è lì, una sfida tutta politica, non
economico-finanziaria. Indubbiamente, però, a seguito di questo
accordo la parte finanziaria è completamente in una nuova fase, ma
a che prezzo e a che costo? È lì il discorso della certezza, cui
facevo poc'anzi riferimento. Si è parlato tanto di certezza, ma
qual è la certezza di questo accordo? Gradiremmo nel pomeriggio
avere qualche informazione in più e soprattutto una risposta da
parte del Presidente Rollandin, in modo da avere contezza a seguito
di questo accordo. Indubbiamente si modifica l'impianto, anche
legislativo, per poi discutere dal punto di vista politico la
visione e gli indirizzi che ben conosciamo, che ben abbiamo
studiato e che ben mi sembra in questi anni abbiamo cercato
comunque di tradurre in un percorso, se non alternativo, quantomeno
che vada in una direzione nettamente diversa. Grazie.
Presidente
- Grazie. Ci sono altri interventi? Ricordo
che siamo in discussione generale. Se non ci sono altri interventi
chiudiamo la discussione generale. Discussione generale chiusa.
Visto l'orario, potremmo sospendere i lavori mattutini e
riprendere nel pomeriggio con le repliche da parte dei componenti
della Giunta. I lavori del mattino sono chiusi e riprenderanno alle
ore 15,30. Buon appetito.
---
La seduta termina alle ore 12,47.
