Classificazione
CONSIGLIO REGIONALE
Costituzione e funzionamento degli organi consiliari
Attività consiliare d'aula
ENERGIA
Energia idroelettrica
FINANZA REGIONALE E LOCALE
Partecipazioni azionarie regionali



Oggetto del Consiglio n. 637 del 7 maggio 2019 - Resoconto
OGGETTO N. 637/XV - Discussione generale sulla relazione
conclusiva della Commissione consiliare speciale CVA.
Rini (Presidente) -
Punto n. 4 dell'ordine del giorno.
Per l'illustrazione della relazione, la parola al collega
Nogara.
Nogara (AV) -
Innanzitutto ringrazio tutti i Commissari
che per più di tre mesi hanno lavorato nella Commissione speciale
di CVA. Un ringraziamento agli uffici dei gruppi consiliari, in
particolare a Sonia Grieco e a Giuseppe Pollano. Per quel che
concerne la relazione finale, vista l'ampiezza della stessa - in
quanto le forze di maggioranza presenti in Commissione hanno votato
perché sia i verbali che le registrazioni (in
streaming
)
fossero resi pubblici -, verrà letta solo in parte a causa della
sua ampiezza, in quanto il tempo a disposizione non è sufficiente,
perciò inizierò ora a esporla:
"
La Commissione speciale per l'analisi delle determinazioni
in relazione ai seguenti scenari riguardanti CVA S.p.A.: società
interamente pubblica, società quotata in Borsa o altre forme
societarie è stata costituita con legge regionale 24 dicembre 2018,
n. 12, che, oltre ad aver sospeso il processo di quotazione della
suddetta società precedentemente avviato con legge regionale 21
dicembre 2016, n. 24, ha demandato la valutazione in merito alla
prosecuzione o all'interruzione del processo di quotazione a una
Commissione consiliare all'uopo costituita, sulla base dell'analisi
dei seguenti elementi:
- limiti, vincoli e facoltà derivanti dal contesto normativo
di riferimento, anche con riguardo alle possibili alternative in
ordine agli strumenti finanziari di quotazione e alle possibili
prospettive di evoluzione della disciplina in materia di
concessione d'uso di beni pubblici;
- costi già sostenuti e da sostenere per il processo di
quotazione;
- benefici per la redditività prospettica della
partecipazione pubblica regionale;
- mantenimento e incremento dei livelli di occupazione e di
produzione aziendale nel territorio regionale;
- garanzie circa l'utilizzo della risorsa pubblica per la
produzione di energia da fonte rinnovabile compatibile con gli
altri usi prioritari di indirizzo, oltre che con la tutela e la
presentazione delle componenti paesaggistiche, ambientali e
naturalistiche del territorio regionale.
La citata norma assegnava alla Commissione il termine del 31
marzo 2019 per concludere l'analisi, anche avvalendosi delle
strutture regionali competenti, di Finaosta S.p.A. e di esperti
esterni indipendenti incaricati dalla stessa Finaosta S.p.A., senza
oneri a carico del bilancio regionale. L'esigenza di concludere i
lavori entro il termine indicato si è riscontrata anche nella
necessità di addivenire con urgenza a una soluzione che permettesse
di superare le problematiche che, attualmente, limitano
l'operatività della società, anche in virtù di quanto sostenuto dal
Professor Avvocato Damiano Florenzano, audito nella seduta della IV
Commissione consiliare del 7 dicembre 2018. La Madia - riferisce il
Professor Florenzano - è una sequenza di vincoli per chi vuole fare
impresa, dall'aumento di capitale che è necessario in una società
che vuole stare sul mercato, che ha bisogno di avere denaro, è
tutto sottoposto a procedure amministrative, controlli della Corte
dei Conti e comunicazioni all'Autorità garante della concorrenza.
Fa poi rilevare che la quotazione in Borsa è un modo per uscire da
questi vincoli (l'obiettivo è quello di rafforzare il patrimonio
aziendale con due sottobiettivi: eliminare dal giogo
dell'applicazione della disciplina pubblicistica la società e
acquisire maggiori chance in vista del rinnovo delle concessioni).
Le società sottratte a questi obblighi - precisa - sono le società
cosiddette "quotate" e l'articolo 27 prevede una finestra fino al
30 giugno 2016. Fino a quel momento, infatti, era possibile quotare
i titoli e alcune società in Trentino e in Alto Adige lo hanno
fatto, anche per una piccolissima cifra, pur di non avere questo
limite. Non sarebbe azzardato pensare - ribadisce il Professor
Florenzano - di riaprire una finestra temporale per la situazione
locale attraverso una norma di attuazione, perché non si cambia la
Costituzione, è una legge dello Stato, che può essere derogata
dalla norma di attuazione, se ci sono le ragioni e se c'è la
volontà politica di farlo. La Commissione si è riunita 12 volte,
nel corso delle quali ha proceduto a effettuare numerose audizioni
che hanno riguardato il management di CVA, il management di
Finaosta, il Presidente della Commissione paritetica, i
Coordinatori del Dipartimento legislativo e aiuti di Stato e del
Dipartimento programmazione, risorse idriche e territorio e i
tecnici dell'ARPA. Sono inoltre stati sentiti gli esperti esterni
indipendenti Professor Maurizio Dallocchio, Professor Nicola
Aicardi e Professor Matteo Di Castelnuovo; infine, sono stati
ascoltati anche il Direttore dell'Agenzia provinciale per
l'ambiente e la tutela del clima della Provincia di Bolzano e il
Comitato "Giù le mani dalle acque e da CVA". La Commissione ha
concluso il compito assegnatole entro la scadenza prevista; in
particolare, l'analisi e la valutazione di quanto è emerso durante
le audizioni e, parallelamente, l'approfondimento, da parte dei
commissari, delle soluzioni proposte, ha permesso di formulare la
presente relazione.
Le motivazioni per le quali si è resa necessaria l'analisi
della Commissione.
CVA è una società di diritto privato interamente partecipata
dalla Regione autonoma Valle d'Aosta tramite Finaosta, che svolge,
sia direttamente sia tramite le proprie società controllate,
attività di produzione e vendita di energia elettrica sull'intero
territorio nazionale e attività di distribuzione nella Regione
autonoma Valle d'Aosta. Il management di CVA ha più volte informato
Finaosta e la Regione che, in considerazione del suo status di
società partecipata assoggettata alla legge Madia, la società
risulta oggi fortemente penalizzata dall'introduzione di normative
nazionali che ne rallentano e ne condizionano l'operatività e lo
sviluppo industriale, pregiudicandone la competitività rispetto
agli altri operatori, tanto da aver dovuto elaborare, accanto al
piano industriale orientato allo sviluppo e alla crescita aziendale
e occupazionale, un piano industriale "base" che tiene conto dei
suddetti limiti allo sviluppo. Si tratta in particolare della
seguente normativa:
- decreto legislativo 19 agosto 2016 n. 175 (Testo unico in
materia di società a partecipazione pubblica), che ha introdotto il
Testo unico delle società partecipate o legge Madia;
- legge 6 novembre 2012, n. 190 e decreto legislativo 14
marzo 2013, n. 33. Come emerso anche dall'audizione dei vertici di
CVA in IV Commissione nel mese di agosto 2018, tali norme - in modo
particolare la legge Madia - pongono limiti alle possibilità di
crescita e di sviluppo di CVA, soprattutto sotto un duplice
profilo:
1. Limitazione nella capacità di operare in un mercato molto
esposto alla concorrenza - le acquisizioni di nuovi impianti di
produzione di energia da fonti rinnovabili avvengono comunemente
attraverso l'acquisto delle quote o delle azioni della società
veicolo che ha costruito tali impianti secondo un meccanismo
concorrenziale di offerta: in base alle disposizioni della legge
Madia, CVA oggi per poter acquisire nuove società deve richiedere
all'organo regionale competente espressa e motivata approvazione,
introducendo così nel processo un elemento di incertezza e di
complessità tale da compromettere di fatto l'interesse del
venditore, facendo perdere a CVA importanti possibilità di
crescita;
- l'ingresso di CVA in settori diversi ma strettamente
connessi all'energia (come l'efficienza energetica e la mobilità
elettrica) che permetterebbero di realizzare una Valle d'Aosta 100%
green sono compromessi dalle finalità perseguibili dalle pubbliche
amministrazioni secondo l'articolo 4 della legge Madia, oltre alle
limitazioni già citate qualora CVA volesse acquisire delle società
già operanti in ambiti innovativi;
- la pubblicità su dati strategici imposta dalle suddette
norme comporta l'obbligo di rendere pubbliche molte attività e
informazioni di business di CVA, che ne costituiscono il know-how,
a esclusivo vantaggio dei concorrenti;
- la possibilità di mantenere l'operatività dell'azienda ad
alti livelli e di ampliare le attività svolte non può prescindere
dalla possibilità di assumere sufficiente personale qualificato,
che è pregiudicata dalle suddette norme sia in termini di procedure
gravose sia in termini di limitazione dei compensi.
2. Limitazione nella possibilità di partecipare alle gare per
il rinnovo delle concessioni idroelettriche
Nel 2029 scadranno le concessioni di derivazione e saranno
indette delle gare per i rinnovi, la cui disciplina, con la
conversione in legge del decreto semplificazioni (legge 11 febbraio
2019, n. 12), è stata modificata prevedendo numerose competenze in
capo alle Regioni: benché l'evoluzione normativa preveda forme di
affidamento diretto delle concessioni a società miste
pubblico-private, nel caso in cui dovesse essere preferito il
meccanismo della gara solo gli operatori nazionali e stranieri di
maggiori dimensioni, che sono stati in grado di svilupparsi e
rafforzare la propria posizione, avranno buone possibilità di
assegnazione. CVA potrebbe così essere fortemente penalizzata da
uno status che non le permette di crescere e di rafforzarsi a
livello economico-finanziario e, probabilmente, da una situazione
di potenziale maggior rischio di conflitto di interesse se sarà, al
momento delle gare, ancora interamente partecipata dalla stessa
pubblica amministrazione che dovrà assegnare le concessioni ovvero
la Regione.
Come poter superare tali criticità e raffronto con i
principali produttori di energia elettrica
Affinché una società pubblica possa essere esclusa
dall'ambito di applicazione della legge Madia, è necessario aver
emesso un bond quotato su mercati regolamentati entro il 30 giugno
2016, o aver quotato proprie azioni sul mercato azionario, in
questo caso senza limiti temporali ("società quotata"): nella
condizione di società quotata viene, infatti, riconosciuta
l'esenzione a tali obblighi in quanto vi è la soggezione alle più
stringenti norme imposte da Consob e da Borsa italiana, che pur
garantendo la trasparenza e la buona governance non compromettono
l'operatività delle società.
L'esclusione tout court di CVA dall'ambito di applicazione
della legge Madia o la riapertura del termine per l'emissione del
bond quotato potrebbero, in alternativa, essere oggetto sia di una
modifica della normativa nazionale a opera del Parlamento e/o del
Governo sia dell'introduzione di una normativa regionale ad hoc,
qualora compatibile con lo Statuto speciale valdostano.
Si segnala che tutti i principali operatori del settore (in
particolare quelli a partecipazione pubblica) sono in effetti
quotati: Enel, A2A, Erg, Edison, Iren, Hera, Falck Renewables e
Acea sono tutti presenti in Borsa, mentre sia Alperia sia Dolomiti
Energia hanno provveduto alla quotazione di obbligazioni su mercati
regolamentati nei tempi previsti, permettendo loro di non essere
assoggettati alla legge Madia ma soprattutto (come diversi esperti
hanno sostenuto) per una crescita aziendale costante e per una
maggiore flessibilità. CVA opera in un mercato esposto a forte
concorrenza, in cui si trova a competere con queste importanti
società a regole completamente impari.
Potrebbe altresì ritenersi preferibile mantenere l'attuale
status di società interamente partecipata dal pubblico, ritenendo
più opportuno salvaguardare la gestione degli impianti attuali a
discapito della crescita della società.
Oppure, potrebbe essere valutata l'ipotesi di cedere
direttamente ad operatori industriali del settore una parte -
eventualmente anche la maggioranza - del capitale sociale di
CVA.
Valutazioni degli scenari prospettati
Come indicato in premessa, la Commissione è incaricata della
valutazione in merito alla prosecuzione o all'interruzione del
processo di quotazione, verificando anche eventuali differenti
opportunità, al fine di individuare le soluzioni più idonee a
ristabilire un'adeguata operatività della società o, diversamente,
a suggerire il mantenimento dello status attuale benché penalizzato
in termini di sviluppo. Sul punto, la Commissione prende atto che
le limitazioni di crescita e di sviluppo di CVA, esposte in più
occasioni dal management aziendale, sono in effetti state
confermate dagli esperti che hanno partecipato alle audizioni, i
quali - analogamente a quanto fece il Professor Florenzano - hanno
anch'essi consigliato alla Commissione di assumere le iniziative
necessarie alla loro rimozione, al fine di consentire a CVA di
operare liberamente e senza vincoli sul mercato.
Conseguentemente, a valle delle audizioni sopra indicate e
dopo i necessari approfondimenti e confronti, sono emersi i
possibili seguenti scenari, in relazione a ciascuno dei quali la
Commissione ha valutato i punti di forza e le criticità.
Quotazione di una parte delle azioni su un mercato
regolamentato di Borsa italiana
La quotazione in Borsa di una parte del capitale sociale di
CVA avrebbe, come primo e sostanziale effetto, quello di sottrarre
la società dall'applicazione della legge Madia e di permettere alla
società di conseguire un obiettivo di crescita, di sviluppo e di
flessibilità entro un termine ragionevolmente certo di 6-9 mesi e
con modalità governate direttamente dalla società in primis e
dall'azionista.
Come più volte ribadito dal management di CVA e confermato
dagli esperti auditi, CVA, operando in un mercato esposto alla
concorrenza, si trova a competere con importanti società private
e/o quotate ma a differenza di queste ultime è fortemente
penalizzata dalla legge Madia. Tale normativa ne rallenta e ne
condiziona notevolmente l'operatività e lo sviluppo industriale,
pregiudicandone la competitività rispetto agli altri operatori,
soprattutto per quanto riguarda la crescita nel settore delle
rinnovabili. Al momento difatti risultano molto difficoltose tutte
quelle attività insite nella crescita stessa quali le acquisizioni
di nuovi impianti di produzione di energia elettrica rinnovabile e
l'ingresso in nuovi mercati strategici quali quello dell'efficienza
energetica e delle "energy service company". A tal proposito la
Commissione fa presente che la stessa società, con comunicazione
inviata alla Regione e a Finaosta in data 14 marzo 2019, pur nella
consapevolezza che nulla può essere recriminato all'Amministrazione
regionale, la quale suo malgrado si trova a essere coinvolta in
processi decisionali tipicamente di natura industriale pur non
possedendone i connotati, ha allegato una tabella riportante le
potenziali principali opportunità di sviluppo valutate da CVA nel
corso del 2018 e dei primi due mesi del 2019, alle quali la società
non ha potuto dare seguito, tra l'altro, in quanto i tempi
richiesti per l'autorizzazione da parte dell'Ente pubblico di
operazioni di tale natura sono incompatibili con quelli del mercato
di riferimento. Dal canto suo emerge che la stessa Amministrazione
regionale ha informato CVA, tra l'altro, che le scadenze poste da
CVA per l'ottenimento delle autorizzazioni ai sensi della legge
Madia "non sono compatibili con i tempi amministrativi necessari
all'eventuale predisposizione degli atti e alla loro approvazione
da parte degli organi regionali competenti".
La Commissione sottolinea che ad avviso degli esperti, oggi
CVA possiede tutte le caratteristiche per portare positivamente a
termine una quotazione, sia per il cospicuo lavoro già svolto in
seguito all'approvazione della legge regionale 14 novembre 2016, n.
20, sia perché risulta che la qualificazione manageriale sia ben
accetta dal mercato. La quotazione potrebbe quindi rappresentare un
volano importante allo sviluppo futuro della società, in un
contesto di mercato di libera concorrenza estremamente competitivo
che vedrà presto significativi cambiamenti strutturali e
tecnologici e, dove sono richiesti, processi decisionali rapidi per
cavalcare e non subire i profondi cambiamenti in atto.
In questo contesto deve essere preservato il livello di
competitività aziendale così come la massimizzazione del valore per
il territorio, per l'azionista e per la Regione, che si troverebbe
nella condizione di mantenere anche in futuro il controllo
sull'azienda in quanto il flottante che verrebbe quotato non
sarebbe tale da consentire a eventuali nuovi investitori di
divenire proprietari della maggioranza delle quote societarie. Per
CVA è necessario poter operare sul mercato a parità di condizioni
rispetto ai concorrenti privati e ai grandi operatori pubblici
quotati, i quali sono caratterizzati da processi decisionali
particolarmente snelli e veloci e dalla non soggezione a leggi
nazionali volte a limitare l'operatività delle società a
partecipazione pubblica. Un'efficienza operativa che lo status di
società quotata consentirebbe di seguire e apprezzare grazie agli
elevati livelli di trasparenza e informativa societaria, richiesti
dall'Autorità di vigilanza, e al costante presidio del mercato.
Tale snellezza è da vedersi come particolarmente importante sia
guardando al corrente business principale (la produzione e la
vendita di energia elettrica), sia alle nuove attività (ad esempio
in ambito ESCO), sulle quali si stanno muovendo tutti i concorrenti
di CVA, che potrebbero avere importanti ricadute sul territorio
valdostano (una "regione green"), ma che si pongono al di fuori dei
limiti del perimetro consentito alle imprese in controllo pubblico
dalla normativa vigente.
Inoltre, anche in termini di nuove assunzioni, la crescita
dell'azienda consentirebbe anche un parallelo incremento delle
assunzioni, con potenziali ulteriori importanti benefici per le
famiglie valdostane.
La Commissione rileva che gli esperti abbiano rimarcato come
la quotazione in un mercato regolamentato sia idonea a rendere la
società quotata estremamente trasparente, proprio in quanto
soggetta a norme severe e al controllo di Consob e di Borsa
italiana, e rigorosa ed efficiente, perché l'attuazione del piano
industriale rappresenta un elemento fondamentale per poter "stare
sul mercato". Infatti, è stato sottolineato che il mercato tende a
escludere e a svalutare quelle società che hanno lacune in termini
di trasparenza e che non attuano i propri piani industriali, ovvero
che non riescono a raggiungere gli obiettivi prefissi. La
quotazione, inoltre, renderebbe la società aperta alla governance e
aperta al confronto internazionale.
La Commissione sottolinea l'importanza di come, dalle
audizioni degli esperti, sia emerso che un'eventuale quotazione non
dovrebbe riguardare solo una "offerta pubblica di vendita", ovvero
non dovrebbe consistere in una mera vendita delle azioni da parte
dell'azionista; il processo di quotazione, per essere
effettivamente apprezzato dal mercato, dovrebbe prevedere anche una
parte di reinvestimento del capitale nell'azienda da parte
dell'azionista e, quindi, configurarsi come una "offerta pubblica
di sottoscrizione", prevedendo almeno una parte di aumento di
capitale sociale.
Il fatto di reinvestire una parte del capitale nella società
non intaccherebbe comunque il significativo beneficio della
Regione, che, con la quotazione, potrebbe valorizzare e monetizzare
una parte minoritaria del capitale di CVA a beneficio della
collettività locale. Lo stesso azionista potrebbe peraltro contare
su un flusso di dividendi in linea con le remunerazioni correnti
del settore e in rapporto a un aumentato portafoglio di attività e
godere, a livello territoriale, delle ricadute in termini
ambientali. La Commissione ribadisce inoltre che, quando ci si
riferisce alla quotazione di CVA, si parla della quotazione di una
parte minoritaria delle azioni, che potrebbe variare anche in
funzione del mercato regolamentato prescelto; in particolare, a
valle delle audizioni sembrerebbe che il mercato di riferimento per
CVA possa essere il Mercato Telematico Azionario di Borsa italiana
("MTA") e, eventualmente, il segmento "STAR". È stato assicurato
dai professionisti che una quotazione minoritaria non potrà in
alcun modo pregiudicare il controllo della Regione, nemmeno nel
caso della cosiddetta "Opa ostile", in quanto l'unico modo per un
privato di acquisire le azioni in mano alla Regione - che, quindi,
non fanno parte del flottante quotato - sarebbe trovare un accordo
con la Regione stessa.
Ad avviso degli esperti, la quotazione non dovrebbe
compromettere nemmeno i rapporti di collaborazione attualmente in
essere con gli Enti pubblici locali, quali ARPA, né pregiudicare
gli interventi che CVA svolge abitualmente sul territorio
valdostano. Per quanto riguarda l'energia elettrica, una CVA
quotata, sotto il controllo della Regione, potrebbe continuare con
le attuali politiche di favore applicate ai propri clienti
valdostani, con il solo limite di non proporre sconti in perdita,
in quanto tali proposte potrebbero essere considerate delle
pratiche commercialmente scorrette da parte delle autorità preposte
al controllo e, quindi, essere sanzionate. Sul punto la Commissione
si interroga se non sia più opportuno che sia la Regione stessa ad
attuare tutte le forme di agevolazione e di intervento ritenute
opportune per i valdostani (compreso un eventuale bonus per
l'energia elettrica o eventuali investimenti di carattere
ambientale e sociale), anche utilizzando e vincolando tutti o parte
degli utili distribuiti da CVA; un'azione di questo tipo sarebbe
senz'altro più efficace e diffusa rispetto a quelle eventualmente
praticabili da CVA, che peraltro deve svolgere attività di impresa
nel rispetto delle norme nazionali e comunitarie.
Con riferimento alle concessioni, la Commissione ha appurato
che qualsiasi soggetto o società concessionaria che eserciti le
concessioni in violazione dei relativi disciplinari, sarà sempre
soggetto al potere sanzionatorio della Regione, che potrà
sospendere e revocare tale concessione, a prescindere dal fatto che
tale società sia quotata o non quotata.
In conclusione, la quotazione potrebbe facilitare lo sviluppo
industriale di CVA e agevolare l'attuazione degli indirizzi
strategici, rendendo l'azienda un vero volano per la crescita del
territorio, aumentando notevolmente la trasparenza.
Eventuali criticità della quotazione potrebbero essere
riscontrate nella perdita di una parte delle azioni della società e
nella necessità, per la Regione, di doversi raffrontare con degli
azionisti di minoranza. Un ulteriore elemento di svantaggio è
rappresentato nella riduzione della percentuale di utili spettante,
che tuttavia potrebbe essere compensata in breve tempo, sia in
virtù del prezzo percepito per la vendita delle azioni sia
permettendo la crescita della società.
Legge di attuazione dello Statuto regionale al fine di
esentare CVA dall'applicazione della legge Madia
Da quanto emerso da alcuni degli esperti sentiti nel corso
delle audizioni, e in particolare dal Professor Louvin, è emersa la
possibilità che CVA possa essere svincolata dall'applicazione della
legge Madia con una legge di attuazione dello Statuto speciale,
cioè con una legge concordata tra la Regione e lo Stato italiano,
con l'intermediazione della Commissione Paritetica. In sostanza, si
tratterebbe di concordare una norma di attuazione destinata ad
ampliare l'esclusione dalla legge Madia delle società pubbliche
valdostane che abbiano emesso un bond quotato su un mercato
regolamentato, a prescindere dalla data di emissione, superando
così il termine del 30 giugno 2016 previsto dalla legge Madia. Più
difficile, invece, ipotizzare una norma di attuazione che preveda
la mera e semplice esclusione delle società pubbliche valdostane -
o addirittura di CVA - dall'applicazione della legge Madia.
Secondo altri professionisti, in particolare il Professor
Aicardi, una norma di attuazione con questo tipo di finalità
ricadrebbe fuori dall'oggetto dello Statuto speciale e, pertanto,
sarebbe difficilmente giustificabile e sostenibile con il Governo
italiano, anche per la disparità di trattamento che verrebbe a
crearsi tra le aziende pubbliche con sede legale in Valle d'Aosta e
quelle con sede legale fuori dal territorio valdostano. Quindi non
è per nulla scontato che si possa trovare un accordo con il Governo
italiano per la modifica di una norma che lo stesso Governo ha
introdotto con l'obiettivo di impedire che le società pubbliche
operino sul libero mercato alterandone la concorrenzialità.
Inoltre, anche qualora tale legge di attuazione sia emessa, vi
sarebbe sempre la possibilità di impugnazione incidentale per
incostituzionalità della norma di attuazione da parte di eventuali
terzi interessati.
Un ulteriore fattore di incertezza relativo allo strumento
della norma di attuazione, qualora fosse legittima, riguarda i
tempi di emanazione: essendo tale norma il prodotto di una
concertazione tra il Governo regionale e quello nazionale e dovendo
passare attraverso l'intermediazione della Commissione paritetica,
i professionisti sentiti hanno ipotizzato tempi di 6-9 mesi per
giungere alla conclusione del processo solo nel caso in cui non vi
siano ostacoli nella negoziazione. Senza contare che tale processo
potrebbe essere solo parzialmente governato dall'Amministrazione
regionale, proprio per la necessità di interlocuzione con il
Governo italiano.
Più opportuno, a parere di alcuni dei professionisti,
utilizzare lo strumento della norma di attuazione al fine di
disciplinare nel modo migliore per la Regione il tema delle
concessioni di derivazioni idroelettriche, definendone le modalità
di affidamento e le priorità di utilizzo, come peraltro previsto
dallo stesso decreto Bersani. Peraltro, appare meritevole il
suggerimento di prevedere, all'interno della legge di attuazione,
sia una proroga dei termini entro i quali definire la disciplina di
affidamento delle concessioni, soprattutto in considerazione del
fatto che quasi tutte le concessioni regionali di grandi
derivazioni scadono al 2029, sia una ridefinizione delle modalità
di devoluzione e di valorizzazione delle opere asciutte al
concessionario subentrante, in quanto l'attuale formulazione
presenta alcune criticità.
A tale proposito, la Presidenza della Regione ha già
provveduto nel mese di febbraio a trasmettere alla parte regionale
della Commissione paritetica una lettera in cui si esprime la
necessità di procedere prioritariamente ad una riflessione sulla
disciplina normativa in materia di grandi derivazioni
idroelettriche, in modo da organizzare la procedura per la
concretizzazione della norma di attuazione. Infatti, in data 16
marzo 2019, i componenti di parte regionale della Commissione
paritetica hanno già avuto modo di confrontarsi con gli uffici
legislativi della Regione per discutere una bozza di norma di
attuazione
- c'è stato ancora un altro incontro e il definitivo
sarà nei primi di giugno -
quest'azione è stata rafforzata da
una risoluzione, presentata dalle forze di minoranza nell'adunanza
consiliare del 19, 20 e 21 marzo 2019, i cui contenuti
riguardavano, oltre che le concessioni per derivazioni d'acqua a
scopo idroelettrico, anche l'esenzione della legge Madia e
l'eventuale emissione di Bond quotati (tale iniziativa è stata poi
votata dal Consiglio all'unanimità).
Sul punto la Commissione evidenzia che, come confermato dagli
esperti legali, da un punto di vista formale e giuridico, CVA è una
società a cui la Regione ha attribuito delle concessioni di
derivazione idroelettrica di alcune risorse idriche. La politica
sulle concessioni viene decisa e stabilita dalla Regione, la quale,
alla scadenza delle concessioni, dovrà chiedersi, in piena
autonomia, se l'uso idroelettrico di determinati corsi d'acqua sarà
ancora compatibile con gli altri usi (in particolare quello umano e
quello agricolo). Inoltre, le modalità dell'eventuale riaffidamento
delle concessioni saranno stabilite dalla Regione, anche in virtù
di quanto previsto dal nuovo articolo 12 del decreto Bersani, come
modificato dalla recente legge di conversione del decreto
semplificazioni. In pratica, le modalità di utilizzo delle acque
saranno disciplinate dalla Regione, che, pertanto, deciderà anche
le priorità di uso.
Sempre in relazione ai rinnovi delle concessioni di
derivazione, la Commissione rileva infine che, a parere degli
esperti in capo giuridico, sembra altamente improbabile che si
possa prevedere un riaffidamento diretto a CVA delle concessioni
scadute tramite lo strumento della legge di attuazione, in quanto
tale pratica sarebbe contraria a quanto previsto dalle normative
nazionali e comunitarie; lo stesso Trentino-Alto Adige, che aveva
previsto per legge dei rinnovi in tal senso, è stato sanzionato
dalla Commissione europea.
Mantenere CVA con lo status attuale
La Commissione prende atto che, in assenza di quotazione o di
legge di attuazione ad hoc, CVA resterà soggetta alla legge Madia,
con conseguenti forti limitazioni in termini di:
- sviluppo industriale: CVA manterrà l'attuale parco impianti
di proprietà, senza poter efficacemente crescere mediante
l'acquisizione di ulteriori impianti di produzione di energia da
fonte rinnovabile, in quanto le acquisizioni di nuovi impianti di
produzione di energia da fonte rinnovabile (idroelettrici, eolici e
fotovoltaici) avvengono, di norma, tramite la compravendita di
quote o di azioni della società veicolo che li ha costruiti.
Solitamente tali trattative avvengono in concorrenza con altri
operatori. Gli articoli 5, 7 e 8 della legge Madia prevedono che,
per costituire o acquisire società, vi è la necessità di una
delibera da parte del socio pubblico. Fermo restando che tale
vincolo rende scarsamente competitiva CVA ponendola in posizione di
svantaggio rispetto agli altri operatori e rendendo la propria
offerta incerta, va considerato che tale delibera difficilmente
potrà essere assunta dalla Regione, in quanto priva delle
competenze necessarie per valutare in maniera approfondita e
analitica le opportunità di investimento presentate da CVA. Il
mancato sviluppo industriale determinerebbe, pertanto,
l'impossibilità di raggiungere l'obiettivo di diversificazione del
rischio per fonte e per area geografica;
- limitazione delle attività consentite e impossibilità di
contribuire a un progetto di "Valle d'Aosta Green": in virtù di
quanto previsto dall'articolo 4 della legge Madia, CVA dovrà
limitarsi a esercitare le attività di produzione di energia
elettrica da fonte rinnovabile, senza poter crescere in altri
settori strettamente connessi quali, a titolo esemplificativo e non
esaustivo, l'efficientamento energetico, con la creazione di Energy
Service Company, l'e-mobility, le comunità energetiche locali e, in
generale, tutte le attività che in questo momento sono sviluppate
dai principali concorrenti. Viene altresì posto a rischio
l'esercizio di alcune attività attuali, quali la vendita e il
teleriscaldamento;
- ostacoli nella gestione del personale...
- condivisione pubblica di informazioni sensibili che
arrecano pregiudizio alla società che si trova costretta a
diffondere e pubblicare i dati relativi alla propria organizzazione
e alla propria attività;
- rischio di assorbimento da parte di grandi gruppi: la
progressiva riduzione del valore di CVA potrebbe indurre, ad un
certo punto, l'azionista a decidere di cedere la società a
operatori più grandi
".
Termino. Ultimo punto: "
Cedere la maggioranza delle azioni a
un altro operatore privato.
Durante i lavori, la Commissione è stata informata di due
manifestazioni di interesse giunte a Finaosta e alla Regione,
trasmesse da parte di Iren e di Swisspower e finalizzate a
sviluppare delle forme di collaborazione con CVA. Sembra che queste
manifestazioni di interesse, in realtà, non costituiscano una
novità, in quanto già presentate da parte dei citati operatori in
anni passati
- e pochi mesi fa -
anche i principali media
del settore hanno dato spazio a questa notizia, determinando la
necessità di un approfondimento della questione.
La tematica di una possibile cessione diretta di una parte -
eventualmente anche della maggioranza - del capitale sociale di CVA
a un soggetto privato è stata oggetto di alcuni confronti con gli
esperti auditi i quali, in sostanza, hanno in prima battuta
confermato che è normale che vi sia un forte interesse per una
società come CVA, che ha dei fondamentali produttivi, economici e
finanziari estremamente apprezzati. Dall'altro, sebbene sia stato
rappresentato che una negoziazione con un privato, soprattutto se
relativa a un pacchetto di maggioranza delle azioni,
determinerebbe, ovviamente, una maggiore valorizzazione delle
azioni con un relativo incremento di introiti per la Regione, è
stato per contro segnalato che un operatore industriale di grandi
dimensioni (come Iren e Swisspower), di norma, propone accordi
finalizzati ad acquisire la maggioranza di eventuali società
costituite in partnership, sia per poter consolidare tale società
nel proprio bilancio ma soprattutto in quanto tale operatore sarà
interessato ad assumere la guida strategica e industriale,
sottraendola al socio di minoranza. Da questo punto di vista,
l'eventuale scelta di percorrere questa strada dovrebbe
privilegiare interlocutori in grado di apportare asset e competenze
industriali complementari e utili allo sviluppo dei piani
strategici di CVA, e non meramente orientate al risparmio dei
costi, con possibili ricadute negative in termini occupazionali
(chiusura delle sedi in Valle d'Aosta con trasferimento
obbligatorio per il personale valdostano) e di dispersione delle
competenze...
".
Io finirei. Ho ancora una pagina, proprio siamo alle
conclusioni. "
A conclusione dei lavori e a fronte del mandato
ricevuto dal Consiglio, la Commissione osserva come emergano due
possibili scenari atti a soddisfare la necessità di garantire le
migliori condizioni di operatività di CVA, a beneficio della
comunità valdostana: uno relativo all'approvazione di apposite
norme di attuazione e l'altro che preveda la quotazione di una
parte delle azioni su un mercato regolamentato di Borsa italiana,
fermo restando la proprietà della Regione sulla maggioranza del
pacchetto azionario.
Senza entrare nel merito della decisione che spetterà al
Consiglio regionale, la Commissione rileva come, a detta degli
esperti, la percorribilità dell'opzione "Norme di attuazione", ai
fini della valorizzazione sul mercato, possa presentare una
maggiore aleatorietà nei tempi e negli esiti del percorso, rispetto
alla linearità e alle certezze, anche temporali, che caratterizzano
l'iter di quotazione.
Avrebbe invece diversa natura una norma di attuazione in
materia di concessioni che sarebbe da perseguire a prescindere da
ogni altra decisione
".
Questo è quanto è scaturito dalla relazione della Commissione e
mi preme dire che tutto quanto è stato riportato in questa
relazione è il prodotto di tutte le audizioni e di quanto è stato
audito all'interno della Commissione. Non c'è nessun commento o
nessuna stravaganza personale, ma è quanto è stato sentito in
Commissione.
Dalle ore 17:37 assume la presidenza il Vicepresidente
Distort.
Distort (Presidente) -
Grazie, collega Nogara per
l'esposizione del tema. Si apre quindi la discussione generale in
riferimento a quanto esposto. Ha chiesto la parola la collega
Minelli.
Minelli (RC-AC) -
La Commissione speciale su CVA ha
svolto, a mio avviso, un lavoro utile. Attraverso le numerose
audizioni si sono apprese delle informazioni importanti anche se
variegate nella loro impostazione. Non è stato quindi, secondo me,
del tempo perso, però hanno pesato negativamente due aspetti:
innanzitutto i temi ristretti e la fretta con cui si è voluto
procedere, fin dall'inizio, a dicembre, avevamo detto che, per fare
un lavoro serio e approfondito, ci volevano almeno sei mesi, ma
questa richiesta non è stata accettata; il secondo elemento è
l'esistenza, sostenuta da parte di alcuni Consiglieri di
maggioranza, di un orientamento che, a nostro avviso, è
precostituito a favore della quotazione in Borsa. Un sospetto di
orientamento precostituito che è stato confermato dall'uscita sui
giornali di informazioni errate sulle conclusioni dei lavori della
Commissione, informazioni che sono uscite prima della chiusura dei
lavori e che non sono state smentite. Ci sono state poi
dichiarazioni inopportune e scorrette, a nostro avviso, da parte
dei vertici di CVA e anche delle dichiarazioni fuori luogo
sull'utilizzo dei proventi della quotazione in Borsa per
determinati interventi. Si sono preannunciati quindi degli utilizzi
di un introito su cui al momento non si dovrebbe fare alcun calcolo
fino a quando il Consiglio non decide.
Non c'è una relazione condivisa di conclusione dei lavori della
Commissione speciale. Ci sono due documenti: uno dei cinque
Commissari di maggioranza e uno dei quattro di minoranza, che hanno
dei contenuti ben diversi. Direi di più: nella relazione che ci ha
letto adesso il Presidente di Commissione Nogara, nella stessa
relazione dei Commissari di maggioranza non c'è una conclusione a
favore della quotazione in Borsa e giustamente, perché le
conclusioni le dovrà trarre il Consiglio. A maggior ragione allora,
proprio perché non c'è questa conclusione, perché - e mi riferisco
ad alcune settimane fa - si sono fatte trapelare o, meglio, si sono
lasciate trapelare senza alcuna smentita, che a me sarebbe parsa
quanto meno doverosa, delle informazioni errate sui lavori della
Commissione speciale e sulle sue conclusioni. Anche la recentissima
dichiarazione alla stampa dell'Amministratore delegato De Girolamo,
che è entrato a gamba tesa sulla riflessione in corso, è stata,
secondo noi, quanto mai inopportuna, perché è andato ben oltre il
suo ruolo, eppure mi sembra che nessuno lo abbia commentato o
richiamato. Stiamo infatti parlando, lo ricordo,
dell'Amministratore delegato di una società che non è privata. È
una società partecipata, al 100% regionale. Vorrei fare però alcune
considerazioni sulla relazione che ci è stata letta e che ha, a mio
avviso, dei gravi limiti, li abbiamo evidenziati nel documento
presentato dai quattro Commissari di minoranza.
Lo scopo di questa relazione, così com'è stata scritta, non è
quello di fornire un quadro ampio e dettagliato della situazione di
CVA, della normativa che disciplina il suo campo di attività e dei
possibili scenari pro o contro ognuno di essi: lo scopo è di
portare molte argomentazioni ripetitive a sostegno dell'unico
scenario che è stato davvero preso in considerazione e cioè la
quotazione in Borsa. Questo scenario è stato descritto
abbondantemente, però omette di soffermarsi sulle criticità di
questa opzione. Ci sono moltissime pagine per illustrare la bontà
della quotazione in Borsa e poi ci sono soltanto sei righe per
accennare a delle eventuali criticità, è un chiaro squilibrio.
Eppure delle criticità sono emerse, sono evidenti e sono, per
esempio, lo scostamento dalle finalità costitutive della CVA, il
rischio di perdita di potere di indirizzo da parte della Regione,
la riduzione del peso pubblico negli organismi dirigenti della
società e il venir meno di una gestione che sia pienamente
autonoma, indirizzata a sostenere le finalità istitutive originarie
della CVA e poi anche i risultati economici che sono di dubbia
consistenza. Il professor Dallocchio nella sua relazione ha
evidenziato come questo non sia esattamente il momento migliore per
una quotazione in Borsa di un'azienda qual è CVA.
Se l'analisi di questo scenario, che è quello della quotazione
in Borsa, è carente, noi lo definiamo carente, quella dello
scenario del mantenimento di una società totalmente pubblica invece
proprio non c'è, manca del tutto. Eppure nella risoluzione che
abbiamo votato a dicembre era il primo degli scenari che si
chiedeva di esporre e di valutare. Allo stesso modo mancano delle
valutazioni sulle altre forme societarie oppure su assetti
strategici alternativi, ad esempio, la società a capitale misto con
la partecipazione privata mediante azionariato popolare, che era
uno scenario ipotizzato in passato, ma che non è stato indagato
dalla Commissione. Poi alleanze strategiche senza scambi di quote
con altre società operanti nel settore idroelettrico, un'opzione
che è sul tappeto e rispetto alla quale sarebbero stati opportuni
degli approfondimenti. Infine bisogna considerare come all'interno
della relazione non siano presenti delle valutazioni di carattere
economico, finanziario e patrimoniale che permettano di poter -
anche se in senso generale - comprendere le potenzialità oppure le
insidie che ogni scenario può determinare per CVA.
Pur essendo una relazione, una descrizione orientata in una
certa direzione, arrivata la pagina conclusiva, la relazione di
maggioranza svolge una considerazione che ci è stata testé letta e
che è sorprendente. Cito: "
sono
emersi due possibili
scenari atti a soddisfare la necessità di garantire le migliori
condizioni di operatività di CVA, a beneficio della comunità
valdostana: uno relativo all'approvazione di apposite norme di
attuazione e l'altro che preveda la quotazione... in Borsa
". Io
credo che si tratti di un'affermazione impegnativa. Se si scrive
che sono due "
scenari atti
", significa che sono entrambi
validi, entrambi da valutare ed è un bene che si sia scritto
questo, ma allora, se è così, bisogna essere conseguenti e avere
tutti gli elementi su entrambi gli scenari, non su uno solo, cosa
che, invece, a mio avviso, è avvenuta. Sullo scenario "quotazione
in Borsa" qualche elemento, è vero, ce lo abbiamo. Se si leggono
con attenzione i verbali e se si sono ascoltate le audizioni, è
vero che abbiamo degli elementi sulla quotazione in Borsa. Sugli
altri scenari, invece, mancano ancora degli importanti elementi di
conoscenza.
Qui vengo a quella che, secondo noi, è la questione
fondamentale. Ha un aspetto che è di enorme rilevanza e che non
credo che tutti abbiano colto nella giusta dimensione e importanza.
Da quando nel dicembre dello scorso anno è stata decisa la
costituzione della Commissione ad oggi, sono passati pochi mesi, ma
in questi pochi mesi si sono verificati due fatti di grande
rilevanza che hanno proprio modificato il quadro di riferimento.
Sono due anni che in questo Consiglio si va avanti parlando di CVA
a partire dal decreto Bersani e dal decreto Madia. In questi tre
mesi molto è cambiato, il decreto Bersani non c'è più e, rispetto
al decreto Madia, sono emersi degli aspetti che erano stati
trascurati. In questi tre mesi, nei tre mesi in cui si sono svolti
i lavori della Commissione, ci sono state due cose che sono
importanti e che bisogna sottolineare: la prima è l'approvazione
del decreto semplificazione e l'avvio o, meglio, quello che avrebbe
dovuto essere l'avvio - e poi spiego - dell'elaborazione della
norma di attuazione dello Statuto valdostano in materia di attività
idroelettrica. Questi due fatti hanno determinato un quadro di
riferimento nuovo rispetto al 2018. L'approvazione dell'articolo 11
quater del decreto semplificazione è diventata legge l'11 febbraio
del 2019 (la legge n. 12). Vi prego di fare attenzione alle date,
perché sono importanti. Questa conversione in legge del decreto
impegna tutte le Regioni italiane a Statuto ordinario a
predisporre, entro il 31 marzo 2020, delle leggi regionali di
disciplina delle concessioni per le grandi derivazioni a uso
idroelettrico: un'elaborazione normativa che in Italia è già
partita e che avrà delle ricadute anche rispetto alla situazione
valdostana. Il decreto Bersani è stato completamente superato.
Per la Valle d'Aosta c'è soprattutto un fatto di grande
rilevanza, che è costituito dall'avvio nel corso dello scorso mese
di febbraio dei lavori della Commissione paritetica Stato-Regione a
cui è possibile affidare il compito di elaborare un'apposita norma
di attuazione dello Statuto in materia di procedure e attività in
campo idroelettrico. Si tratta, lo ripeto, di uno scenario nuovo
rispetto al momento in cui si è insediata la Commissione speciale.
Ci sono stati questi due fatti dell'11 febbraio, la conversione del
decreto semplificazione, e l'8 febbraio, che è la data del deposito
della mozione sulla norma di attuazione depositata dalla minoranza,
che ha di fatto avviato l'iter di elaborazione. Questo richiede un
doveroso approfondimento per le ricadute importanti che tutto ciò
avrà sull'assetto e sul ruolo di CVA.
La questione della norma di attuazione, che, secondo me, è
sottovalutata, sulle possibilità di azione della Regione in campo
idroelettrico è una questione cruciale non solo per il presente, ma
soprattutto per il futuro della Valle d'Aosta. La maggioranza è
stata un po' recalcitrante a imboccare questa strada della mozione
sulla norma di attuazione, forse non ha potuto farne a meno - e
l'ha approvata -, però finora non ha lavorato in modo efficace e
non lo dico io. Un po' più di una settimana fa la I Commissione
consiliare ha sentito due dei tre componenti di designazione
valdostana nella Commissione paritetica.
Si è parlato di varie questioni, ma, per quanto riguarda la
norma di attuazione sull'idroelettrico, che cos'è venuto fuori? È
venuto fuori che la norma si può fare anche in tempi brevi, si è
parlato dei 6-9 mesi. È venuto fuori che la Valle d'Aosta ha delle
prerogative tali per cui questa norma è giustificata e sostenibile,
ma abbiamo anche appreso che la Commissione paritetica è ancora
ferma, perché attende un
input
dalla Regione, cioè una bozza
di testo su cui lavorare, questa bozza di testo non c'è.
Voglio leggervi alcuni passaggi del verbale dell'audizione che
mi sembrano particolarmente significativi e su cui non credo ci sia
stata la dovuta attenzione. Ha detto il professor Louvin
testualmente: "
posso confermare che stiamo già affilando, e non
poco, le armi, nel senso di predisporre delle prime ipotesi e dei
primi testi, ma siamo ovviamente ancora nell'impossibilità di
determinare con precisione il nostro obiettivo, perché questo sarà
possibile soltanto sulla base dell'espressione di volontà che
daranno gli organi regionali
". Il professor Balduzzi ha
aggiunto: "
in una materia complessa come questa la Commissione
paritetica attende un'indicazione. Questo non vuol dire che non
facciamo niente fino a quando non c'è. Stiamo producendo, stiamo
elaborando e stiamo avendo un'interlocuzione utile con gli uffici
regionali, ma non potremo andare oltre fino a quando non ci sia
un'indicazione di prospettiva
". Ancora nel prosieguo della sua
esposizione il professor Louvin ha fatto altre affermazioni che mi
sembrano particolarmente interessanti: "
Bisogna che questa
Regione valuti se vuole soltanto rimanere nella falsa riga di
quello che è stato stabilito per le altre Regioni, cioè, ad
esempio, che bisogna fare le gare per le concessioni, ma nessuna
delle altre 19 Regioni in Italia è titolare di società che abbiano
i connotati e le caratteristiche che ha la nostra CVA. E nessuno
può anche rivendicare delle competenze particolari che risalgono al
1945, al decreto luogotenenziale del 1945, che parla di gestione da
parte della Regione di aziende di tipo idroelettrico
". Noi
quindi abbiamo un contesto diverso. Siamo a pagina 12 della bozza
di verbale che abbiamo chiesto: "
Noi aspettiamo di sapere su
quali basi voi, come istituzioni regionali, intendente portare
avanti il negoziato e poi si porterà a casa quello che si potrà
portare a casa nell'interesse della Regione. Noi non inventiamo
nulla, ma penso che il nostro compito sia mantenere quanto il più
possibile le mani libere alla Regione e darle più frecce possibile
al suo arco, per fare poi quanto negli anni prossimi sarà
intenzione di questa Regione fare. La problematica delle acque è
una problematica che si intreccia in tutta la storia della Valle
d'Aosta. È una storia che deve essere salvata, deve essere
mantenuta e incrementata per quanto è possibile
".
Il professor Louvin ci ha detto che "
deve essere salvata,
mantenuta e incrementata per quanto possibile
". Lo strumento
per fare questo è una norma di attuazione, per questa salvaguardia
ci vuole una norma di attuazione, si può fare e in tempi brevi. Il
Presidente della Paritetica ci ha confermato, come aveva già detto
in una precedente audizione, una tempistica di 6-9 mesi, ma ci ha
anche detto un'altra cosa che è importante, il
time
parte
dal momento in cui la Regione trasmette alla Commissione una bozza,
una proposta di testo e questo non è ancora avvenuto. La
Commissione paritetica non agisce di propria iniziativa, opera a
partire da una proposta della Regione, soprattutto in una materia
così complessa. Ammetto la mia ignoranza. Io ero convinta che il
percorso fosse iniziato nel momento in cui questo Consiglio aveva
votato una mozione che dava mandato alla Paritetica di elaborare
una bozza di attuazione, non è così. La Commissione inizierà a
contare questi 6-9 mesi dal momento in cui riceverà una bozza di
testo su cui lavorare. Bisogna quindi che la Giunta e gli uffici
agiscano subito se vogliamo intraprendere questa strada e bisogna
che gli organi del Consiglio vigilino e sollecitino. Per questo,
proprio in questa ottica, insieme ai colleghi del Movimento Cinque
Stelle e di ADU abbiamo proposto - e l'abbiamo depositata in
apertura di seduta - una risoluzione - che sostituisce quella
precedente, la quale non teneva conto di questi ultimi elementi che
sono emersi in audizione della Paritetica - in modo che questo
dibattito si concluda con un atto positivo responsabile e unitario,
un approfondimento dei nuovi scenari normativi che si stanno
delineando alla luce del decreto semplificazione convertito in
legge e soprattutto con l'elaborazione di una specifica norma di
attuazione. È un lavoro che la IV Commissione e anche altre
commissioni consiliari possono agevolmente fare nelle prossime
settimane, sentendo il Presidente, gli Assessori per le parti di
loro competenza, gli uffici regionali che stanno lavorando sulla
materia e anche ulteriormente fra qualche settimana, quando le cose
saranno definite, i componenti di parte valdostana della
Commissione paritetica.
Noi chiediamo in quell'ordine del giorno che, entro luglio,
questo supplemento di indagine venga portato all'esame del
Consiglio. A mio avviso, questa è la strada maestra ed è un dovere
di questo Consiglio cercare una sintesi, una convergenza su una
scelta di interesse generale che si basi sull'approfondimento di
uno scenario, di come può efficacemente operare una società
interamente pubblica alla luce di un nuovo modificato quadro
normativo, altrimenti, se non si farà questo approfondimento, le
conseguenze sono ovvie: ci sarà probabilmente una spaccatura del
Consiglio e si potrà fare appello all'articolo 45 della legge
regionale n. 19/2003 e chiedere un referendum popolare
consultivo.
Credo che su un tema come quello delle acque -"acque" in senso
lato - sia assolutamente necessario evitare delle grosse
contrapposizioni, che avrebbero delle conseguenze giuridiche e
politiche rilevanti. Bisogna fare un lavoro che vada nell'interesse
di tutta la comunità. La linea che noi abbiamo è una linea chiara:
la CVA deve rimanere completamente pubblica e deve essere al
servizio della comunità. Attraverso la norma di attuazione dobbiamo
chiedere specificatamente di accrescere le competenze della Regione
in modo da gestire autonomamente il patrimonio che abbiamo. Questa
è un'occasione importantissima che abbiamo il dovere di perseguire,
abbiamo il dovere di lavorare in questa direzione, altrimenti
veramente tutti i discorsi relativi all'autonomia della Regione
Valle d'Aosta sono poco più che della demagogia, perché qui c'è
l'occasione per applica veramente l'autonomia della Valle d'Aosta
su un tema che è fondamentale per la nostra Regione da sempre, non
solo dal 1945, ma da molto tempo prima. Il tema delle acque, delle
consorterie, di tutto ciò che riguarda l'uso delle acque, non solo
la proprietà che sappiamo che è pubblica, è di fondamentale
importanza per il futuro di questa Regione e dobbiamo assolutamente
essere responsabili su questo.
Presidente -
Ha chiesto la parola il Consigliere
Aggravi.
Aggravi (LEGA VDA) -
Prima di passare alla trattazione
generale, anch'io voglio ringraziare tutti i membri della
Commissione per il lavoro fatto, ognuno per la sua parte, ma è bene
comunque riconoscere che ognuno ha portato un suo contributo. Poi
nell'accurata presentazione voglio anche ringraziare il Presidente
della Commissione speciale, che non ha avuto un mestiere facile,
perché nessuna commissione speciale, penso, sia facile da gestire,
di questo gliene devo dare atto e glielo do sicuramente prima della
mia trattazione generale. Volevo cercare una
captatio
benevolentia
nell'altra parte.
Perché sono state presentate da parte dei firmatari
principalmente dei gruppi LEGA e MOUV' sette risoluzioni? Per un
motivo molto semplice: in coerenza proprio con la firma, che il
membro della Commissione, il nostro commissario, e non soltanto, ha
messo sulla relazione delle osservazioni della minoranza che citava
la collega Minelli. Nel deliberato, per quanto riguarda le finalità
di questa Commissione speciale - e vado a citare i due punti
principali -, si diceva che questa Commissione doveva essere di
"
supporto dell'adozione delle determinazioni in merito ai
seguenti scenari: società interamente pubblica, società quotata in
Borsa o altre forme societarie
" e soprattutto si indicava -
cito il quarto punto -: "
una relazione conclusiva in cui saranno
evidenziati gli esiti dell'analisi evidenziando per ogni scenario
punti di forza e di criticità
".
Non voglio entrare nel merito delle norme di attuazione, ci sarà
anche un'altra risoluzione e mozioni su cui se ne parlerà. Voglio
invece parlare della logica dell'operare del socio, del socio che
sceglie una strada piuttosto che un'altra. Se non si è andati nel
passato quando si era previsto un percorso di quotazione in
quotazione, ci sono state delle motivazioni, sicuramente delle
motivazioni di natura politica, perché comunque è un dibattito che
ha interessato, che ha scaldato e scalda ancora i cuori di tutti e
gli animi di tutti, ma anche di natura tecnica, perché il processo
di quotazione prima di tutto è un processo che, al di là delle
questioni meramente giuridiche, giustamente, è anche un elemento,
una scelta che il socio deve operare per comprendere se tutti gli
elementi che ha a sua disposizione ci sono: se ha fatto tutte le
valutazioni e tutte le quantificazioni che doveva fare; gli
scenari; se ha valutato l'aggiornamento dei propri dati, perché un
processo di quotazione, al di là del
bypass
, permettetemi la
semplificazione normativa... nel senso che dobbiamo correre ai
ripari, perché purtroppo non l'abbiamo fatto prima, di una norma
che ha comunque un impatto significativo sulla
governance
di
quella che è forse al momento la più redditizia società partecipata
della Regione... deve anche tenere conto delle risorse in campo e
soprattutto della redditività che può essere generata, perché? Per
due motivi: la quotazione in Borsa significa mettersi di fronte al
mercato a tutta una serie di problematiche e soprattutto - qualcuno
l'ha citato, l'abbiamo anche citato spesso, abbiamo parlato di
articoli di giornale - hanno una rilevanza questi articoli di
giornale. Il fatto che abbiamo aspettato anche tutto questo tempo -
dico "abbiamo" anche se sono arrivato da almeno un annetto - un
motivo c'è e delle incidenze sul valore complessivo e sul valore
potenziale che queste azioni potranno avere ci sono di sicuro.
Bisogna comprendere se oggi i numeri ipotizzati all'epoca o i
numeri che si potranno adottare anche a fronte di evoluzioni
normative, qualcuno forse l'ha citato anche il collega Nogara,
pensiamo ad esempio alla norma che ridà di fatto alle Regioni la
proprietà delle acque. Ha comunque avuto un impatto, perché chi ha
letto i giornali ha visto che le cosiddette "
utilities
"
quotate e non hanno subito dei contraccolpi, perché il mercato ha
delle reazioni e si muove e decide. Sicuramente prendere una
decisione piuttosto che un'altra incide notevolmente sul prezzo,
anche se ancora la società non è nel mercato.
Torno a parlare della Commissione. L'obiettivo era appunto
quello di mettere in fila una serie di scenari, quelli
potenzialmente perseguibili per comprenderne quali erano
effettivamente le valutazioni quantitative, i rischi, le
opportunità e soprattutto anche le percentuali, perché spesso
parliamo di percentuali. Ovviamente se si parla di vendita, di
quotazione, bisogna sempre comprendere quant'è la percentuale che
viene messa sul piatto e sul tavolo e ha un'incidenza anche questo,
ma soprattutto io direi quelle che gli esperti chiamano
"valutazioni economico-finanziarie" e soprattutto patrimoniali.
Cito il patrimonio non a caso, perché comunque c'è una settima
risoluzione che riguarda un importante provvedimento che era stato
preso dal Consiglio riguardo a una parte della distribuzione delle
riserve di CVA, che ha comunque oggi - ce l'aveva all'epoca e ce
l'ha oggi - un'incidenza sul valore complessivo della società,
perché comunque è stato un depauperamento del patrimonio della
società.
Come dicevo, ci sono anche delle questioni tecniche che devono
essere vagliate, criticità sicuramente che arrivano dal mercato,
dai concorrenti, dalla normativa, dall'evoluzione. Pensiamo alla
problematica relativa alla provvista di liquidità che la CVA ha
fornito a Finaosta per... e scusate se torno sull'argomento solito,
per cui in parte sono anche, ahimè, conosciuto: quello dei casinò,
comunque ha un'attinenza, perché una società che fa energia
idroelettrica ha prestato soldi alla propria mamma, che ne ha fatto
un certo uso. Quella comunque il mercato lo conosce, è
un'informazione che si sa e che ha un'incidenza sul complessivo
andamento di un percorso che sia di quotazione o non. Ci sono stati
degli interessamenti di terze parti, magari ce ne sarebbero stati
anche di più. Io però dico: "perché limitare la valutazione o
comunque guidare la valutazione soltanto verso un obiettivo?".
Sicuramente si parla di norme di attuazione, ma io - ripeto - non
me ne vogliate ma la norma di attuazione mi sembra spesso quasi
utilizzata più - mi perdonerà il collega Nogara, guardo lei perché
l'ha presentata lei, ma tutta la maggioranza... - come una cortina
fumogena perché il vero problema è: il socio cosa intende fare di
questa società? Il socio ha tutti gli elementi per scegliere quale
strada intraprendere? Il socio ha pesato tutte le strade che noi
abbiamo cercato di sintetizzare in queste risoluzioni? Io credo di
no. Mi sento dire: "noi firmatari di queste risoluzioni crediamo di
no". Sicuramente presentare così tante risoluzioni può anche essere
visto come un'ottica magari polemica, ma non lo è, perché abbiamo
voluto fissare in questi atti, in queste documentazioni tutte
quelle strade che, secondo noi, nel corso dei lavori, comunque nel
corso degli ultimi tempi, sono emerse e che andrebbero valutate
meglio.
Sulla decisione del socio mi voglio soffermare, perché spesso in
quest'aula ho sentito dire in questa mia breve esperienza - spero
che vada avanti, poi lo decideranno anche altri "posti" -, spesso
ho sentito dire: "non abbiamo tutti gli elementi per", "non siamo
dei tecnici per...", mi chiedo: oggi abbiamo tutti gli elementi per
scegliere una strada piuttosto che un'altra? Non mi focalizzo sulla
sola quotazione o no, perché le strade sono tante e perché, secondo
me, prima di prendere una scelta, è bene vagliarle tutte, perché
potrei trovare delle strade che, per interesse del socio, ovvero
degli azionisti del socio - perché noi comunque, se ci vediamo in
un'ottica privatistica, abbiamo degli azionisti che sono al di
fuori di quest'aula -, devono essere vagliate, perché magari perdo
un'occasione, perché magari avere atteso tutti questi anni perché
comunque tre anni, due anni nel mondo del mercato sono tantissima
roba e il mondo sappiamo che corre velocissimo e sicuramente siamo
tutti d'accordo perché più o meno l'abbiamo detto che quello che ha
detto anche il professor Florenzano è vero, bisogna prendere una
decisione. Io dico: abbiamo tutti gli elementi? Perché io penso che
comunque nel bene o nel male qualcuno qui alcune volte forse avesse
avuto qualche elemento in più per fare delle scelte, probabilmente
avrebbe fatto delle scelte diverse. Credo che oggi al socio
manchino - o, meglio, a tutti noi e soprattutto guardo i banchi
della Giunta, perché poi alla fine, se vogliamo, è la Giunta -
degli importanti elementi, manchino delle valutazioni di confronto,
manchino delle analisi e manchino delle informazioni, perché
comunque effettivamente non si sono anche valutate, perché spesso -
e lo dico anche un po' per esperienza professionale precedente - si
devono anche valutare e identificare degli scenari che sembrano non
perseguibili o estremamente complessi. Penso giustamente... la
collega Minelli l'ha citata e poi il collega Luboz esporrà meglio
la risoluzione... il mantenimento della società interamente
pubblica comunque poteva scaturire nella presentazione di uno
scenario in cui vi erano delle valutazioni, faccio un esempio, di
costi, non opportunità o inefficienze che potevano essere messe a
confronto con gli altri scenari. Penso che purtroppo questa
relazione pecchi della volontà di andare soltanto verso una strada.
Io penso che, prima di prendere una strada, io devo avere tutti gli
elementi per poter scegliere. Lo dico nuovamente: non c'è un vero
confronto fra scenari, non c'è una vera quantificazione, una
valutazione economico-finanziaria e soprattutto anche patrimoniale
delle possibili scelte.
Vedo invece un elemento che non mi è piaciuto in questi tempi e
che comunque ha un risalto, come dicevo prima, sul mercato, sul
potenziale investitore, sui potenziali operatori, andare già a
valutare dei possibili investimenti di altra natura... nell'altro
Consiglio abbiamo chiesto informazioni riguardo al potenziale
finanziamento o altre forme, appunto, di facilitazione finanziaria
per la realizzazione dei grandi collegamenti che si intendono fare
a livello sciistico o comunque altri tipi di scelte. Mi chiedo come
possa un potenziale mercato, un potenziale investitore leggere
questi aspetti se poi dall'altra parte mi trovo... Cito i 270
milioni che non ricordo più se il Presidente o l'Amministratore
delegato di CVA citava. Se io, da un lato, spendo quelle che
potenzialmente possono essere delle risorse che derivano da una
quotazione, come può il mercato potenziale investitore o
l'
advisor
che deve consigliare un investitore se comprare o
no delle potenziali azioni... come lo vede questo? Penso che
l'obiettivo, e poi lo approfondirò meglio nella presentazione della
risoluzione proprio relativa allo scenario di quotazione... un
investitore deve comprendere se chi quota la società lo vuole fare,
appunto, per avere delle risorse che vanno a beneficio, prima di
tutto, della società, e sicuramente non è banale... Faccio una
valutazione numerica. Permettetemi se riporto ancora molto
modestamente parte del lavoro che facevo in precedenza, ma tra
un'operazione di quotazione e di sottoscrizione o di vendita,
oppure mista ci sono delle grossissime differenze. Prendere una
strada piuttosto che un'altra, senza aver valutato precedentemente
criticità che possono nascere anche di natura quantitativa, io lo
vedo come un grande pericolo. Oggi da socio, dovesse essere
un'azienda familiare, sinceramente vorrei avere tutti gli elementi
per poter valutare, tutti gli elementi che possono permettere ai
miei azionisti - o nel qual caso facevo l'esempio dell'azienda
familiare - di poter valorizzare al meglio questa società.
Spero poi e sono un po' stupito che ancora non si sia compreso -
perché risoluzioni non ce ne sono, mozioni non ce ne sono - ma c'è
tempo fino alla fine della discussione generale - quale sia poi
l'intendimento finale di questa maggioranza. Sicuramente lo
vedremo, sicuramente - scusate l'ironia - ci stupirete. Spero di
non trovare quello che ho detto precedentemente, ovvero
un'impegnativa per andare a quotare una società, spendere già
questi soldi a livello di altri investimenti che possono essere
fatti dal socio o dalla finanziaria regionale, magari per i
collegamenti funiviari... ovvero io spero di non trovare che daremo
l'energia gratuita a tutti i valdostani grazie alla quotazione.
Dalle ore 18:44 riassume la presidenza il Presidente
Rini.
Rini (Presidente) -
Ci sono altre richieste di
intervento? La parola al collega Lucianaz.
Lucianaz (LEGA VDA) -
In attesa di altri interventi,
l'unica considerazione è sulla metodologia più che altro, su com'è
stata condotta questa Commissione speciale. Non ero membro
effettivo, ne parlerà il mio collega più approfonditamente. Ho
seguito con interesse, perché l'argomento è veramente interessante,
le varie audizioni. C'è però un vizio di fondo dietro tutti i
lavori della Commissione - è stato espresso più volte durante le
commissioni al Presidente - e mi riferisco a quel tarlo (la
gamolla
) che il collega Nogara ha
,
quindi sdoganarsi
dalla Madia, cioè uscire da questa Madia. Assolutamente la priorità
è quella e qualsiasi iniziativa o volontà ci dava l'impressione che
andasse in quel senso. Devo notare anche che è vero che lei,
Presidente Nogara, nella sua relazione ci ha detto che non ha fatto
nessun commento personale, però ha fatto anche tante omissioni in
queste relazioni, delle enormi omissioni. Ha citato il professor
Florenzano, ma la prima cosa che ha detto Florenzano a proposito di
quotazione è: mai fare una quotazione in Borsa per sottrarsi da una
legge, non è questa la finalità di una quotazione. Più tardi
parlerò di uno degli aspetti che avremmo voluto trattare in queste
importanti sedute della Commissione e cioè altre forme societarie.
In questa Commissione e anche sul testo, tra le varie valutazioni,
non ho visto né prendere in considerazione la società mista, né la
in house
, né l'azionariato diffuso e quindi probabilmente
dalla vostra relazione non sono considerati scenari interessanti,
più tardi quindi parleremo di questo aspetto.
L'ultima critica, visto che il mio intervento vuole essere
critico, è appunto sull'attitudine del Presidente di condurre
questi lavori. Non me ne voglia, ma la critica le è già stata fatta
più volte in Commissione. Volevo appunto leggere un piccolo
estratto del verbale dell'8 gennaio quando a un certo punto ci ha
subito dato l'impressione di qual era la finalità di questa -
almeno a me - Commissione, quando rispondendo al dottor De
Girolamo, il Presidente ha detto: "
è importante, è interessante
che l'obiettivo che è venuto fuori principale, di questo momento
attuale, è uscire dalla Madia
.
Come si esce? Solo che,
uscendo dalla Madia, poi verrebbe... il problema per le
concessioni. Verrebbe il secondo problema, perché poi, se si esce
dalla Madia, ma se si rimane tutto in pancia come partecipata,
partecipare a delle gare in concessione al 100% come partecipate,
non so dove si andrebbe a finire. Ma questa è un'altra storia
",
lì mi sono subito reso conto che... Mi spiace, ma, a mio avviso,
non era così che si dovevano condurre i lavori. Lo abbiamo detto
verbalmente, lo abbiamo anche scritto. Ripeto: io non ero membro
effettivo, ma mi dispiace - e qui in aula si dice spesso che
perdiamo tempo perché i lavori del Consiglio devono andare avanti e
abbiamo un sacco di iniziative - che gli aspetti tecnici che
avremmo potuto tranquillamente dibattere in quell'occasione non
sono stati affrontati. Siamo quindi qui a perdere giornate, a
parlare di aspetti tecnici, perché avremo tutto il piacere di
parlare anche di cifre. Io durante l'ultima Commissione dal mio
collega, che era membro di maggioranza, quando ho chiesto: "ma le
cifre sulla quotazione?", lui mi ha risposto: "va beh, ma è una
curiosità tua". Sarà una curiosità mia, ma io questo lo avevo
chiesto. Non mi dilungo, perché sarei ancora più critico e comunque
avremo modo di approfondire ogni tematica più avanti.
Presidente -
Ci sono altre richieste di intervento?
Intende prendere la parola? Colleghi, siamo in discussione
generale. Non ci sono richieste? Possiamo chiudere la discussione
generale. Ha chiesto la parola il collega Mossa.
Mossa (M5S) -
Intanto, più che una critica, è un dato di
fatto. La Commissione speciale CVA si è mossa sin da subito verso
la direzione della quotazione. C'è poco da discutere perché
comunque si è capito anche dai verbali che questa è la posizione
presa sin dall'inizio e portata a termine. Quello che invece vorrei
precisare è l'importanza di tenere questa società interamente nelle
mani del pubblico. Questa deve essere la cosa principale, la base e
da questa poi valutare tutte le possibilità e le strade da seguire
per comunque mantenere quest'azienda nelle mani dei cittadini
valdostani. In Italia la stagione dei saldi e del patrimonio
pubblico è iniziata ufficialmente nel 1992, quando Iri, Eni, Enel e
Ina vengono trasformate in società per azioni con un decreto del
Governo Amato. È questo infatti, per tutte le società, il primo
passo verso la privatizzazione, collocare le quotazioni in Borsa,
il resto poi viene da sé. L'immissione sul mercato di azioni
infatti modifica la natura originaria degli enti che, verso
l'obiettivo principale per cui sono nati, cioè la realizzazione
dell'efficienza redistributiva sociale, finiscono per rispondere
unicamente a criteri di gestione privatistici che hanno come unico
obiettivo il mero profitto economico. CVA è senza dubbio la più
importante delle partecipate regionali, economicamente ovviamente.
Da sola fattura quasi il 20% del PIL regionale. CVA produce energia
da fonti rinnovabili e ci sono diversi motivi, come dicevo prima,
per i quali CVA deve rimanere interamente nelle mani del pubblico,
il più importante è il valore di CVA. Se oggi a quest'azienda può
essere assegnato ipoteticamente un valore economico, questo sarà
destinato a crescere vorticosamente nei prossimi anni, a
prescindere da quale sarà il suo assetto societario, perché dico
questo? Perché attualmente al mondo esistono tre forme di
produzione di energia: la prima avviene dalle fonti nucleari. Anche
se rappresentano una forma di energia pulita dal punto di vista di
emissione di CO2 nell'atmosfera, presentano comunque diversi altri
problemi ambientali e di pubblica sicurezza per quanto riguarda i
fenomeni connessi alle scorie radioattive e per questi motivi
vengono dismesse. Infatti in Italia, ad esempio, il discorso delle
fonti nucleari, vista la loro pericolosità, si è chiuso con il
referendum abrogativo del 2011. Secondo, sono le fonti non
rinnovabili, ovvero quelle prodotte da fonti fossili, come il
petrolio, gli altri idrocarburi, il carbone e il gas, che, oltre a
essere inquinanti, contribuiscono all'aumento dell'emissione di
CO2, che è la causa principale dei cambiamenti climatici.
Attualmente, purtroppo, la domanda di energia mondiale è ancora
soddisfatta per ben l'80% da queste fonti, però questo dato è
destinato a precipitare vorticosamente nei prossimi anni. Infatti
sappiamo bene che, a causa del riscaldamento globale, tutti i Paesi
mondiali stanno andando nella direzione del
carbon free
, ma
anche noi, come Regione, abbiamo questa intenzione, se non sbaglio,
e
fossil fuel free
, così come del resto previsto anche
dall'accordo sul clima approvato a Parigi nel 2015. Anche queste
fonti energetiche saranno destinate a estinguersi proprio come
avviene e sta avvenendo per il nucleare. Tre, l'ultima, che sono le
fonti rinnovabili. A differenza delle fonti non rinnovabili, queste
risorse sono naturalmente reintegrate in una scala temporale umana
e perciò sono fonti ecologiche e non inquinanti. Attualmente queste
fonti soddisfano purtroppo solo il 20% del fabbisogno energetico
mondiale, ma questo dato, a differenza delle fonti non rinnovabili,
è destinato a decollare nei prossimi decenni. Si prevede, infatti,
che i mercati nazionali delle energie rinnovabili continueranno a
svilupparsi fortemente nel prossimo decennio e oltre. Due Paesi,
l'Islanda e la Norvegia, generano già tutta la loro energia
elettrica utilizzando energia rinnovabile. Molti altri Paesi hanno
l'obiettivo di raggiungere il 100% di energia rinnovabile in
futuro: ad esempio, in Danimarca il Governo ha deciso di convertire
l'energia totale, quindi parliamo di elettricità, mobilità,
riscaldamento e raffreddamento, in energia rinnovabile entro il
2050. CVA è una società che produce energia da fonti rinnovabili e
il suo valore, come ho già detto, è destinato a decollare proprio a
seguito dell'imminente abbandono delle altre fonti energetiche e la
loro sostituzione globale con quelle rinnovabili.
Partendo dal presupposto che siamo tutti consapevoli che il
valore di CVA sarà destinato ad aumentare, la cosa più sconveniente
da fare oggi è proprio quella di vendere anche una sola delle sue
azioni nel mercato telematico azionario. Il secondo motivo per non
votare CVA sono le norme di attuazione, come ho già detto
all'inizio, se l'obiettivo principale è quello di tenere
interamente il CVA nelle mani del pubblico, bisogna valutare quali
sono le strade da seguire. Se non ci fossero strade, potrei dire:
"allora probabilmente forse la quotazione potrebbe essere la
soluzione a tutti i mali, ma in realtà le strade ci sono", ci hanno
dimostrato che le strade ci sono. Abbiamo il potere di legiferare
in materia con le norme di attuazione e le possiamo sfruttare. Il
precedente presupposto può essere atteso se alle società saranno
assegnate le concessioni per lo sfruttamento idroelettrico e a
condizione che in futuro ci sia abbastanza acqua dopo gli usi
prioritari richiesti previsti dal DEFR per produrre energia
elettrica. Per quest'ultimo aspetto occorrerà fare degli
investimenti significativi sull'ambiente, come, ad esempio,
ulteriori dighe per lo stoccaggio dell'acqua, intervento di
protezione dei ghiacciai, eccetera, investimenti veramente
significativi. Il motivo o banale giustificazione con la quale la
Commissione CVA si è espressa nell'intenzione di voler quotare in
Borsa la società, come poi si è visto nel verbale conclusivo che ha
letto il Presidente, è solo ed esclusivamente il superamento del
decreto Madia e i vincoli relativi alle concessioni delle acque a
scopo idroelettrico. Questi ostacoli, com'è stato sottolineato,
sono superabili attraverso le cosiddette "norme di attuazione" del
nostro Statuto, che nella gerarchia delle fonti sono superiori alle
leggi dello Stato, come ha ampiamente esposto il professor Louvin,
Presidente della Commissione paritetica, durante le audizioni in
Commissione speciale CVA, riportate poi sui verbali allegati alla
relazione conclusiva e quindi pubblici. Se oggi quindi occorre
svincolare la società da leggi e norme, come, ad esempio,
l'ostacolo del decreto Madia, che impedisce all'azienda di essere
competitiva sul mercato energetico,
in primis
bisogna
analizzare a fondo tutte le soluzioni possibili per superare questi
impedimenti, ma che al contempo, ribadisco, garantiscano alla
stessa di rimanere interamente nelle mani dei cittadini valdostani.
Ecco, quando si parla di autonomia, ci si dovrebbe riferire proprio
a questo. Abbiamo la prerogativa di emanare leggi di rango
superiore a quelle statali e questa peculiarità non viene quasi mai
utilizzata per il bene della nostra Regione, non basta dire: "siamo
autonomisti", ma bisogna soprattutto dimostrarlo e questa è
l'occasione.
Per ultimo, ma non per importanza, vorrei sottolineare che la
relazione di maggioranza è stata indirizzata verso un'unica
soluzione e il destino della più importante partecipata oggi è
nelle nostre mani. Le decisioni che prenderemo oggi nuovamente in
quest'aula quindi saranno determinanti per la più importante delle
nostre società.
Presidente -
La parola alla collega Pulz.
Pulz (ADU VDA) -
In qualità di Consigliera di Ambiente
Diritti Uguaglianza Valle d'Aosta, ho partecipato alla maggior
parte delle sedute della Commissione speciale CVA, pur senza
diritto di voto, non solo perché ADU VDA non può non occuparsi
dell'acqua come bene comune presente persino nel suo bel simbolo,
che ha questo acronimo che si riflette appunto sulle nostre acque,
ma anche perché sin da ragazzina sono stata sensibilizzata al tema
essendo figlia della diga di Place Moulin, come ho già avuto modo
più volte di definirmi. Devo però confessarvi che è stato per me
logorante vivere nella Commissione speciale CVA quei mesi in
continuo stato di tensione tra maggioranza e minoranza, tensione
legata soprattutto al fatto che la maggioranza ha interpretato lo
scopo della Commissione, secondo noi, in senso piuttosto rigido e
restrittivo, ovvero sostanzialmente come analisi dello scenario
della quotazione in Borsa della compagnia CVA. Quest'obiettivo,
sempre secondo noi, era chiaro prima ancora che iniziassero i
lavori. È prevalsa su tutti i ragionamenti l'idea che la CVA sia
una Ferrari a cui noi della minoranza vorremmo tirare il freno a
mano per non lasciarla decollare secondo tutte le sue enormi e
anche innegabili potenzialità, perché di fatto parliamo di
un'azienda che ha un fatturato di circa un miliardo di euro l'anno,
quindi una cifra che coincide quasi con il bilancio regionale. Se
la questione è letta dal punto di vista dei diversi docenti, in
particolare dell'Università la Bocconi, che abbiamo audito,
l'obiettivo non può che essere la massima competitività
dell'azienda sul mercato in modo da ricavarne più dividendi
possibili. Questo è normale se ci poniamo in quell'ottica.
Vi sono anche altre tipologie di economisti - sebbene bisogna
dire sempre più rari, e vedo il collega Aggravi molto interessato -
che sanno farsi interpreti anche di visioni keynesiane
dell'economia, quelle visioni che non credono al mito liberista
dell'autoregolazione del mercato, che non credono alla famosa
manina invisibile di cui già parlava Adam Smith in pieno
Settecento, grazie alla quale nel libero mercato la ricerca
egoistica del proprio interesse gioverebbe quasi magicamente
all'interesse dell'intera società, trasformando, come diceva Smith,
i vizi privati in pubbliche virtù e determinando quindi
quell'equilibrio economico generale. Già il grande Carl Marx ci ha
messo in guardia da simili illusioni. Un costante intervento e
controllo pubblico della produzione è, a nostro avviso, anche oggi
più che mai necessario: questo non significa che il privato sia per
definizione sempre meno corretto ed efficace del pubblico,
assolutamente no. Se il sistema capitalista privatizzerà anche la
risorsa acqua, noi siamo certi che verrà prima il profitto degli
azionisti e poi eventualmente la tutela dell'ambiente e del
territorio, perché il capitalismo finanziario, il mercato non sono
certo guidati dall'etica del bene comune, ma da quella del
profitto, ovvio. Gli scandali delle banche d'affari sono lì a
ricordarcelo. Non esistono investitori di buon cuore che sono qui
pronti a fare il bene della Valle d'Aosta, ma esistono speculatori
che puntano a dividendi sempre maggiori, com'è nella logica di chi
lavora per il mercato, niente da dire. Ognuno lavora nella
direzione che sceglie. Queste sono scelte fondamentali per la vita
di ciascuno.
Malgrado queste posizioni che per noi sono ferme, queste
posizioni prioritarie, ci siamo rivolti agli economisti keynesiani
dell'Università di Torino, che esistono. Come gruppo politico ADU,
abbiamo chiesto loro di aiutarci a ponderare i vantaggi e gli
svantaggi della quotazione in Borsa di una società e lo abbiamo
fatto molto seriamente. La principale ragione della quotazione è
ovviamente di avere accesso immediato a nuovi capitali, insieme al
miglioramento dell'immagine dell'azienda. L'azienda può aumentare
il suo potere contrattuale, infatti, con diversi attori esterni,
soprattutto ovviamente con le banche ottenendo così un maggiore
accesso al credito. Le banche si fidano di più, perché, una volta
quotate le società, devono sottostare ai regolamenti, lo abbiamo
detto più volte in Commissione, di Borse italiane in termini di
trasparenza e la struttura aziendale viene così rinforzata nel
controllo della gestione, ma allora viene spontaneo chiedersi,
almeno a me viene spontaneo chiedermi: "ma perché grosse aziende
italiane - poniamo la Ferrero, sono molto golosa, Lavazza, Barilla
- non sono quotate?". La risposta è che ci sono degli oneri e dei
costi che possono anche rendere uno svantaggio la quotazione in
Borsa e devono essere ben pesati, devono essere ponderati
confrontandoli con i vantaggi: questo è il lavoro che abbiamo
cercato di fare. Quotando una parte della società, la proprietà
attuale della CVA perderebbe ovviamente il diritto a incassare una
parte dei dividendi. Se è vero che questo sarà compensato però solo
nel breve periodo da un incasso di denaro dovuto alla vendita di
quella parte di azioni, è vero anche che nel lungo periodo questo
può trasformarsi in una perdita, ciò è innegabile dato che la somma
dei dividendi non verrà più incassata
in toto
in futuro.
Risulta infatti alquanto dubbio che grossi investitori che abbiano
investito milioni di euro in una società accettino poi che i
dividendi non siano distribuiti, soprattutto nel caso di
investimenti in aziende come quelle dell'energia, che hanno una
redditività elevata e questo costituisce l'
appeal
principale
per un investitore: questo ci hanno detto gli esperti. Questo per
un'azienda con una redditività positiva costante come il CVA,
almeno da quanto emerge dai bilanci, potrebbe non essere un grande
affare.
In sintesi c'è da chiedersi: se è vero che le aziende si quotano
prevalentemente per accedere al mercato dei capitali - e questo,
Presidente, è innegabile - esiste questa immediata esigenza per
CVA? L'opportunità della vendita di una parte di azioni di
un'azienda redditizia e in salute è quanto meno dubbia e nel lungo
periodo può portare anche a un mancato guadagno - ce lo avevano
detto anche gli esperti in commissione, non è una sorpresa - che è
superiore all'incasso immediato che deriva dalla vendita di una
parte delle azioni. Oltre poi al diritto di incassare eventuali
dividendi, gli azionisti hanno ovviamente diritto al voto
nell'assemblea dei soci. L'assemblea dei soci è l'ente sovrano di
una società, come sappiamo benissimo, prende decisioni strategiche,
tra cui l'approvazione del bilancio e la nomina del Consiglio di
amministrazione. Quotare una parte delle azioni vorrebbe dire
condividere - anche questo credo che sia innegabile - le decisioni
con altri enti esterni, che hanno facilmente come obiettivo
esclusivo la redditività e questa non è una colpa, ma è la logica
con cui si muovono le cose. L'obiettivo, invece, non è lo sviluppo
della società né tanto meno gli interessi della collettività e
della Valle d'Aosta tutta, che però dall'azienda elettrica viene
servita o gli interessi che ispirano le scelte di politica
economica della Regione.
Ammesso quindi che sia vero che la procedura di quotazione
riguardi solo una parte minoritaria delle azioni della società e
che la quota di maggioranza rimarrà in mano all'attuale azionista
di controllo, questo implica comunque che interessi finanziari
esterni non potranno essere ignorati, ci sembra un punto
innegabile. A maggior ragione noi crediamo che questo aspetto debba
essere valutato nel caso di una società controllata da un ente
pubblico, com'è il nostro caso; una società che ha come oggetto la
fornitura di un servizio pubblico, l'energia elettrica, che
risponde a un bisogno di interesse generale. Il valore dell'azienda
quotata sarà deciso dai mercati, o no? Il valore di un'azienda può
anche mutare e può mutare in maniera molto forte, lo vediamo anche
se non siamo esperti di Borse. C'è un andamento generale
dell'economia che influisce chiaramente sui tassi di interesse. Se
l'obiettivo futuro della Regione quindi fosse solo quello
dell'espansione dell'azienda verso altri settori, magari non
strettamente legati all'erogazione dell'energia elettrica, in
generale l'espansione del suo
business
, e ammesso che le
limitazioni che seguirebbero, secondo la legge Madia citata tante
volte, da una non quotazione siano fondate, la quotazione potrebbe
anche essere presa in considerazione. Questa notizia credo che
faccia piacere al Presidente della Commissione. Noi però andiamo
subito sul caso contrario - l'ho illusa... - perché le limitazioni
che seguono alla quotazione dovrebbero essere prese, secondo noi,
in maggiore considerazione e queste paiono indebolire di molto la
scelta della quotazione: questo è il problema in fondo.
Della necessità di questa ponderazione sembrano consapevoli
anche alcuni professori che sono stati auditi dalla Commissione,
come già il più volte citato professor Dallocchio, che ha
dichiarato - ho ripreso proprio le sue parole -: "
al fine di
decidere se intraprendere il percorso di quotazione,
- la
Regione sottinteso, non è nella sua frase -
dovrebbe decidere se
è disponibile a rinunciare a una parte del governo della società in
virtù dell'ingresso di amministratori indipendenti e definire
attentamente una politica di dividendi che tenga conto sia delle
esigenze di distribuzione agli azionisti, sia delle necessità di
sviluppo e investimenti della società
", questo ha detto il
professor Dallocchio. In questo complesso contesto c'è anche chi
sostiene che CVA debba essere quotata in Borsa perché così si
potrebbe combattere la corruzione della politica data la
trasparenza delle società quotate. Detto però, se mi permettete,
dagli esponenti di movimenti e partiti, che sono purtroppo spesso
all'onore della cronaca giudiziaria - e ne abbiamo parlato anche
poco fa -, questo sa un po' di confessione o anche di un'ammissione
di sconfitta. Dobbiamo sottolineare - lo abbiamo fatto anche prima
- che il clima di lavoro attuale non è sereno e induce il Governo a
tirare un po' a campare, come dicono al sud. Cedere il controllo
delle acque, anche solo per una percentuale, equivale, secondo noi,
a perdere il controllo del territorio e, per dei partiti, dei
movimenti che si dichiarano fieramente autonomisti, ci pare una
contraddizione in termini e, come direbbe il sommo Aristotele, il
mio stupore è grande: il mio stupore personale è grande nel vedere
questo ricreando polo autonomista che è compatto per la quotazione
in Borsa di CVA, o almeno sembra compatto.
Allo stesso modo ci pare strano, scusate, il timore riverenziale
nei confronti dello Stato, che spesso in quest'aula invece è
retoricamente presentato come il nemico da combattere, concetto che
sinceramente non ho mai capito. Come se la norma di attuazione
dello Statuto speciale, che afferma il potere della Regione di
intervenire sulle modalità e procedure di utilizzo delle acque alla
quale si sta lavorando con la Commissione paritetica, dovesse
essere una specie di atto
octroyé
, qualcosa che viene
dall'alto. L'acqua è il bene comune più importante della Valle
d'Aosta. Anche qui Monsieur La Palice forse non avrebbe altro da
aggiungere, però è bene sottolinearlo. Abbiamo la fortuna di
possedere, caso più unico che raro, tutte le centrali che operano
sul nostro territorio.
Come diceva il collega Mossa, l'energia elettrica non inquina,
non contribuisce al riscaldamento globale come quella a carbone,
olio combustibile e metano, non contamina l'ambiente con scorie
radioattive come le centrali atomiche. L'acqua dolce, lo sappiamo
benissimo, sta diventando un bene sempre più prezioso e con i suoi
diversi usi è indispensabile per la vita tutta del territorio.
L'acqua è un bene costituente la nostra comunità, lo ricordava
prima la collega Minelli. Il conflitto sulla sua gestione e
proprietà è fondativo dell'autonomia regionale sin dai tempi delle
éganse
, ossia i regolamenti sui
ru
[traduzione
letterale dal patois: "ruscelli"] e passando per il confronto -
facciamo un po' brevemente una lezione di storia - con Casa Savoia,
il regime fascista e anche la Repubblica. Non a caso su questo
punto ho avuto tante occasioni di confronto quando ero all'Istituto
storico della resistenza che ho diretto per tre anni con il
Presidente César Dujany, che in Consiglio abbiamo ricordato con
discorsi intensi e di cui tutti quanti abbiamo detto di voler
seguire l'esempio, ecco, allora seguiamolo. Il Presidente Dujany ha
scritto, leggo testuali parole: "
il problema dell'acqua e della
sua utilizzazione è stato oggetto di secolare attenzione da parte
della popolazione e dei suoi rappresentanti. Oggi la CVA, la
società che utilizza a fini economici le nostre acque, è un
patrimonio della popolazione valdostana. Sarebbe opportuno che il
suo futuro venisse dibattuto pubblicamente e deciso dai cittadini
valdostani attraverso un referendum
". Questo diceva il Senatore
Dujany e con lui 3911 valdostani che hanno firmato la stessa
richiesta.
Senza voler banalizzare o semplificare una materia importante,
chi si oppone al referendum consultivo perché dice che c'è
difficoltà tecnica a spiegare ai cittadini la complessa questione
CVA utilizza di fatto una raffinata tecnica dei tanti Don Abbondio
che sono nel mondo, che usano il
latinorum
per confondere e
manipolare chi ignora una problematica, nulla è così difficile da
non poter essere spiegato. La comunità ha il diritto e dovere di
essere informata a fondo e di pronunciarsi su scelte di questa
portata, ma deve poterlo fare prima che i giochi siano conclusi.
Insomma, la CVA è stata creata con fondi pubblici, cioè con i soldi
dei contribuenti valdostani, quindi è indispensabile chiedere il
loro parere, avere questa gentilezza di chiedere che cosa pensino
di un bene comune che abbiamo il dovere di tramandare ai nostri
figli. Poco fa abbiamo già detto che, secondo noi, lo abbiamo
ripetuto alla nausea, questo Governo è delegittimato, scosso com'è
da continui terremoti, il più forte dei quali è stata sicuramente
l'infiltrazione della 'ndrangheta nelle lezioni di maggio 2018.
Allora viene spontaneo chiedersi con quale autorevolezza questo
Governo voglia prendere in solitudine decisioni che determineranno
il futuro di tutta la Valle d'Aosta.
Secondo noi - e poi concludo, perché non voglio essere noiosa,
come dicevano i miei alunni - comunque il vero antagonista della
comunità valdostana è in definitiva il sistema capitalista, che
mira a privatizzare anche la risorsa acqua. Facciamo mente locale
spostandoci un po' sul futuro. Non ci vuole proprio la sfera
magica, ma possiamo immaginare tra qualche decina d'anni, a causa
dei cambiamenti climatici che solo un pazzo ormai può negare, che
il nostro territorio sarà colpito da siccità. Allora si dovrà
decidere se privilegiare le centrali idroelettriche o gli
allevatori, o agricoltori, se tenere asciutte le turbine o i campi,
magari dando pure indennizzi in cambio di acqua. Bastano pochi anni
perché un territorio si degradi, pochi anni di siccità, pochi anni
di incuria e il territorio e l'ambiente formano la nostra comunità
e la sua entità. Cito gli studi dell'
Espace Mont Blanc Scénarios
climatiques
effettuati con la collaborazione dell'Arpa, quindi
studi a cui abbiamo anche fatto riferimento in commissione. Le
previsioni parlano di una riduzione delle precipitazioni fino al
20%, di siccità estive frequenti, lunghe e intense, di temperature
inferiori allo zero a 2500 metri solo per due o tre mesi l'anno,
con un conseguente problema di riserva di acqua dolce. Avremo un
aumento della portata dei corsi d'acqua in inverno a causa della
neve trasformata in pioggia e una loro drastica riduzione in
autunno e in estate. Le settimane di neve pare che si ridurranno da
quattro a due, ma soltanto la neve è una vera riserva di acqua e di
energie. La scelta tra acque elettriche e agricole, tra ambiente e
profitto non è una scelta che potremo fare tra 30 anni e questo è
il nucleo del nostro messaggio. Questa scelta coincide con la
decisione se privatizzare o meno CVA, ma è adesso e non domani che
noi decidiamo il nostro futuro. Ecco, su questo punto io credo
fermamente e sinceramente che nella Commissione speciale CVA si
siano scontrati sostanzialmente due approcci, due mondi
culturali... due visioni del mondo diverse e fondamentali. Con
questo chiudo, almeno per il momento.
Presidente -
Vi chiedo una sospensione per una Conferenza
dei Capigruppo per poter decidere il prosieguo dei lavori.
La seduta è sospesa dalle ore 19:21 alle ore 19:27.
Rini (Presidente) -
Possiamo riprendere i lavori. Abbiamo
ancora il tempo prima della chiusura dei lavori delle 20:00 per un
intervento. Ha chiesto la parola il collega Vesan.
Vesan (M5S) -
Veniamo alla discussione sulla relazione
presentata dalla maggioranza in fase di ultimazione dei lavori
della commissione. Solo una piccola premessa relativamente ai
lavori in quest'aula. Mi rendo conto che non proseguiremo i lavori
ulteriormente, anche perché la soglia di attenzione è piuttosto
limitata e si vede anche dalle lacune nei banchi e dallo scarso
interesse sull'argomento, quindi condividiamo la proposta della
Presidente di aggiornare i lavori a domani mattina. Sulla scorta di
questo però ci spiace vedere che la nostra maggioranza del dialogo
in fase di discussione di una relazione di commissione, che è
esclusivamente di sua competenza, non essendo stata né votata, né
redatta da nessuna delle forze di minoranza, non prenda la parola e
non si esprima in quest'aula sull'argomento. Probabilmente si
riserva di farlo con forze fresche nella mattinata di domani.
Al tempo stesso però, nonostante la presenza dei lavori in aula
che così poco interessano, la maggioranza è riuscita circa 50
minuti fa a consegnare alla stampa una risoluzione sull'argomento
in cui stabilisce già quale sarà la sua posizione. L'Ansa l'ha già
pubblicata alle ore 18:40 e quindi anche se in quest'aula - non so
gli uffici di segreteria se sono interessati a occuparsi
dell'argomento - non ci hanno ancora messo a disposizione alcunché,
non so nemmeno se l'abbiano ricevuta, la stessa risoluzione della
maggioranza è pubblicata su una notizia Ansa. Da un punto di vista
dell'attività della maggioranza e del dialogo, questa risoluzione
della maggioranza che chiede le cose alla Giunta forse non
rispecchia così tanto questo dialogo in aula, ma rispecchia
esclusivamente un dialogo un po' interno alle solite ora ricomposte
18 persone.
Probabilmente il fatto di non andare in notturna è anche per
darci il tempo di prendere possesso di questo documento, chissà...
Le discussioni sulle risoluzioni però le faremo di volta in volta
ognuna e quindi, quando finalmente avremo il testo, avrò la
possibilità di affrontarla. Volevo solo stigmatizzare
l'atteggiamento della maggioranza che sulle nostre risoluzioni che
vengono presentate con giorni e giorni di anticipo si esprime,
discute sulle modalità e sulle proprie decisioni fatte
esclusivamente come maggioranza che dà indicazione alla Giunta... e
la maggioranza che dà indicazioni alla Giunta, scusatemi, mi fa
quasi un po' ridere...
Veniamo invece al tema della relazione in sé e per sé. È stato
dichiarato ripetute volte, sia dal Presidente della commissione che
dai rappresentanti di CVA in fase di discussione all'interno della
commissione che il vero grande terribile problema della Madia è che
operando in ambito pubblico CVA ha perso decine e decine di
opportunità di investimenti e di operare sul mercato, perché
dipendendo da questo Consiglio i tempi di approvazione delle sue
proposte di investimento, sono assolutamente incompatibili con la
situazione del mercato di riferimento. Signori, è stato citato
anche espressamente un arco temporale, che era l'anno 2018 e i
primi due mesi del 2019. In questo arco temporale io ho partecipato
a molti lavori di commissione e a tutte le sedute dell'aula e mai
una volta ho visto un atto che questo Consiglio Valle non si è
preso la briga di affrontare in tempi ragionevoli per quello che
riguarda l'investimento di CVA. Tutte le volte che citiamo questi
super mega investimenti che ci perdiamo le migliaia e migliaia di
euro che ogni 30 secondi vengono tristemente sprecati dalla nostra
società di riferimento... mi sarebbe piaciuto che ci fosse anche
qualche dato su questo argomento. I dati non sono stati tirati
fuori in occasione delle audizioni in commissione e non sono
neanche stati tirati fuori all'interno della relazione. Questo non
ha impedito comunque alla maggioranza di ribadire questo gravissimo
problema di incompatibilità sulla gestione pubblica di CVA rispetto
al suo possibile successo sul mercato.
Un'altra, secondo noi, enorme lacuna per quello che riguarda
questa relazione che abbiamo discusso ed evidenziato anche in sede
della commissione, ma sulla scorta della quale ci siamo visti
regolarmente smontati con dichiarazioni del tipo: "non è di
competenza di questa commissione, il mandato riguarda altri
argomenti", ma è difficile dover valutare e anche confrontarsi con
gli esperti quando alcuni degli argomenti relativi espressamente
alla quotazione in Borsa non vengono nemmeno vagamente accennati...
quale sia la volontà di questa maggioranza, che riprendendo un atto
già del 2016 sulla quotazione in Borsa... mette su questa
Commissione, organizza tutta quest'audizione, tutto in
streaming
... proprio tutte no, ma insomma forse due giorni
siamo riusciti a farlo... allora quale destino hanno le risorse
derivanti dalla quotazione in Borsa di CVA? Risposta? Chi lo sa!
Saranno rinvestite nella società? L'esperto bocconiano di
quotazione in Borsa, nominato dalla maggioranza, Dallocchio ha
detto: "
beh, certo che se queste risorse non le reinvestite
nella società, le azioni non ve le compra nessuno
", questo lo
ha detto. Io non l'ho visto nella relazione questa pericolosa
mancata rispondenza alle sue indicazioni, al tempo stesso non solo
non sappiamo che destino avranno questi soldi, ma quale quota di
CVA mettiamo in Borsa? Perché poi la chiamiamo tutti quotazione in
Borsa, ma vuol dire che vendiamo una parte della nostra proprietà.
Quale quota vendiamo ad altri della nostra proprietà? L'indicazione
è: o facciamo un mercato telematico azionario base, o facciamo il
mercato telematico azionario STAR. Anche questo è stato dichiarato
dal Presidente della commissione, che ci ha letto queste due
opzioni e possibilità. Ecco, queste due opzioni hanno indicazioni
relativamente simili. Quello che cambia tantissimo è la quota
minima di flottante, cioè la quota di proprietà delle azioni di cui
si deve disfare la Regione autonoma Valle d'Aosta. Questa quota nel
caso del MTA semplice è il 25%, nel caso della quotazione con
regime STAR diventa un minimo flottante obbligatorio del 35%.
La scelta se dare via un terzo o un quarto, mica noccioline, di
una società che vale un miliardo l'abbiamo già presa e su questo ci
siamo confrontati con gli esperti che abbiamo consultato? No, non
lo abbiamo fatto. Lo decidiamo poi dopo. Intanto decidiamo cosa
fare, poi decidiamo come e quanto farlo. Queste sono lacune di
trasparenza molto forti e molto gravi. Sono proprio quelle che lo
stesso Dallocchio ha evidenziato come preclusioni per poter andare
avanti con la quotazione in Borsa.
Sulla scorta di questo la maggioranza nel frattempo prepara una
risoluzione in cui dice: "okay, andiamo avanti, quotiamo in Borsa".
Forse all'interno di questa risoluzione vedremo la risposta a
queste decisioni e a queste scelte. Intanto però prendiamo atto,
abbiamo fatto i lavori della commissione senza avere nessun tipo di
indicazione o di informazione su questo importantissimo elemento,
perché il risultato della quotazione in Borsa è soggetto a infinite
variabili, come ci ha detto il nostro esperto di società Aggravi
pochi minuti fa. Questi due dati, cioè se i soldi saranno spesi
dalla Regione, se i soldi finiranno in mano a Finaosta o se i soldi
saranno reinvestiti dalla stessa società, cambiano drasticamente il
risultato della quotazione in Borsa. Noi, almeno noi in quest'aula,
di questa cosa non sappiamo niente. Probabilmente c'è già una
comunicazione fra maggioranza e Giunta che lo decide. Forse ce ne
farete parte naturalmente dopo che avrete presentato il vostro
comunicato agli organi di stampa.
L'ultimo punto è relativo alla mozione già approvata in
quest'aula sulle norme di attuazione. Su richiesta della minoranza
si era estesa la possibilità di discutere le norme di attuazione
non solo sui sistemi di concessione, quindi sulla possibilità di
gestire in modo autonomo e flessibile la concessione con affido
diretto a una società piuttosto che a un'altra, che era un
argomento fondamentale, ma che è rimasto purtroppo l'unico a cuore
della maggioranza... perché la maggioranza, una volta che ha deciso
che vuol quotare in Borsa e che tira su i soldi da questo... poi
diventa un problema secondario ma da risolvere in qualche maniera
il fatto che poi CVA possa comunque continuare a operare.
In quest'aula presentiamo questa possibilità in modo
assolutamente limitato, quando abbiamo espressamente richiesto di
estendere il mandato alla Commissione paritetica alla gestione
delle società interamente pubbliche che si occupano di servizi
idroelettrici. Su questo argomento, almeno nell'estratto pubblicato
dall'ansa, questa parte è ormai svanita, perché che ci frega di
chiedere alla Paritetica di lasciarci CVA interamente pubblica
quando in fondo abbiamo già deciso che i soldi di quella vendita in
qualche maniera ci servono a far qualcosa che "non ve lo diciamo,
ve lo diremo un'altra volta".
Vengono invece espresse da questa relazione della Commissione
della maggioranza delle preoccupazioni sul fatto che questa norma
di attuazione possa avere dei problemi, perché naturalmente noi,
veri autonomi valdostani, vogliamo assolutamente che CVA rimanga
completamente nostra per poter fare quello che vogliamo, ma
sicuramente da parte governativa questi ci metteranno i bastoni fra
le ruote, abbiamo chiesto espressamente in commissione di sentire
anche la parte governativa della Paritetica per vedere quale
sviluppo possa avere questa cosa e ci è stato detto di no, che va
già bene se sentiamo i nostri rappresentanti regionali. Addirittura
nella relazione presentata dal Presidente Nogara è stato citato il
fatto di avere ascoltato il Presidente della Commissione paritetica
quando proprio in fase della sua audizione il professor Louvin non
era il Presidente della Paritetica. Quando abbiamo chiesto di
risentirlo finalmente nel pieno possesso dei suoi poteri, ci ha
detto che non era il caso, poteva essere sentito un'altra volta e
con qualche altra commissione, perché i compiti della commissione
che si doveva occupare di questo erano ormai esauriti. Veniamo
invece a quello che può essere la posizione del Governo, che non
abbiamo mai vagliato. Anzi, nella relazione abbiamo scritto, non so
sulla scorta di cosa, che potrebbe essere una cosa
problematica.
In data 16 febbraio è stato approvato in Parlamento un ordine
del giorno che impegnava il Governo. Quest'ordine del giorno ha
avuto il parere favorevole del Governo e quindi non è stato nemmeno
posto in votazione, perché il Governo si è espresso favorevolmente.
Questo impegno del Governo così cita: "
impegna il Governo a
valutare l'opportunità di assumere, per quanto di competenza,
successive iniziative al fine di includere anche la possibilità di
affidare le concessioni idroelettriche senza gara a società
interamente pubbliche con il fine primario di porre al centro
dell'interesse aziendale sia le esigenze dell'ambiente, sia tutte
le conseguenze ed esternalità a esse collegate, senza escludere
dagli obiettivi aziendali l'efficienza economico-tecnica
". È un
ordine del giorno. È come una delle mozioni che approviamo noi,
però è un ordine del giorno... che ha già avuto l'
okay
da
parte governativa. Tutta questa preclusione da parte del Governo
nazionale nei confronti dell'approvazione di una norma di
attuazione che ci dica che ce la possiamo tenere tutta CVA quindi
io negli atti non la vedo. Avrei voluto approfondirla e che la
Commissione si confrontasse anche con la parte governativa, ma la
Commissione ha deciso che il confronto con la parte governativa non
interessava, probabilmente perché i lavori della stessa erano già
conclusi e già fatti nel giorno stesso del suo insediamento.
Presidente -
Mancano 20 minuti al termine dei lavori. C'è
eventualmente spazio ancora per un intervento. Ha chiesto la parola
per il secondo intervento il collega Lucianaz.
Lucianaz (LEGA VDA) -
Solo rapidamente visto che ci siamo
letti questa fantastica risoluzione. Ringrazio il collega Nogara
per l'averci anticipato, visto che questo doveva essere il
dibattito sulle scelte da fare sul futuro della CVA. La scelta è
già stata fatta. Ringrazio per la sensibilità che lei e i membri
della maggioranza hanno per quest'Assemblea. Non immaginavo
assolutamente di trovare una risoluzione già pronta prima di
terminare il dibattito, quindi visto che in commissione non si è
mai potuto dibattere giustamente, è una sua scelta, prendo atto del
vostro modo di condurre i lavori, non me lo immaginavo.
Presidente -
La parola al collega Manfrin.
Manfrin (LEGA VDA) -
Intervengo aggiungendo davvero poco
a quello che hanno già bene espresso i miei colleghi, soprattutto
il collega Aggravi che ha ben illustrato la nostra posizione, visto
che ha già introdotto il tema anche il collega Vesan per ricordare
un po' il surreale dibattito che c'è stato nella Conferenza dei
Capigruppo dove qualcuno ci ha spiegato che discutere della
relazione e di tutti gli ordini del giorno presentati era meglio
farlo tutti assieme perché la gente così capiva di più: questa è
stata la spiegazione. È stato, io credo, un meraviglioso esempio
della volontà di inquinare e soprattutto di non far comprendere
alle persone che stanno al di fuori di questo Palazzo, che magari
seguono il Consiglio regionale, che cosa si sta decidendo sul
futuro di CVA in questo momento.
Ha detto bene il collega Lucianaz: la scelta voi l'avete già
fatta. Questa risoluzione ne è la prova effettiva. Ancora più
divertente è stato l'assistere a quello che è successo sempre
durante la Conferenza dei Capigruppo dove il collega Bianchi,
parlando con la collega Morelli, guardava con preoccupazione alla
discussione suddivisa per singole risoluzioni e invece la collega
Morelli diceva: "
no, ma va bene così, non c'è problema, perché
tanto il nostro ordine del giorno si discute per ultimo
".
L'importante non è tanto la discussione, quella su cui si era
incentrato, appunto, tutta la questione della Conferenza dei
Capigruppo. Si voleva che ci fosse un dibattito pieno,
approfondito, importante, ricco, pieno di spunti, eccetera.
L'importante non è quello... tant'è vero che ho detto: ma scusate,
fatemi capire, perché voi aggiungerete qualcosa durante il
dibattito, cioè la relazione ce l'abbiamo, è stata... è lì agli
atti. Qualcuno della maggioranza ha detto: "beh, mica leggeremo la
relazione" e invece è quello che è successo, peraltro anche
sforando i tempi che sono concessi all'interno di quest'aula, cioè
si è letta tutta la relazione, ne eravamo già al corrente. Dicevo,
l'importante per voi non è arricchire il dibattito, discutere,
quali sono gli argomenti, quali sono gli spunti, quali sono le
direzioni, è presentare l'ultimo ordine del giorno, quello che in
teoria dovrebbe chiudere il dibattito dicendo: "Vedete? L'abbiamo
portato a casa. Questo è un nostro risultato, lo rivendichiamo con
forza. Abbiamo ottenuto questa nostra bella risoluzione".
Su questo mi sento di dire una cosa. Mi spiace che non ci siano
i colleghi di Rete di salvataggio Civica, che oggi hanno salvato la
maggioranza, ma nel momento in cui questa decisione verrà fatta,
questa decisione verrà presa per questa grande azienda, è evidente
che se sarà una decisione che non piacerà a loro, purtroppo
dovranno prendere atto di essere stati loro i fautori di questa
decisione, quindi tutti i bei proclami che abbiamo ascoltato prima,
tutte le belle parole, tutte le volontà future: "dobbiamo lavorare,
non è il momento delle elezioni", hanno un punto di caduta - che
piace tanto al collega Chatrian, che non vedo -  in questo,
cioè voi avete legittimato... mi fa piacere vedere la collega
Minelli... avete così legittimato definitivamente la possibilità di
questa maggioranza di fare quello che più si ritiene opportuno con
CVA e anche quello che si è già cominciato a fare: ad esempio,
andare nei vari incontri pubblici a promettere ovviamente sempre
gli stessi soldi: "cosa volete fare con questo comprensorio? Dalla
quotazione di CVA avrete questi bei milioni di euro"; "cosa volete
fare? Un altro comprensorio? Ma certo, abbiamo la quotazione di CVA
e vi arrivano i soldi anche a voi". Mi piacerebbe che venisse
riportato anche dagli organi di informazione per far fare un
pochino di attenzione a coloro che ricevono già questo anticipo di
campagna elettorale, questo gustoso anticipo di campagna
elettorale, l'altro pezzo è già stato giocato con l'assunzione dei
forestali. Sapete che quando si toccano questi temi qua è evidente
che la consiliatura è arrivata alle sue fila, alle sue trame
diciamo.
È utile informare le persone che ascoltano i lavori di questo
Consiglio per avvertirle, appunto, del pericolo di magari
scegliere, magari votare un determinato movimento che fa certe
promesse, che assicura l'arrivo di certi fondi con una determinata
provenienza e, purtroppo, dicendogli l'amara verità, che non sono
altro che gli ennesimi acquirenti del Colosseo, che è già stato
venduto altre mille volte e comunque non è nella disponibilità di
essere venduto. È importantissimo quindi affermare questo, ma
soprattutto assolutamente importante dire alla collega Minelli che
tutto quanto accadrà e tutto quanto verrà deciso da questa
maggioranza di negativo rispetto alla quotazione di CVA sarà
soltanto vostra esclusiva colpa e responsabilità.
Presidente -
La parola al collega Bianchi.
Bianchi (UV) -
Per fatto personale. Principalmente spiego
il fatto personale, nel senso che ci ha parlato appunto di cosa ci
eravamo detti nella Conferenza dei Capigruppo e quindi volevo
spiegare a chi ci ascolta qual era l'organizzazione dei lavori che
la maggioranza avrebbe voluto avere ed è successo, cioè vale a
dire, come maggioranza, pensavamo che sarebbe stato opportuno, dopo
la presentazione della relazione del Presidente della Commissione
speciale CVA, che non ha letto la relazione, perché sennò mezzora
non sarebbe bastata,  ha letto i punti che a suo dire erano
più interessanti per aprire la discussione... Durante la Conferenza
dei Capigruppo abbiamo detto: "sono già state presentate 7-8
risoluzioni, sicuramente ne verranno presentate altre", quindi
sarebbe stato opportuno come organizzazione dei lavori fare la
relazione da parte del Presidente della Commissione e poi
esplicitare e spiegare a tutti, anche a chi ci ascolta, tutte le
risoluzioni, così ci sarebbe stata una discussione tranquilla dove
chiaramente ci sono dei posizionamenti diversi che erano già emersi
anche in commissione. Non è quindi questione di strategie o niente.
Non si è voluto fare questo, non si è fatto. È chiaro che poi la
maggioranza avrà il diritto di presentare le risoluzioni e di
chiarire qual è la posizione della maggioranza. A dimostrazione che
avevamo detto: presentiamo prima le risoluzioni, perché nei vari
interventi avremo modo di intervenire sulle singole risoluzioni
presentate in maniera che ognuno sosterrà la propria posizione.
Questo non si è voluto fare, però si sono fatti gli interventi, non
dico da parte di chi sennò causo di nuovo un fatto personale, ma in
ogni caso si è tirata in ballo una risoluzione. Nessun intervento.
L'abbiamo presentata come sono state presentate altre risoluzioni.
Dico bene? Non è che si è voluto fare strategia. Era solamente una
metodologia di organizzazione dei lavori. Questo dimostra che se
avessimo fatto l'organizzazione dei lavori che proponevamo, vale a
dire relazione con risoluzioni e poi discussione generale, molto
probabilmente non succedeva quello che è successo. Non si è voluto
fare e questo è il risultato. Non è da imputare alla maggioranza il
fatto che ha già deciso o no. Ha presentato una risoluzione. Andrà
esplicitata e andrà votata, lì poi si vedrà.
Presidente -
Ha chiesto la parola il collega Nogara.
Nogara (AV) -
È solo per fatto personale per quanto ha
detto il Consigliere Lucianaz nei miei confronti. Forse, collega,
lei non ha capito come funzionano le cose. Ho visto che lei ha
firmato sette risoluzioni. Io ho firmato una risoluzione, che era
la risoluzione che abbiamo condiviso con la maggioranza. Non ha
niente a che vedere con la Commissione speciale, forse lei non ha
ancora capito questa cosa. In Commissione speciale noi abbiamo
tanto audito, abbiamo anche discusso, ma questa risoluzione non
c'entrava assolutamente niente con la Commissione. Lei mischia le
pere con le mele, come al solito.
Presidente -
Non ci sono altre richieste di intervento.
Sospendiamo i lavori del Consiglio regionale. La seduta è
riaggiornata a domani mattina alle ore 9.00. Buona serata.
---
La seduta termina alle ore 19:53.
