Classificazione
AMBIENTE
Inquinamento
ASSISTENZA SANITARIA E OSPEDALIERA
Azienda Regionale Sanitaria - U.S.L.


Resoconto integrale del dibattito dell'aula
Oggetto del Consiglio n. 1509 del 25 luglio 1995 - Resoconto
SEDUTA POMERIDIANA DEL 26 LUGLIO 1995
OGGETTO N. 1509/X Disegno di legge: "Istituzione dell'Agenzia
regionale per la protezione dell'ambiente (ARPA) e creazione,
nell'ambito dell'Unità Sanitaria Locale della Valle d'Aosta, del
Dipartimento di prevenzione e dell'Unità operativa di
microbiologia".
Capo I Disposizioni generali
Articolo 1 (Istituzione)
1. Per l'esercizio delle funzioni in materia di prevenzione e
tutela ambientale, di cui al decretolegge 4 dicembre 1993, n. 496
(Disposizioni urgenti sulla riorganizzazione dei controlli
ambientali e istituzione della Agenzia nazionale per la protezione
dell'ambiente), convertito, con modificazioni, dalla legge 21
gennaio 1994, n. 61, da esercitarsi nel rispetto del decreto
legislativo 30 dicembre 1992, n. 502 (Riordino della disciplina in
materia sanitaria, a norma dell'articolo 1 della legge 23 ottobre
1992, n. 421), come modificato dal decreto legislativo 7 dicembre
1993, n. 517, è istituita l'Agenzia regionale per la protezione
dell'ambiente (ARPA).
Articolo 2 (Funzioni amministrative)
1. Ferme restando le competenze attribuite al Corpo forestale
valdostano dalla legge regionale 11 novembre 1977, n. 66 (Nuove
norme sull'ordinamento e sul funzionamento del Corpo forestale
valdostano e sullo stato giuridico ed economico del relativo
personale), le funzioni autorizzative in materia sono svolte
dall'Assessorato della sanità ed assistenza sociale, il quale si
avvale dell'ARPA per l'istruttoria tecnica.
Articolo 3 (Finalità)
1. L'ARPA è ente strumentale della Regione e ne realizza gli
indirizzi programmatici; essa è dotata di personalità giuridica
pubblica, di autonomia tecnica, gestionale, amministrativa e
contabile ed è posta sotto la vigilanza della Presidenza della
Giunta.
2. La Regione, le Comunità montane, i Comuni, sia singoli che
consorziati, devono avvalersi delle funzioni e dei servizi
dell'ARPA per lo svolgimento dei compiti loro attribuiti dalla
legge in materia di prevenzione e di controllo ambientali.
3. L'USL e, segnatamente, il Dipartimento di prevenzione devono
avvalersi delle strutture laboratoristiche dell'ARPA nello
svolgimento dei compiti istituzionali.
Articolo 4 (Compiti e attività)
1. Sono compiti e attività dell'ARPA:
a) le attività di prevenzione e di controllo in materia
ambientale già conferite al Servizio sanitario nazionale dalla
legge 23 dicembre 1978, n. 833 (Istituzione del servizio sanitario
nazionale) e l'attività di coordinamento con il Dipartimento di
prevenzione e con gli enti ed organismi che svolgono attività di
repressione nel campo ambientale;
b) la consulenza e l'assistenza tecnico-scientifica alle
strutture regionali, ivi compresi gli enti e le aziende regionali e
a partecipazione regionale, ed agli organi ed enti locali
competenti in materia di tutela ambientale, del territorio e di
prevenzione dei rischi ambientali;
c) la formulazione alle autorità amministrative locali di
proposte e pareri relativi a limiti di accettabilità, standard di
qualità, norme e metodologie di campionamento e di analisi, in
accordo con le indicazioni dell'Agenzia nazionale per la protezione
dell'ambiente;
d) la consulenza e il supporto tecnico ai fini autorizzativi o
di controllo, all'azione della Regione, dei Comuni, dell'USL, delle
Comunità montane e dei privati concernente l'ambiente sia esterno
che di vita e di lavoro, i prodotti agricoli, gli indicatori
biologici di esposizione, i metaboliti, i residui ed i
contaminanti;
e) la collaborazione con l'Amministrazione regionale per la
predisposizione e l'attuazione dei piani regionali in materia
ambientale e sanitaria anche in riferimento a particolari rischi ed
emergenze per l'ambiente e la popolazione;
f) la collaborazione con l'Amministrazione regionale nelle
attività di divulgazione e informazione concernenti la conoscenza
dei rischi e delle problematiche attinenti alla tutela ambientale e
territoriale;
g) la promozione delle azioni di sviluppo e diffusione delle
tecnologie e dei prodotti a minor impatto ambientale tramite
l'attivazione di programmi di assistenza tecnica alle imprese in
materia di tutela ambientale e risparmio energetico;
h) il controllo dei fattori fisici, chimici e biologici di
inquinamento dell'aria, dell'acqua e del suolo, compreso
l'inquinamento acustico e quello da campi elettromagnetici e da
radiazioni ionizzanti;
i) la gestione tecnico-operativa delle reti regionali di
raccolta di dati climatologici, di monitoraggio ambientale (qualità
dell'aria, dell'acqua, del suolo, inquinamento acustico in ambienti
di vita, radioattività ambientale) atta a garantire il corretto
funzionamento del sistema, l'attendibilità delle misure e la
qualità dei dati;
l) la redazione, sulla base dei dati acquisiti, di una relazione
biennale sullo stato dell'ambiente regionale.
Articolo 5 (Attività non istituzionali)
1. L'ARPA può stipulare convenzioni con enti pubblici o privati
per la fornitura di servizi e l'erogazione di prestazioni non
rientranti nei compiti e nelle attività istituzionali di cui
all'articolo 4, purché l'attività convenzionata non vada a
discapito di quella istituzionale.
2. Oltre alle attività di cui all'articolo 4, l'ARPA dovrà
garantire l'esecuzione delle analisi richieste dai servizi in cui
si articola il Dipartimento di prevenzione dell'USL.
3. Non possono essere mantenute né istituite strutture pubbliche
i cui compiti e funzioni siano tra quelli attribuiti all'ARPA.
Articolo 6 (Accesso a dati informatici)
1. All'ARPA è assicurato l'accesso ai dati informatici relativi
alla tutela del territorio e dell'ambiente la cui gestione, ai
sensi del combinato disposto dell'articolo 1, comma 2, e
dell'articolo 2, comma 1, lett. b), della legge regionale 26 maggio
1993, n. 39 (Norme per la costituzione del Sistema Informativo
Territoriale regionale - S.I.T.R.), è affidata al Servizio
elaborazione dati (SED) della Presidenza della Giunta
regionale.
2. Al fine di istituire un raccordo a livello istituzionale e
tecnico-operativo per l'elaborazione degli indirizzi e dei progetti
relativi ai dati informatici di cui al comma 1, la Commissione di
indirizzo e di coordinamento prevista dall'articolo 7 della legge
regionale 39/1993 è integrata con un rappresentante dell'ARPA
designato dal Direttore generale della stessa.
Articolo 7 (Organi)
1. Sono organi dell'ARPA:
a) il Direttore generale;
b) il Collegio dei revisori dei conti.
Capo II Direttore generale
Articolo 8 (Nomina)
1. Il Direttore generale dell'ARPA è nominato con decreto del
Presidente della Giunta regionale, su conforme deliberazione della
Giunta medesima, fra gli iscritti in un elenco apposito, definito
con avviso pubblico di presentazione di curricula, da pubblicarsi
nel Bollettino ufficiale della Regione.
2. In sede di prima applicazione, l'avviso pubblico è pubblicato
entro trenta giorni dall'entrata in vigore della presente
legge.
Articolo 9 (Requisiti per l'inserimento nell'elenco e validità
dello stesso)
1. Possono essere inseriti, a domanda, nell'elenco di cui
all'articolo 8, comma 1, coloro che presentano i seguenti
requisiti:
a) essere in possesso di diploma di laurea in materie
scientifiche;
b) presentare caratteri di professionalità e comprovata
managerialità nelle materie di competenza dell'ARPA, con
particolare riferimento agli aspetti laboratoristici;
c) non aver compiuto il sessantacinquesimo anno di età;
d) avere superato l'esame di conoscenza della lingua
francese.
2. L'elenco di cui all'articolo 8, comma 1, ha validità per
tutto il periodo di durata del contratto del Direttore
generale.
3. Nel caso in cui, alla scadenza quinquennale del contratto, il
Presidente della Giunta decida il rinnovo a favore del Direttore
generale in carica, non si procede a predisporre un nuovo
elenco.
4. Nel caso in cui il Direttore generale non possa giungere al
termine della scadenza contrattuale, il Presidente della Giunta
nomina, per il periodo rimanente fino alla scadenza contrattuale,
un nuovo Direttore generale nell'ambito dell'elenco ancora in
vigore.
Articolo 10 (Accertamento della conoscenza della lingua
francese)
1. Per essere inseriti nell'elenco di cui all'articolo 8, comma
1, i candidati devono dimostrare la conoscenza della lingua
francese. A tal fine è costituita una commissione composta da:
a) il dirigente del Servizio della sanità e tutela sanitaria
dell'ambiente dell'Assessorato della sanità ed assistenza sociale,
con funzioni di presidente;
b) un dirigente dell'Assessorato dell'ambiente, territorio e
trasporti;
c) un insegnante in possesso dell'abilitazione all'insegnamento
della lingua francese nelle scuole medie superiori, designato con
deliberazione della Giunta regionale, quale membro esperto.
2. L'accertamento della conoscenza della lingua francese
consiste in una prova scritta e in una prova orale. Coloro che non
riportano la sufficienza complessiva tra le due prove di
accertamento non possono essere inseriti nell'elenco di cui
all'articolo 8, comma 1.
Articolo 11 (Rapporto di lavoro)
1. Il rapporto di lavoro conseguente alla nomina è a tempo
pieno, regolato da contratto di diritto privato a termine, di
durata quinquennale, rinnovabile e comunque non prorogabile oltre
il settantesimo anno di età.
2. I contenuti del contratto di cui al comma 1 sono stabiliti
con deliberazione della Giunta regionale, tenendo conto del fatto
che gli emolumenti da attribuire al Direttore generale dell'ARPA
dovranno essere fissati nella misura massima del cinquanta per
cento degli emolumenti stabiliti per il Direttore generale
dell'USL.
Articolo 12 (Competenze)
1. Spettano al Direttore generale dell'ARPA:
a) la legale rappresentanza;
b) la gestione amministrativa;
c) la direzione e il coordinamento delle attività;
d) la responsabilità del personale.
Articolo 13 (Cause di decadenza e sostituzione)
1. Nel caso in cui ricorrano gravi motivi o la gestione presenti
una situazione di grave disavanzo, nel caso di grave violazione di
leggi, nonché nel caso di mancato raggiungimento, per due anni
consecutivi, degli obiettivi stabiliti dal Direttore generale
dell'ARPA e concordati annualmente con la Giunta regionale, il
Presidente della Giunta regionale, su conforme deliberazione della
Giunta medesima, procede alla risoluzione del contratto e dichiara
la decadenza del Direttore generale. Il Presidente della Giunta,
quindi, nomina un nuovo Direttore generale con le modalità di cui
all'articolo 9, comma 4.
Articolo 14 (Incompatibilità)
1. La carica di Direttore generale è incompatibile con ogni
altra attività professionale e con incarichi elettivi. Essa è
altresì incompatibile con la sussistenza di un rapporto di lavoro
dipendente, ancorché in regime di aspettativa senza assegni, con
enti pubblici.
2. Le cause di incompatibilità possono essere rimosse anche
successivamente alla deliberazione della Giunta regionale di cui
all'articolo 8, comma 1, purché anteriormente al decreto di
nomina.
Capo III Collegio dei revisori dei conti
Articolo 15 (Composizione e funzionamento)
1. Il Collegio dei revisori dei conti è composto da tre membri
effettivi e da due supplenti ed è nominato con decreto del
Presidente della Giunta regionale su conforme deliberazione della
Giunta medesima.
2. I revisori effettivi debbono essere iscritti nel registro
previsto dall'articolo 1 del decreto legislativo 27 gennaio 1992,
n. 88 (Attuazione della direttiva n. 84/253/CEE, relativa
all'abilitazione delle persone incaricate del controllo di legge
dei documenti contabili).
3. La durata del collegio è fissata in cinque anni; i poteri dei
membri del collegio sono comunque prorogati fino alla nomina del
nuovo collegio. I componenti possono essere riconfermati.
4. La prima seduta del collegio è convocata e presieduta, fino
all'insediamento del presidente, dal Direttore generale.
5. Nella prima seduta il collegio procede ad eleggere nel
proprio seno, a maggioranza assoluta dei componenti, il
presidente.
6. Il presidente dura in carica quanto il collegio che lo ha
eletto; i suoi poteri sono prorogati fino all'elezione del nuovo
presidente.
7. Con le stesse modalità previste per l'elezione del presidente
è eletto un vice presidente con il compito di sostituire il
presidente in caso di assenza o impedimento o temporanea vacanza
della carica.
8. Il collegio si riunisce almeno ogni semestre.
9. I membri del collegio, per l'esercizio delle loro funzioni,
possono prendere visione di tutti gli atti amministrativi e
contabili e svolgere verifiche presso gli uffici dell'ARPA.
10. Ai membri del collegio spetta un gettone di presenza fissato
in 100.000 lire per ogni giornata di seduta. L'ammontare di tale
gettone può essere adeguato, con deliberazione della Giunta
regionale, sulla base dell'indice ISTAT dei prezzi al consumo per
le famiglie di operai e impiegati.
Articolo 16 (Competenze)
1. Il Collegio dei revisori dei conti vigila sulla gestione
amministrativo-contabile dell'ARPA e redige una relazione da
allegare al rendiconto generale annuale da presentare alla Giunta
regionale e al Direttore generale.
Capo IV Forme di consultazione e di partecipazione
Articolo 17 (Consulta regionale per la protezione
dell'ambiente)
1. Al fine di assicurare la consultazione e la partecipazione
sui programmi e sui piani generali attinenti alle materie di
competenza, previste dall'articolo 01, comma 3, del d.l. 496/1993,
introdotto dalla legge di conversione 61/1994, è istituita la
Consulta regionale per la protezione dell'ambiente, nominata con
decreto del Presidente della Giunta regionale e composta da:
a) il Presidente della Giunta regionale, che la presiede;
b) gli Assessori regionali all'agricoltura, forestazione e
risorse naturali, all'ambiente, territorio e trasporti e alla
sanità ed assistenza sociale, o loro delegati;
c) un rappresentante dei Comuni designato dalla sezione
regionale dell'Associazione nazionale dei Comuni italiani
(ANCI);
d) un rappresentante delle Comunità montane, designato dai
presidenti delle stesse;
e) un rappresentante delle organizzazioni sindacali, designato
congiuntamente dalle stesse;
f) due rappresentanti delle associazioni imprenditoriali di
categoria di cui uno obbligatoriamente del mondo agricolo,
designati dalle stesse;
g) un rappresentante delle associazioni ambientaliste e uno
delle società scientifiche che operano, in Valle d'Aosta, nel campo
ambientale;
h) il Direttore generale dell'USL, o suo delegato.
2. Alle riunioni della Consulta partecipa, senza diritto di
voto, il Direttore generale dell'ARPA.
3. La Consulta, oltre alle funzioni consultive, svolge anche
funzioni propositive che si estrinsecano attraverso la formulazione
di proposte al Direttore generale dell'ARPA nelle materie di
competenza della stessa.
4. Il Presidente della Giunta, in caso di assenza o impedimento,
può delegare a presiedere la Consulta uno degli assessori regionali
che ne fanno parte.
Capo V Organizzazione
Articolo 18 (Servizi dell'ARPA)
1. L'ARPA è organizzata nei seguenti servizi:
a) Servizio amministrativo, competente in materia di affari
generali, di personale, di bilancio, di amministrazione e di
contabilità della struttura;
b) Servizio tecnico, competente per le attività tecniche ed
analitiche di cui agli articoli 4 e 5.
2. I servizi sono composti da sezioni e settori corrispondenti
agli ambiti principali di intervento.
3. Il Servizio amministrativo è composto dalle seguenti
sezioni:
a) Sezione affari generali, economato e personale;
b) Sezione segreteria, servizi tecnici e della direzione.
4. Il Servizio tecnico è composto dalle seguenti sezioni:
a) Sezione aria, rumore e vibrazioni;
b) Sezione acque superficiali, scarichi idrici, suolo e
rifiuti.
5. Nell'ambito del Servizio tecnico, a supporto delle sezioni,
operano i seguenti settori:
a) Settore laboratorio di base;
b) Settore laboratorio radiazioni;
c) Settore laboratorio tecniche analitiche speciali;
d) Settore informatico;
e) Settore tecnico-ausiliario.
6. É data facoltà al Direttore generale, ove se ne presenti la
necessità, di sopprimere o modificare servizi, sezioni e settori o
istituirne di nuovi, senza tuttavia che ciò comporti variazioni
delle dotazioni organiche.
Articolo 19 (Utilizzazione del personale)
1. Ai sensi dell'articolo 3 del d.l. 496/1993, introdotto dalla
legge di conversione 61/1994, l'ARPA utilizza il personale laureato
in servizio presso l'Unità operativa chimico-fisico-ambientale del
Servizio n. 1 dell'USL e parte del personale laureato in servizio
presso l'Unità operativa medico-microbiologica dello stesso
servizio e la sezione di lavoro microbiologica-virologica e
sierologica del laboratorio di sanità pubblica, soppresse e
sostituite dall'Unità operativa di microbiologia ai sensi
dell'articolo 40, nonché parte del personale non laureato dell'USL
assegnato o destinato di fatto alle varie unità operative del
Servizio n. 1.
2. É trasferito all'ARPA il personale dell'USL delle seguenti
qualifiche:
n. qualifica
1 Biologo dirigente
1 Biologo coadiutore
1 Biologo collaboratore
1 Chimico dirigente
4 Chimico coadiutore
3 Chimico collaboratore
1 Fisico collaboratore
7 Personale tecnico sanitario - tecnico di laboratorio
12 Personale di vigilanza e ispezione
1 Assistente amministrativo
4 Coadiutore amministrativo
2 Agente tecnico
1 Ausiliario socio-sanitario
3. L'identificazione nominativa del personale che, ai sensi dei
commi 1 e 2, è trasferito all'ARPA, viene effettuata con
deliberazione del Direttore generale dell'USL. Per il personale per
cui non sia possibile individuare quello addetto in modo
continuativo e/o prevalente alle funzioni attribuite all'ARPA
(assistente amministrativo, coadiutore amministrativo, agente
tecnico, ausiliario socio-sanitario) dev'essere prevista la
possibilità di opzione da esercitarsi entro il termine perentorio
di sessanta giorni dall'entrata in vigore della presente legge. Ove
le opzioni a favore del trasferimento all'ARPA siano più di una,
verrà accordata la preferenza al personale con una maggiore
anzianità di servizio di ruolo. Ove le opzioni siano insufficienti
si dovrà esperire la procedura di mobilità interna secondo le
modalità previste dalla normativa vigente in materia. Ove neppure
con tale procedura si riesca a coprire l'organico dell'ARPA secondo
il prospetto indicato al comma 2, si procederà al trasferimento
d'ufficio del personale con minore anzianità di servizio. Con lo
stesso provvedimento con cui il Direttore generale provvede
all'identificazione nominativa del personale egli provvede altresì
a ridurre delle stesse quantità la pianta organica vigente
dell'USL.
4. La Giunta regionale, con propria deliberazione, assegna
all'ARPA proprio personale tecnico e amministrativo funzionale alle
esigenze della stessa che faccia richiesta di trasferimento entro
il termine perentorio di sei mesi dall'entrata in vigore della
presente legge. Con lo stesso provvedimento si procede alla
rideterminazione in diminuzione dell'organico dell'Amministrazione
regionale.
5. Nel caso in cui non siano state presentate richieste di
trasferimento ai sensi del comma 4, l'Amministrazione regionale
assicura con proprio personale, fino ad un massimo di sei mesi,
l'espletamento delle funzioni di competenza dell'ARPA attualmente
svolte dal personale regionale.
6. Entro dodici mesi dall'entrata in vigore della presente
legge, con deliberazione della Giunta regionale, su proposta del
Direttore generale dell'ARPA, viene verificata la congruità
dell'organico e, previo attento e scrupoloso esame dei carichi di
lavoro, a condizione che sia garantita la relativa copertura
finanziaria, vengono eventualmente rideterminate sia la consistenza
numerica che le figure professionali necessarie.
7. Il personale trasferito viene assegnato ai vari servizi e
sezioni dell'ARPA con provvedimento del Direttore generale.
Articolo 20 (Trattamento giuridico ed economico del
personale)
1. Ai sensi dell'articolo 03, comma 5, del d.l. 496/1993,
introdotto dalla legge di conversione 61/1994, in attesa
dell'attuazione delle disposizioni di cui all'articolo 45, comma 3,
del decreto legislativo 3 febbraio 1993, n. 29 (Razionalizzazione
dell'organizzazione delle amministrazioni pubbliche e revisione
della disciplina in materia di pubblico impiego, a norma
dell'articolo 2 della legge 23 ottobre 1992, n. 421), e successive
modificazioni, al personale trasferito ed assegnato all'ARPA è
confermato il trattamento giuridico ed economico dell'ente di
provenienza, compresa l'anzianità maturata.
2. Qualora, alla data del 31 dicembre 1996, non sia stata data
attuazione alle disposizioni di cui all'articolo 45, comma 3, del
d.lgs. 29/1993, il Direttore generale dell'ARPA, sulla base di
specifici indirizzi della Giunta regionale e nel rispetto delle
norme vigenti in materia di relazioni sindacali, provvede alla
stipula di un apposito contratto decentrato, prevedendo modalità e
termini per l'omogeneizzazione dei trattamenti giuridici ed
economici del personale dell'ARPA. Tale contratto decentrato è
soggetto al controllo preventivo della Giunta regionale e viene
adeguato alla normativa contrattuale nazionale dalla data della sua
entrata in vigore. Il trattamento previdenziale e pensionistico del
personale confluito all'ARPA resta quello in godimento.
3. Al personale trasferito all'ARPA viene revocata, qualora ne
sia in possesso, la qualifica di Ufficiale di Polizia giudiziaria,
fatta eccezione per il personale eventualmente applicato presso gli
uffici giudiziari per le funzioni di vigilanza e controllo in
materia ambientale.
4. Il personale dell'ARPA non può assumere, esternamente
all'ARPA stessa, incarichi professionali di consulenza,
progettazione e direzione lavori su attività in campo ambientale.
Altri incarichi, purché compatibili con le esigenze d'ufficio,
possono essere svolti previa espressa e specifica autorizzazione
del Direttore generale.
Articolo 21 (Tecnici di igiene e tutela ambientale)
1. Il personale che nella deliberazione della Giunta regionale
10 agosto 1990, n. 6724 (Aggiornamento del ruolo nominativo
regionale del personale del Servizio Sanitario nazionale addetto
all'Unità Sanitaria Locale della Valle d'Aosta al 2 gennaio 1990),
pubblicata, in estratto, sul Bollettino ufficiale della Regione, 1°
supplemento ordinario al n. 39 del 25 settembre 1990, è inquadrato
nel ruolo sanitario, personale di vigilanza e ispezione, profilo
professionale operatore professionale 1^ categoria, posizione
funzionale operatore professionale 1^ categoria collaboratore,
attualmente distinto, quanto al settore di attività e disciplina,
in vigile sanitario e tecnico di igiene e tutela ambientale, ove
venga assegnato, ai sensi delle procedure previste dall'articolo
19, ai vari servizi e sezioni dell'ARPA, è unificato nel settore di
attività e di disciplina "tecnico di igiene e tutela
ambientale".
Articolo 22 (Attribuzione di beni mobili e immobili e
attrezzature)
1. La Regione, entro sei mesi dall'entrata in vigore della
presente legge, trasferisce all'ARPA le attrezzature, le
apparecchiature e gli arredi in dotazione ai laboratori di sanità
pubblica e all'Amministrazione regionale, attualmente utilizzati
per le attività di competenza, in particolare la rete di controllo
della qualità dell'aria.
2. In attesa dell'eventuale acquisizione di un immobile in cui
ubicare gli uffici dell'ARPA, alla stessa sono concessi in comodato
d'uso a titolo gratuito da parte dell'USL i locali, con tutte le
relative pertinenze ed arredi, utilizzati dal personale che, ai
sensi del combinato disposto dei commi 1 e 2 dell'articolo 19, è
trasferito alle dipendenze dell'ARPA.
Articolo 23 (Finanziamento)
1. Al finanziamento dell'ARPA si provvede mediante:
a) una quota del fondo sanitario regionale determinata secondo
parametri fissati dalla Giunta regionale in relazione al numero dei
posti dell'organico del servizio n. 1 dell'USL trasferiti all'ARPA
e della relativa quota per l'acquisto di beni e servizi;
b) eventuali finanziamenti nazionali vincolati destinati alla
protezione e prevenzione ambientale;
c) le quote del bilancio regionale destinate a far fronte alle
spese per la strumentazione, l'istituzione e la manutenzione della
rete combinata di controllo dei livelli della radioattività
ambientale, dell'inquinamento atmosferico e della raccolta di dati
climatologici istituita con legge regionale 26 novembre 1987, n. 94
(Istituzione di una rete combinata di controllo dei livelli della
radioattività ambientale, dell'inquinamento atmosferico e della
raccolta di dati climatologici);
d) eventuali finanziamenti dell'Unione europea per specifici
progetti o competenze;
e) eventuali proventi relativi a convenzioni con l'ARPA;
f) prestazioni per conto di privati o di enti diversi.
2. La Regione, ai sensi dell'articolo 02, comma 4, del d.l.
496/1993, introdotto dalla legge di conversione 61/1994, promuove
accordi di programma con i soggetti pubblici interessati
all'attività di controllo ambientale. In tali accordi sono
determinati i costi necessari per lo svolgimento delle attività di
controllo ambientale da considerare ai fini della determinazione
delle tariffe di cui all'articolo 2, comma 1, lett. b) e c), della
legge 23 dicembre 1992, n. 498 (Interventi urgenti in materia di
finanza pubblica), nonché le modalità per il trasferimento dei
relativi importi ai soggetti competenti.
Titolo II Dipartimento di prevenzione
Capo I Disposizioni generali
Articolo 24 (Istituzione)
1. Ai sensi dell'articolo 7 del d.lgs. 502/1992, come sostituito
dall'articolo 8 del d.lgs. 517/1993, presso l'USL è istituito un
Dipartimento di prevenzione, cui sono attribuite le funzioni di cui
agli articoli 16, 20 e 21 della legge 833/1978, attualmente svolte
dal Servizio di igiene pubblica e ambientale dell'alimentazione e
della sicurezza dei luoghi di lavoro e dal Servizio di igiene,
sanità pubblica ed assistenza veterinaria.
Articolo 25 (Finalità)
1. Il Dipartimento di prevenzione rappresenta il modello
organizzativo delle funzioni in materia ed è ispirato ai principi
di efficacia, efficienza ed economicità.
2. Il Dipartimento di prevenzione è costituito su schemi
operativi di interdisciplinarietà e di integrazione tra i servizi
di medicina umana ed i servizi veterinari; a garantire il
perseguimento di tali obiettivi provvede l'ufficio di coordinamento
di cui all'articolo 37.
3. Il Dipartimento di prevenzione può avvalersi della
collaborazione di organismi esterni, ai sensi di quanto meglio
precisato all'articolo 35.
Articolo 26 (Articolazione del Dipartimento di prevenzione)
1. Il Dipartimento di prevenzione è articolato nei seguenti
servizi:
a) Servizio di igiene e sanità pubblica;
b) Servizio di prevenzione e sicurezza degli ambienti di
lavoro;
c) Servizio di igiene degli alimenti e della nutrizione;
d) Servizio della sanità animale;
e) Servizio dell'igiene della produzione, trasformazione,
commercializzazione, conservazione e trasporto degli alimenti di
origine animale e loro derivati;
f) Servizio dell'igiene degli allevamenti e delle produzioni
zootecniche.
Capo II Servizio di igiene e sanità pubblica
Articolo 27 (Servizio di igiene e sanità pubblica)
1. Il Servizio di igiene e sanità pubblica si articola nelle
seguenti sezioni:
a) Sezione di medicina del lavoro;
b) Sezione di igiene e sanità pubblica.
2. A capo del Servizio di igiene e sanità pubblica è posto un
dirigente medico, collocato nel secondo livello dirigenziale, in
possesso di specialità in igiene e sanità pubblica o
specializzazione equipollente.
Articolo 28 (Sezione di medicina del lavoro)
1. La Sezione di medicina del lavoro svolge attività di
prevenzione negli ambienti di lavoro, finalizzata
all'individuazione dei fattori di rischio e alla prevenzione delle
malattie professionali.
2. La Sezione di medicina del lavoro svolge, inoltre, i seguenti
compiti ed attribuzioni:
a) la mappatura dei fattori di rischio e la costruzione del
sistema informativo realizzato tramite il censimento delle attività
produttive, l'individuazione dei fattori di rischio nei vari
comparti produttivi e l'istituzione del registro degli esposti ai
rischi occupazionali;
b) l'esecuzione, il controllo e il coordinamento della
sorveglianza sanitaria prevista dalla normativa vigente e in
particolare dal decreto legislativo 19 settembre 1994, n. 626
(Attuazione delle direttive 89/391/CEE, 89/654/CEE, 89/655/CEE,
89/656/CEE, 90/269/CEE, 90/270/CEE, 90/394/CEE e 90/679/CEE
riguardanti il miglioramento della sicurezza e della salute dei
lavoratori sul luogo di lavoro);
c) la programmazione di indagini di epidemiologia
occupazionale;
d) il monitoraggio degli ambienti di lavoro e il monitoraggio
biologico dei lavoratori esposti avvalendosi delle strutture
laboratoristiche dell'USL e/o dell'ARPA;
e) la formulazione dei pareri preventivi richiesti
obbligatoriamente dai Comuni sui progetti di insediamenti
industriali e attività produttive in genere, nonché sulle
ristrutturazioni degli stessi, ai fini di appurarne la
compatibilità con la tutela dell'ambiente e la difesa della salute
dei lavoratori;
f) l'educazione sanitaria dei lavoratori mediante la
divulgazione dei dati raccolti;
g) i controlli di carattere sanitario previsti dalla legge 30
dicembre 1971, n. 1204 (Tutela delle lavoratrici madri), già svolti
dall'Ispettorato del lavoro.
Articolo 29 (Sezione di igiene e sanità pubblica)
1. La Sezione di igiene e sanità pubblica svolge i seguenti
compiti ed attribuzioni:
a) la profilassi delle malattie infettive e diffusive attraverso
le vaccinazioni obbligatorie e facoltative e relativi accertamenti
e certificazioni;
b) l'attività di profilassi antimalarica, antitubercolare,
antiamarillica, anticolerica, anti tifo addominale, nonché le prime
attività di prevenzione della patologia umana particolarmente nelle
comunità;
c) la promozione e il coordinamento delle indagini
epidemiologiche su base locale;
d) l'attuazione di programmi di educazione sanitaria relativi
all'igiene ed alla sanità pubblica;
e) la vigilanza igienico-sanitaria delle scuole e degli ambienti
culturali e ricreativi e di quelli destinati all'ospitalità;
f) la prevenzione nelle collettività, il controllo della
salubrità ed i rilievi microclimatici negli ambienti di vita;
g) i sopralluoghi igienici nelle abitazioni e nei locali privati
destinati all'esercizio di attività di diagnosi e terapia;
h) i sopralluoghi igienici di semplice rilevamento e di
interesse territorialmente limitato, in ambiente libero;
i) il controllo della produzione, manipolazione e vendita dei
cosmetici, avvalendosi, per la parte analitica, dei laboratori
dell'ARPA;
l) la formulazione del parere di idoneità ai fini
dell'autorizzazione sanitaria ai sensi dell'articolo 2 della legge
30 aprile 1962, n. 283 (Modifica degli articoli 242, 243, 247, 250
e 262 del T.U. delle leggi sanitarie approvato con R.D. 27 luglio
1934, n. 1265: Disciplina igienica della produzione e della vendita
delle sostanze alimentari e delle bevande) e dell'articolo 25 del
relativo regolamento di esecuzione, approvato con decreto del
Presidente della Repubblica 26 marzo 1980, n. 327;
m) la formulazione di pareri sanitari su attività commerciali,
ricreative, culturali, turistiche e sportive;
n) la vigilanza sulle professioni ed arti sanitarie non
veterinarie compresa la pubblicità sanitaria;
o) la tutela igienico-sanitaria degli stabilimenti termali;
p) la verifica della compatibilità dei piani regolatori comunali
con le esigenze igienico-sanitarie;
q) l'esame e la valutazione dei progetti per la costruzione,
ricostruzione, sopraelevazione, o anche semplice modifica o
ristrutturazione degli edifici urbani e rurali;
r) la tutela delle condizioni igieniche degli edifici, in
relazione alle diverse utilizzazioni;
s) la certificazione di igienicità, di agibilità e di
abitabilità degli edifici o di parti di essi;
t) gli altri accertamenti e certificazioni sanitarie e medico
legali attribuitele dalla normativa vigente;
u) le prime segnalazioni di situazioni di emergenza
igienica;
v) la raccolta dei dati igienico-sanitari e ambientali nel
distretto, con eccezione dei dati igienico-sanitari veterinari
gestiti dai servizi veterinari;
z) il trattamento antirabbico;
aa) l'attività di disinfezione e disinfestazione. Tali attività
nelle stalle e stabilimenti di competenza sono gestite dal Servizio
della sanità animale di cui all'articolo 32;
bb) il controllo e la sorveglianza sui gas tossici, sulle
radiazioni ionizzanti, sui fitofarmaci e sui presidi sanitari delle
derrate alimentari immagazzinate, per quanto riguarda gli effetti
biologici sulla popolazione.
2. Per quanto riguarda il comma 1, lett. p) e q), in merito alle
strutture destinate a stalle o al servizio della zootecnia e/o
della trasformazione dei prodotti, è necessario anche il parere del
Servizio dell'igiene degli allevamenti e delle produzioni
zootecniche di cui all'articolo 34.
3. I medici di sanità pubblica, a livello di distretto,
coordinano le attività sanitarie già di competenza degli ex
ufficiali sanitari, ivi compresi gli accertamenti necroscopici e
gli accertamenti dell'idoneità alla guida di veicoli e natanti, con
le competenze previste dall'articolo 119 del decreto legislativo 30
aprile 1992, n. 285 (Nuovo codice della strada), come modificato
dall'articolo 60 del decreto legislativo 10 settembre 1993, n.
360.
Capo III Servizio di prevenzione e sicurezza degli ambienti di
lavoro
Articolo 30 (Servizio di prevenzione e sicurezza degli ambienti
di lavoro)
1. I compiti del Servizio di prevenzione e sicurezza degli
ambienti di lavoro sono i seguenti:
a) la vigilanza e il controllo dell'applicazione della
legislazione in materia di prevenzione degli infortuni e di igiene
del lavoro;
b) le verifiche periodiche degli ascensori e montacarichi per
uso privato;
c) le verifiche connesse all'applicazione degli articoli 40,
131, 194, 328 e 336 del decreto del Presidente della Repubblica 27
aprile 1965, n. 547 (Norme per la prevenzione degli infortuni sul
lavoro);
d) le verifiche connesse con l'esercizio degli apparecchi a
pressione di vapore e di gas e degli impianti di riscaldamento ad
acqua calda.
Capo IV Servizio di igiene degli alimenti e della nutrizione
Articolo 31 (Servizio di igiene degli alimenti e della
nutrizione)
1. Il Servizio di igiene degli alimenti e della nutrizione, ai
sensi della legge 283/1962, del titolo I del relativo regolamento
di esecuzione, approvato con d.p.r. 327/1980, del decreto-legge 18
giugno 1986, n. 282 (Misure urgenti in materia di prevenzione e
repressione delle sofisticazioni alimentari), convertito, con
modificazioni, dalla legge 7 agosto 1986, n. 462, del decreto del
Presidente della Repubblica 24 maggio 1988, n. 236 (Attuazione
della direttiva CEE n. 80/778 concernente la qualità delle acque
destinate al consumo umano, ai sensi dell'articolo 15 della legge
16 aprile 1987, n. 183) e del decreto legislativo 3 marzo 1993, n.
123 (Attuazione della direttiva 89/397/CEE relativa al controllo
ufficiale dei prodotti alimentari), svolge i seguenti compiti ed
attribuzioni:
a) attività di vigilanza e controllo sulle bevande e alimenti
per l'alimentazione umana, compresi gli alimenti dietetici e per
l'infanzia, inteso come controllo degli alimenti, delle strutture e
delle apparecchiature dove avviene la produzione, manipolazione,
conservazione, vendita e consumo degli alimenti e bevande, nonché
dei loro imballaggi, avvalendosi, per la parte analitica, dei
laboratori dell'ARPA;
b) attività di vigilanza e controllo sulle acque destinate a
consumo umano, sulle acque minerali ed artificiali, avvalendosi,
per la parte analitica, dei laboratori dell'ARPA;
c) censimento delle attività di produzione, commercializzazione
e somministrazione degli alimenti;
d) tenuta del registro delle autorizzazioni, dei nulla osta e
degli aggiornamenti di cui all'articolo 25 e seguenti del d.p.r.
327/1980, nonché dei provvedimenti adottati in conseguenza di
trasgressioni.
2. Il Servizio di igiene degli alimenti e della nutrizione
svolge altresì i seguenti compiti in materia di educazione
alimentare e nutrizionale:
a) rilevazione dei consumi alimentari della popolazione per
fasce a rischio o gruppi specifici;
b) costituzione di profili di rischio e di qualità
igienico-nutrizionale in relazione ai consumi alimentari della
popolazione;
c) attività di educazione alimentare anche in relazione agli
indicatori individuati;
d) cura della redazione di materiale didattico ed illustrativo
per le campagne di educazione alimentare;
e) attività di consulenza tecnica per il riconoscimento delle
diverse specie fungine raccolte a favore degli utenti raccoglitori
e/o diretti consumatori;
f) collaborazione con le strutture ospedaliere per il supporto
tecnico in caso di intossicazioni alimentari;
g) organizzazione di corsi didattici, convegni di studio,
iniziative culturali e scientifiche per l'informazione e
l'educazione alimentare e nutrizionale.
3. Il Servizio di igiene degli alimenti e della nutrizione,
sulla base della programmazione e delle direttive che l'Ufficio di
coordinamento di cui all'articolo 37 impartisce, anche al fine di
rendere effettivo il principio, sancito dall'articolo 25, comma 2,
di integrazione tra i servizi di medicina umana ed i servizi
veterinari, predispone, in collaborazione con il Servizio di igiene
della produzione, trasformazione, commercializzazione,
conservazione e trasporto degli alimenti di origine animale e loro
derivati, dei piani di controllo ufficiale degli alimenti di
origine animale. Almeno ogni semestre, nel corso di una riunione
congiunta, alla presenza del coordinatore, si procede alla verifica
dei risultati conseguiti nel corso dei controlli eseguiti e
all'eventuale modifica dei piani di controllo.
Capo V Servizio della sanità animale
Articolo 32 (Servizio della sanità animale)
1. Il Servizio della sanità animale svolge i seguenti compiti ed
attribuzioni:
a) profilassi delle zoonosi e delle altre malattie infettive,
infestive e diffusive degli animali soggette a misure di polizia
veterinaria e di interesse zootecnico;
b) programmi di bonifica sanitaria e di eradicazione delle
malattie di interesse antropozoonosico e zoosanitario;
c) educazione igienico-sanitaria ed informazione
scientifica;
d) anagrafe e tutela dei cani;
e) vigilanza preventiva e permanente sugli impianti e
concentramenti animali;
f) accertamento delle condizioni igieniche dei mezzi di
trasporto di animali e modalità di trasporto;
g) osservazione epidemiologica;
h) vigilanza e controllo, su richiesta delle competenti autorità
di gestione, sulla fauna del Parco nazionale del Gran Paradiso, dei
parchi regionali, delle oasi di protezione e delle riserve anche se
di proprietà di privati;
i) attività di disinfezione e disinfestazione nelle stalle e
stabilimenti di competenza.
Capo VI Servizio dell'igiene della produzione, trasformazione,
commercializzazione, conservazione e trasporto degli alimenti di
origine animale e loro derivati
Articolo 33 (Servizio dell'igiene della produzione,
trasformazione, commercializzazione, conservazione e trasporto
degli alimenti di origine animale e loro derivati)
1. Il Servizio dell'igiene della produzione, trasformazione,
commercializzazione, conservazione e trasporto degli alimenti di
origine animale e loro derivati svolge i seguenti compiti e
attribuzioni:
a) l'ispezione e la vigilanza sui prodotti di origine animale
nel rispetto delle norme vigenti in materia;
b) l'accertamento, ai fini autorizzativi di cui all'articolo 2
della legge 283/1962 ed all'articolo 25 del relativo regolamento di
esecuzione approvato con d.p.r. 327/1980, dei requisiti degli
impianti di macellazione, sezionamento, trasformazione,
confezionamento, deposito, commercializzazione delle carni e
derivati nonché dei prodotti ittici e dei mezzi di trasporto
relativi;
c) la vigilanza sugli impianti di macellazione, sezionamento,
trasformazione, confezionamento, deposito, commercializzazione dei
vari prodotti di origine animale con le modalità previste dalle
specifiche norme di settore vigenti. Tale vigilanza è finalizzata a
garantire, in via preventiva, l'igienicità delle operazioni
anzidette attraverso appositi programmi di interventi, di
informazione ed educazione degli operatori;
d) il controllo sui trattamenti degli animali in macellazione
con sostanze vietate, nonché sui residui di farmaci impiegati
nell'alimentazione e nella terapia dei medesimi;
e) l'osservazione epidemiologica al macello e sugli animali
morti;
f) il supporto veterinario agli organi di vigilanza preposti al
controllo ufficiale degli alimenti per quanto concerne gli alimenti
di origine animale;
g) il controllo sul latte e sulle produzioni
lattiero-casearie;
h) l'educazione igienico-sanitaria e l'informazione
scientifica;
i) la collaborazione, con il Servizio di igiene degli alimenti e
della nutrizione, alla predisposizione ed alla verifica dei piani
di controllo ufficiale degli alimenti di origine animale.
Capo VII Servizio dell'igiene degli allevamenti e delle
produzioni zootecniche
Articolo 34 (Servizio dell'igiene degli allevamenti e delle
produzioni zootecniche)
1. Il Servizio dell'igiene degli allevamenti e delle produzioni
zootecniche svolge i seguenti compiti ed attribuzioni:
a) vigilanza e controllo sulla distribuzione e sull'impiego del
farmaco veterinario anche attraverso i programmi per la ricerca dei
residui con particolare riferimento ai trattamenti illeciti o
impropri;
b) vigilanza e controllo sull'alimentazione animale;
c) vigilanza e controllo sulla riproduzione animale e
sull'assistenza zooiatrica;
d) sorveglianza sul benessere degli animali da reddito e da
affezione;
e) igiene dei ricoveri animali anche in relazione
all'ambiente;
f) vigilanza e controllo sull'impiego di animali nella
sperimentazione;
g) prestazioni diagnostiche, accertamenti e certificazione
proprie del Servizio;
h) educazione igienico-sanitaria e informazione scientifica;
i) vigilanza e controllo sugli impianti di acquicoltura;
l) vigilanza e controllo sugli impianti per l'utilizzazione
degli avanzi animali e sul loro trasporto;
m) vigilanza sull'esercizio della libera professione e delle
arti e mestieri di interesse veterinario;
n) verifica della compatibilità con le esigenze
igienico-sanitarie dei piani regolatori per i manufatti di cui
all'articolo 29, comma 2;
o) esame e valutazione, preliminari al parere della Commissione
edilizia, dei progetti per la costruzione, ricostruzione,
sopraelevazione, o anche semplice modifica o ristrutturazione dei
manufatti di cui all'articolo 29, comma 2.
Capo VIII Collaborazione con organismi esterni
Articolo 35 (Collaborazione con organismi esterni)
1. Le articolazioni sul lavoro del Dipartimento di prevenzione
possono avvalersi. per quanto di competenza. delle prestazioni e
della collaborazione tecnico-scientifica dell'ARPA.
2. I Servizi di cui all'articolo 26, comma 1, lett. d), e) e t),
si avvalgono delle prestazioni e della collaborazione
tecnico-scientifica, necessaria all'espletamento delle funzioni in
materia di igiene e sanità pubblica veterinaria, della sezione
regionale dell'Istituto zooprofilattico sperimentale del Piemonte,
Liguria e Valle d'Aosta.
3. Il Dipartimento di prevenzione, tramite la Regione,
acquisisce dall'Istituto superiore per la prevenzione e la
sicurezza del lavoro (ISPESL) e dall'Istituto nazionale per
l'assicurazione contro gli infortuni sul lavoro (INAIL), nonché da
altri organismi eventualmente operanti nel settore ogni
informazione utile ai fini della conoscenza dei rischi per la
tutela della salute e per la sicurezza degli ambienti di lavoro.
L'Istituto nazionale per l'assicurazione contro gli infortuni
garantisce la trasmissione delle anzidette informazioni anche
attraverso strumenti telematici.
Capo IX Organizzazione
Articolo 36 (Dirigenza)
1. Nell'ambito del Dipartimento di prevenzione, a ciascuno dei
servizi di cui all'articolo 26 è preposto del personale dipendente
dall'USL collocato nel secondo livello dirigenziale.
2. Ad ognuna delle sezioni del Dipartimento di prevenzione è
preposto personale dipendente dall'USL collocato nel primo livello
dirigenziale.
3. Le funzioni del medico regionale già attribuite dall'articolo
12, comma 2, della legge regionale 25 ottobre 1982, n. 70
(Esercizio delle funzioni in materia di igiene e sanità pubblica,
di medicina legale, di vigilanza sulle farmacie ed assistenza
farmaceutica), al responsabile del Servizio di igiene pubblica ed
ambientale, dell'alimentazione e della sicurezza dei luoghi di
lavoro a decorrere dalla data di entrata in vigore della presente
legge sono attribuite al dirigente medico collocato nel secondo
livello dirigenziale posto a capo del Servizio di igiene e sanità
pubblica o, per sua delega, ad altro medico del predetto
servizio.
4. Le funzioni dei responsabili dei servizi di cui all'articolo
5 della legge regionale 21 aprile 1981, n. 21 (Articolazione
organizzativa e funzionamento del servizio socio-sanitario
regionale) sono svolte dal personale di cui al comma 1.
Articolo 37 (Ufficio di coordinamento)
1. I dirigenti che, ai sensi dell'articolo 36, comma 1, sono
collocati nel secondo livello dirigenziale costituiscono l'Ufficio
di coordinamento del Dipartimento di prevenzione.
2. La prima seduta dell'Ufficio di coordinamento viene convocata
e presieduta, fino all'insediamento del coordinatore, dal Direttore
generale dell'USL.
3. Per la validità delle sedute dell'Ufficio di coordinamento è
necessaria la presenza della maggioranza dei componenti.
4. Nella prima seduta valida, l'Ufficio di coordinamento
provvede innanzitutto ad eleggere nel proprio seno, a maggioranza
assoluta dei componenti, il coordinatore. Ove nessun componente
riporti tale maggioranza nelle prime due votazioni, a partire dalla
terza è sufficiente la maggioranza semplice.
5. Il coordinatore dura in carica per un anno a decorrere dalla
data di elezione; i suoi poteri sono prorogati fino all'elezione
del nuovo coordinatore. Il coordinatore non può essere rieletto
immediatamente, ma solo dopo che, seguendo il criterio della
rotazione, il coordinamento sia stato affidato a tutti i dirigenti
del secondo livello dirigenziale.
6. Con le stesse modalità previste per l'elezione del
coordinatore è eletto un vice coordinatore con il compito di
sostituire il coordinatore in caso di assenza o impedimento o
temporanea vacanza della carica.
7. L'Ufficio di coordinamento, convocato dal coordinatore, si
riunisce, in via ordinaria, almeno ogni trimestre e, in via
straordinaria, su richiesta della maggioranza dei componenti o del
Direttore generale o del Direttore sanitario dell'USL.
8. Il funzionamento dell'Ufficio di coordinamento è improntato
al principio di collegialità. Tuttavia quando, su singole
questioni, non si riesca a raggiungere l'unanimità, il collegio si
esprime a maggioranza dei presenti. In caso di parità di voti,
prevale il voto del coordinatore o, in sua assenza. del vice
coordinatore.
9. All'Ufficio di coordinamento è attribuito un potere di
indirizzo che si concreta nella fissazione di obiettivi di
programmazione e può dar luogo all'emanazione di direttive e di
circolari rivolte sia al Dipartimento di prevenzione nel suo
complesso, sia, per aspetti particolari, ai singoli servizi e
sezioni che fanno parte del Dipartimento. Le direttive e circolari
sono emanate dal coordinatore, pur nel rispetto del principio di
collegialità che, ai sensi del comma 8, deve improntare le modalità
di funzionamento dell'Ufficio di coordinamento.
10. All'Ufficio di coordinamento, per il tramite del
coordinatore, è attribuito anche un potere propositivo nei
confronti del Direttore generale per questioni che, pur non
riguardando direttamente il Dipartimento di prevenzione, concernono
l'USL nel suo complesso.
Articolo 38 (Dotazione organica)
1. La dotazione organica del Dipartimento di prevenzione è
stabilita, entro sessanta giorni dall'entrata in vigore della
presente legge, con deliberazione del Direttore generale
dell'USL.
2. Entro un anno dall'entrata in vigore della presente legge si
procede ad una verifica dei carichi di lavoro ai fini di
un'eventuale ridistribuzione della dotazione organica da
effettuarsi, su proposta dell'Ufficio di coordinamento, con
deliberazione del Direttore generale dell'USL.
Articolo 39 (Ispettori di igiene)
1. Il personale che nella deliberazione della Giunta regionale
6724/1990 è inquadrato nel ruolo sanitario, personale di vigilanza
e ispezione, profilo professionale operatore professionale 1^
categoria, posizione funzionale operatore professionale 1^
categoria collaboratore, attualmente distinto, quanto al settore di
attività e di disciplina, in vigile sanitario e tecnico di igiene e
tutela ambientale, a far data dall'entrata in vigore della presente
legge è unificato nel settore di attività e di disciplina di
"ispettore di igiene".
2. Il personale di cui al comma 1 è posto alle dipendenze del
Servizio di igiene degli alimenti e della nutrizione, di cui
all'articolo 31, mantenendo la qualifica di Ufficiale di Polizia
giudiziaria.
3. É tuttavia facoltà del coordinatore disporre, per periodi di
tempo predeterminati, l'utilizzazione diretta di tecnici di igiene
sia per consentire la realizzazione dei piani di controllo
ufficiale degli alimenti di cui all'articolo 31, comma 3, sia in
relazione alle necessità derivanti da altri programmi di attività e
da esigenze organizzative temporanee.
4. Il restante personale di vigilanza e ispezione addetto alla
vigilanza dei luoghi di lavoro e alle verifiche tecniche è posto
alle dipendenze della sezione di prevenzione e sicurezza degli
ambienti di lavoro di cui all'articolo 30 e conserva anch'esso la
qualifica di Ufficiale di Polizia giudiziaria.
5. Il personale di cui al comma 4 che è attualmente inquadrato
nel ruolo sanitario transita, a decorrere dall'entrata in vigore
della presente legge, nel ruolo tecnico, profilo professionale e
posizione funzionale di assistente tecnico.
Titolo III Unità operativa di microbiologia
Articolo 40 (Istituzione dell'Unità operativa di
microbiologia)
1. É istituita l'Unità operativa di microbiologia nella quale
confluiscono le attività svolte, su materiale di provenienza umana,
dalla Unità operativa medico-microbiologica e dalla sezione di
lavoro microbiologica-virologica e sierologica del laboratorio di
sanità pubblica, nonché il relativo personale non destinato ad
essere assegnato all'ARPA.
2. L'unità operativa di cui al comma 1 è collocata presso il
Servizio assistenza ospedaliera ed extra ospedaliera integrativa
dell'assistenza di base dell'USL.
3. All'articolo 2, comma 1, della legge regionale 17 giugno
1988, n. 56 (Aggiornamento del piano socio-sanitario della Regione
Valle d'Aosta per il triennio 1983-1985), dopo il numero 31) è
aggiunto il seguente:
"31 bis) microbiologia".
Titolo IV Norme finali
Articolo 41 (Abrogazione di norme)
1. Dalla data di entrata in vigore della presente legge sono
abrogati:
a) la legge regionale 21 aprile 1981, n. 19 (Prevenzione e
tutela della salute nei luoghi di lavoro);
b) gli articoli 5, 7 e 8 della legge regionale 21/1981;
c) gli articoli 1 e da 4 a 14 della legge regionale 70/1982;
d) i punti 1.4.6, 1.5.1, 1.5.2, 1.5.3, 1.5.4, 1.5.5, 1.6.6, 16,
18.1, 18.1.1, 21.1.2 dell'allegato alla legge regionale 23 giugno
1983, n. 66 (Piano socio-sanitario della Regione Valle d'Aosta per
il triennio 1983-1985);
e) l'articolo 6 e l'allegato B alla legge regionale 56/1988, con
esclusione del sesto comma dell'allegato stesso, come modificato
dall'articolo 2 della legge regionale 22 agosto 1994, n. 52,
concernente l'istituzione di una sezione regionale dell'Istituto
zooprofilattico sperimentale del Piemonte, Liguria e Valle
d'Aosta.
Articolo 42 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Presidente Ha chiesto la parola il relatore, Consigliere
Rini.
Rini (UV) Con la legge che stiamo per approvare, diamo
applicazione all'articolo 3 della legge n. 61/94, che impone alle
regioni di istituire delle agenzie regionali per la protezione
dell'ambiente.
Come tutti ben sappiamo, la legge n. 61/94 è frutto della
volontà popolare che il 18 aprile 1993 accolse la proposta
referendaria di sottrarre alle USL i controlli ambientali che la
legge di riforma sanitaria aveva loro assegnati.
L'ARPA avrà il compito di proporre le strategie e le tecniche
più consone al massimo sviluppo economico, tenendo conto della
tutela ambientale, privilegiando la prevenzione dell'inquinamento,
cercando di abbatterlo, tenendo in debito conto anche le direttive
dell'Unione europea emanate di recente. Le funzioni autorizzative
in materia di protezione dell'ambiente saranno svolte
dall'Assessorato della sanità e assistenza sociale, che si dovrà
avvalere dell'ARPA per la istruttoria tecnica.
L'ARPA, che sarà posta sotto la vigilanza della Presidenza della
Giunta, sarà dotata di personalità giuridica pubblica con autonomia
tecnica, amministrativa, contabile e gestionale, e sarà un ente
strumentale della Regione, per cui dovrà realizzare gli indirizzi
programmatici della stessa.
É da sottolineare il fatto che per quanto concerne i compiti
attribuiti dalla legge in materia di prevenzione e controllo
ambientale, le comunità montane, i comuni e la Regione dovranno
avvalersi dei servizi e delle funzioni dell'ARPA, mentre il
dipartimento di prevenzione e l'USL per quanto concerne lo
svolgimento dei loro compiti istituzionali, dovranno avvalersi
delle sue strutture di laboratorio.
Tra i tanti compiti dell'ARPA figurano in particolare:
l'attività di prevenzione e controllo in materia ambientale, la
collaborazione con l'Amministrazione regionale per la
predisposizione e l'attuazione di piani in materia ambientale e
sanitaria e nell'attività di divulgazione e di informazione
concernenti le problematiche attinenti la tutela ambientale e del
territorio.
Per quanto riguarda la fornitura di servizi e l'erogazione di
prestazioni che non rientrano nei compiti e nella attività
istituzionale, l'ARPA potrà stipulare delle convenzioni con enti
pubblici o con privati, purché l'attività convenzionata non vada a
discapito di quella istituzionale.
Gli organi dell'ARPA sono: il Direttore generale e il Collegio
dei revisori dei conti.
Il Direttore generale, al quale spettano la legale
rappresentanza, la responsabilità del personale, la gestione
amministrativa, la direzione e il coordinamento delle attività,
verrà nominato dal Presidente della Giunta fra gli iscritti in un
apposito elenco; iscritti che dovranno possedere tutta una serie di
requisiti stabiliti dalla stessa legge, fra cui anche la conoscenza
della lingua francese, che verrà accertata da una apposita
commissione mediante una prova scritta e una orale.
Il rapporto di lavoro del Direttore sarà a tempo pieno, di
durata quinquennale, rinnovabile fino al 70° anno di età, e gli
emolumenti non potranno superare il 50 percento di quelli stabiliti
per il Direttore generale dell'USL.
Il Collegio dei revisori dei conti, che dovrà vigilare sulla
gestione amministrativa contabile dell'ARPA e che dovrà redigere la
relazione da allegare al rendiconto generale annuale, da presentare
al Direttore generale ed alla Giunta regionale, sarà composto da
tre membri effettivi e due supplenti, nominati dalla Presidenza
della Giunta e figuranti nel registro previsto dall'articolo 1
della legge 27 gennaio 1992, n. 88.
Per assicurare la consultazione e la partecipazione sui
programmi e sui piani generali attinenti alle materie di competenza
previste dalla legge n. 61/94, è istituita la Consulta regionale
per la protezione dell'ambiente che, oltre alle funzioni
consultative, svolge anche funzioni propositive.
Con la presente legge si stabilisce anche l'organizzazione
dell'ARPA, che sarà suddivisa in servizio amministrativo e servizio
tecnico.
I servizi sono suddivisi in sezioni e in settori, che
corrispondono agli ambiti principali di intervento.
Il Direttore generale potrà sopprimere o modificare servizi,
settori o sezioni, o istituirne di nuovi, purché questo non vada a
variare le dotazioni organiche.
Al finanziamento dell'ARPA si provvede mediante i contributi
sanitari attribuiti alla Regione, il Fondo sanitario nazionale
posto a carico del bilancio regionale, i finanziamenti nazionali
destinati alla prevenzione e protezione ambientale, i finanziamenti
regionali vincolati alla gestione della rete meteo e di controllo
dell'inquinamento atmosferico, i finanziamenti per il controllo
della radioattività ambientale, gli eventuali finanziamenti
dell'Unione Europea per progetti specifici, i possibili proventi
relativi e convenzioni con l'ARPA e le prestazioni per conto di
privati o di enti vari.
É da notare che con questo disegno di legge, come previsto dalla
legge nazionale, non deve esserci, e non vi sarà, alcun aumento di
costi per il personale, per cui la pianta organica della Regione e
dell'USL verranno ridotte dello stesso numero delle unità
lavorative che verranno impiegate. Con questa legge si istituisce
anche il dipartimento di prevenzione, cui sono attribuite le
funzioni attualmente svolte dal servizio di igiene pubblica ed
ambientale dell'alimentazione e della sicurezza sul lavoro, dal
servizio di igiene, sanità pubblica ed assistenza veterinaria.
Il dipartimento di prevenzione è costituito da diversi servizi,
che a loro volta possono essere articolati in sezioni; per ogni
servizio o sezione sono stabilite le attività e le competenze.
A capo di ogni servizio è preposto un dirigente, dipendente
dell'USL, collocato nel secondo livello dirigenziale, e gli stessi
andranno a costituire l'Ufficio di coordinamento del dipartimento
di prevenzione, al quale è attribuito un potere di indirizzo e che
fissa obiettivi e programmazione, e può assumere direttive rivolte
al dipartimento, ai servizi e alle sezioni, oltre che essere
propositivo nei compiti del Direttore generale per questioni che
concernono l'USL nel suo complesso.
Infine, con la legge che stiamo per approvare, si prevede anche
l'istituzione dell'Unità operativa di microbiologia, nella quale
confluiranno le attività svolte dall'Unità operativa
medico-microbiologica e dalla sezione di lavoro microbiologica
virologica e sierologica del Laboratorio di sanità pubblica.
La legge che stiamo per votare ha ottenuto il parere favorevole
di tutte le parti interessate ed è passata alla unanimità in tutte
le competenti commissioni consiliari permanenti, che hanno
apportato diverse modifiche al disegno di legge originario,
nell'intento di migliorarlo nel suo complesso.
Presidente Ha chiesto la parola il relatore, Consigliere
Squarzino Secondina.
Squarzino (VA) Data l'ora tarda, data la calura, dato anche la
grande attenzione che c'è in questo Consiglio..., dato anche il
fatto che mi interessa discutere e votare questa sera, perché era
già da ieri pomeriggio che avevamo l'intenzione di votare quella
risoluzione sulla Bosnia, darei per letta la relazione che ho
preparato, però mi consentite ugualmente di sollevare tre questioni
velocissime. Non è l'aspetto tecnico che voglio trattare e che ha
già tutto indicato Rini, volevo solo evidenziare - visto che Rini
ha fatto tutto l'elenco delle cose positive - tre piccoli nei di
questa legge, che mi sembra importante che vengano evidenziate.
É stata inserita nel dipartimento di prevenzione anche la
medicina del lavoro, che è stata però considerata come un settore e
non come un servizio a sé, quindi con la valenza e l'importanza di
un servizio; in secondo luogo non è ben chiaro perché si voglia
costituire questo laboratorio di analisi microbiologiche, quando la
normativa vigente a livello ospedaliero prevede un laboratorio di
analisi chimico-cliniche e microbiologiche.
Quindi io capisco che in fase transitoria vadano fatti alcuni
aggiustamenti, ma probabilmente potevano essere trovate altre
soluzioni.
Un altro aspetto che vorrei sottolineare, e questo dal punto di
vista più politico, è che in pochissime regioni la materia
dell'ambiente rientra nelle competenze dell'Assessorato alla
sanità. Allora io credo che uno dei punti che dovrà essere tenuto
presente, quando si procederà ad una ristrutturazione della
macchina organizzativa, e quindi in base alla legge che abbiamo
prima votato con riferimento alle competenze, sarà proprio questo,
che occorrerà fare, cioè l'attribuzione all'Assessorato
dell'ambiente di tutte quelle competenze che riguardano l'ambiente
e che sono smaltimento rifiuti, l'aspetto dei rifiuti tossici,
materie che di per sé fanno parte dell'ambiente.
Pertanto credo che questa legge ci faccia toccare con mano
ancora una volta l'esistenza di un problema di divisione di compiti
all'interno della macchina organizzativa della nostra Regione.
Consegno la relazione, in modo che sia data per letta.
Presidente Ha chiesto la parola il Consigliere Marguerettaz.
Marguerettaz (PpVA) Velocemente per dire che questa materia è
stata sufficientemente trattata in commissione. Ho visto con
piacere che nel testo definitivo sono state accolte, seppure
parzialmente, ma comunque direi in maniera soddisfacente, quasi
tutte le osservazioni che personalmente avevo avanzato; non le
elenco tutte, mi soffermo solo su quella che mi creava più
problemi.
La vera difficoltà per quanto concerne l'organizzazione
dell'ARPA è già fin d'ora prevedibile e sarà data dalla pianta
organica dell'ARPA: il personale trasferito dall'USL è indicato in
maniera molto chiara nella legge; non altrettanto si può dire per
quanto concerne il personale regionale, per il quale la
terminologia usata nella legge è piuttosto vaga.
Sappiamo di certo che l'ARPA avrà bisogno del personale
regionale che finora seguiva determinate competenze e che quindi ha
conoscenza specifica in quella determinata materia, competenza che
probabilmente altro personale al momento attuale non possiede.
Sappiamo però altrettanto bene che lo spostamento di questo
personale sotto l'ARPA dipenderà dalla volontà del medesimo di
essere trasferito, perché la pianta organica attuale
dell'Amministrazione regionale non prevede in questo, così come in
tanti altri casi, il titolo a cui faceva direttamente riferimento
l'esperienza del personale in questione.
Quindi, qualora il personale regionale non desse la propria
disponibilità al trasferimento, ci troveremmo, soprattutto ci
saremmo trovati con il vecchio testo, nel paradosso di dover
trasferire per legge i macchinari ad esempio per quanto concerne il
monitoraggio dell'aria, e questo lo avremmo fatto, ma non saremmo
stati in grado di trasferire il personale per poi seguire
operativamente queste funzioni.
Ho visto che vi è stata una leggera modifica in questo senso,
ovvero il comma 5 dell'articolo 19 adesso dice che nel caso in cui
non siano state presentate richieste di trasferimento,
l'Amministrazione regionale assicura con proprio personale fino ad
un massimo di sei mesi l'espletamento delle funzioni di competenza
dell'ARPA attualmente svolte dal personale regionale.
É un passo avanti, però a mio avviso non chiarisce ancora fino
in fondo qual è la necessità davanti alla quale ci troviamo in
questo momento. Vale a dire, trasferire le competenze che sarebbero
dell'ARPA (anzi più che trasferire, mantenere, per un certo verso)
ancora al personale regionale per un certo periodo va bene nella
misura in cui l'ARPA mette in moto una dinamica per dare al proprio
personale la competenza nella materia.
Alcune perplessità continuano a permanere per quanto concerne il
discorso del personale. É prevista la possibilità di rivedere
questa pianta organica annualmente, praticamente la Giunta decide
di rivedere la dotazione organica dell'ARPA in base ad una proposta
del Direttore; a nostro avviso anche questa parte non è
sufficientemente chiara, non c'è un controllo sufficiente su quella
che potrebbe essere una dinamica che si innesca per quanto concerne
il personale.
Annuncio già, a meno che l'illuminato intervento dell'Assessore
non mi faccia tornare sulle mie idee, che pur apprezzando lo sforzo
fatto per tener conto delle considerazioni che avevo già portato
avanti in commissione, tuttavia le perplessità a cui accennavo ci
faranno astenere su questo disegno di legge.
Presidente Altri chiedono la parola? Se nessun altro chiede la
parola, dichiaro chiusa la discussione generale.
Si passa all'esame dell'articolato. Ricordo che si vota il nuovo
testo della commissione.
Ha chiesto la parola l'Assessore alla sanità e assistenza
sociale, Vicquéry.
Vicquéry (UV) Per rispetto del Consigliere Marguerettaz e dargli
la possibilità di cambiare idea, intervengo durante la discussione
dell'articolo 1 per dire brevemente che non concordo con
l'impostazione data dal Consigliere Squarzino, che considera un neo
il fatto di non aver previsto la medicina del lavoro come un
servizio ma in quanto settore. É una scelta obbligata, una scelta
di serietà, perché oggi il Servizio di medicina del lavoro non
esiste e non riteniamo di essere in grado di far decollare un
servizio a tutti gli effetti, se non con assoluta gradualità
all'interno del Servizio di sanità pubblica, perché i connotati
specifici della medicina del lavoro sono comunque all'interno della
sanità pubblica.
Il secondo rilievo riguarda l'unità di microbiologia. É un
passaggio obbligato anche questo, perché c'è una serie di personale
e di soggetti che lavorano attualmente nell'Unità operativa di
microbiologia e sono inquadrati in questa unità operativa, che
obbligatoriamente dovevano trovare una collocazione specifica e
questa collocazione oggi non può essere vista all'interno del
Laboratorio di analisi chimiche e microbiologiche, perché, come è
ben noto, rimane in piedi la suddivisione netta fra servizi
ospedalieri e servizi territoriali, suddivisione che verrà
accentuata ancora di più nel prossimo Piano sanitario
regionale.
Sul merito delle competenze della sanità rispetto all'ambiente
devo contraddire il Consigliere Squarzino, perché è dimostrato che
tutta la gestione della legge-quadro sull'Agenzia nazionale della
protezione ambientale è stata seguita dal Ministero della sanità, e
non dal Ministero dell'ambiente, e questo è logico perché è una
estrapolazione delle competenze già attribuite all'USL e poi
traslate in seguito al referendum all'Agenzia nazionale e alle
agenzie regionali per l'ambiente.
C'è una strettissima correlazione fra il Dipartimento di
prevenzione e Agenzia per l'ambiente, tant'è che i sindacati stessi
hanno chiesto che questo disegno di legge non venisse scorporato;
una prima ipotesi prevedeva due disegni di legge distinti, ma i
sindacati stessi hanno chiesto che venisse accorpato perché, come
ripeto, c'è una correlazione strettissima fra Dipartimento di
prevenzione ed ARPA.
Per quanto concerne i due rilievi avanzati da Marguerettaz, mi
pare che il comma 5 dell'articolo 19 risolva quei problemi, comma
che va messo in relazione con l'articolo 22, che trasferisce
l'attribuzione di beni mobili e immobili e attrezzature anche qui
entro sei mesi. Per cui abbiamo previsto lo stesso periodo
temporale per trasferire l'attrezzatura e il personale, in modo da
non avere dei momenti di non attività da parte degli attuali
servizi regionali.
Per quanto concerne la dinamica del personale, in particolare il
fatto che il Direttore generale, previa consultazione con la Giunta
regionale, possa rivedere le dotazioni organiche entro un anno,
devo sottolineare che questo disegno di legge è improntato a
criteri di assoluta efficienza e ad un metodo di controllo e di
monitoraggio della spesa rigidissimo, tant'è che si dice nel testo
del disegno di legge che la modificazione delle piante organiche, o
meglio ancora delle dotazioni organiche, perché non si tratterà più
di piante organiche intese nel senso classico del termine, deve
avvenire previa attenta e scrupolosa verifica dei carichi di
lavoro.
Questo in un'ottica di mercato e di azienda che deve vendere i
propri prodotti, e che può farlo solo se evidentemente ha personale
a disposizione; ma il personale potrà essere assunto a condizione
che i relativi oneri siano coperti direttamente dai proventi
diretti e non dal rifinanziamento a piè di lista da parte
dell'Amministrazione regionale.
Vogliamo evitare di costituire un nuovo carrozzone e lo diciamo
in più punti del disegno di legge, per cui ritengo che quelle
preoccupazioni che ha avanzato il Consigliere Marguerettaz debbano
venire meno. Speriamo che la gestione ci dia ragione, perché al di
là delle formule che noi legislatori scriviamo, spetta poi
all'elemento personale la vera verifica delle nostre buone
intenzioni.
Presidente Pongo in votazione l'articolo 1.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 2.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 3.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 4.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 5.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 6.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 7.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 8.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 9.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 10.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 11.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 12.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 13.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 14.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 15.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 16.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 17.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 18.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 19.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 20.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 21.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 22.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 23.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 24.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 25.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 26.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 27.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 28.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 29.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 30.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 31.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 32.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 33.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 34.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 35.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 36.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 37.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 38.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 39.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 40.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 41.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione l'articolo 42.
Presenti: 25
Votanti e favorevoli: 21
Astenuti: 4 (Collé, Lanièce, Marguerettaz, Viérin M.)
Presidente Pongo in votazione la legge nel suo complesso.
Presenti: 28
Votanti e favorevoli: 23
Astenuti: 5 (Chiarello, Collé, Lanièce, Marguerettaz, Viérin
M.)
Il Consiglio approva
