Classificazione
AMMINISTRAZIONE REGIONALE



Oggetto del Consiglio n. 2419 del 10 maggio 2023 - Resoconto
OGGETTO N. 2419/XVI - DL n. 98: "Legge di manutenzione
dell'ordinamento regionale per l'anno 2023 e ulteriori
disposizioni". (Approvazione di un ordine del giorno)
Bertin (Presidente) -
Passiamo ora al punto seguente
dell'ordine del giorno: il punto n. 6.01.
Il DL n. 98 è composto da 23 articoli, è stato depositato un
emendamento della V Commissione consiliare. Il relatore per la I
Commissione, che è anche la capofila, è il consigliere Lavevaz; per
quanto riguarda la III, il consigliere Jordan; la IV il consigliere
Rosaire e la V il consigliere Padovani. Come dicevamo, la capofila
è la I Commissione, si è prenotato il consigliere Lavevaz, ed è il
presidente, a cui passo la parola.
Lavevaz (UV) -
Chiedo innanzitutto scusa per un piccolo
disguido che c'è stato nell'invio della relazione che è stata
rinviata questa mattina nella versione integrale, c'è stato un
piccolo problema nella scansione.
La legge Omnibus, per sua natura, è una legge poi di natura
molto tecnica, quindi la relazione ha una natura molto tecnica e
anche molto varia essendo 23 articoli che spaziano all'interno
dell'ordinamento regionale, quindi la relazione è abbastanza
corposa. Mi permetto di fare una sintesi di questa relazione e di
non leggerla in maniera integrale.
Il presente disegno di legge è finalizzato alla manutenzione
periodica del sistema normativo regionale e modifica alcune leggi
regionali afferenti ambiti diversi e si compone di 23 articoli
distinti per settori di intervento.
Il filone è quello di non mutare radicalmente la disciplina
legislativa vigente e di apportare modifiche necessarie volte a
migliorare la comprensione del testo e/o coniugare meglio le varie
leggi in vigore con le nuove normative con le quali in qualche modo
hanno un collegamento.
Per quanto riguarda il metodo di lavoro seguito, ogni
Commissione ha esaminato gli articoli di rispettiva competenza.
La II Commissione, nella riunione del 24 aprile 2023, ha
esaminato gli articoli:
- 10, che sostituisce l'articolo 38 della legge regionale
1/2005, al fine di disporre che la quota del Fondo per lo sviluppo
delle montagne italiane spettante alla Regione sia ripartita
mediante deliberazione della Giunta regionale nel rispetto delle
finalità indicate dal bilancio pluriennale dello Stato per il
triennio 2022-2024;
- 19, che reca modificazioni alla legge regionale 32/2022 al
fine di prevedere l'assenso del dipendente a cui è affidato
l'incarico temporaneo di reggenza sul posto vacante di capo dei
servizi di segreteria. Si prevede poi una deroga assunzionale per
l'anno 2023 a favore dell'Agenzia regionale dei segretari degli
Enti locali della Valle d'Aosta che, non avendo da anni personale
assunto a tempo indeterminato, attualmente si trova, a normativa
vigente, nella condizione di non poter reclutare stabilmente un
dipendente che garantisca la regolare operatività ordinaria
dell'ente. Si proroga poi il termine per l'assegnazione delle
particolari posizioni organizzative dal 30 giugno 2023 al 31
dicembre 2023 nelle more della revisione della legge regionale
22/2010. Si inserisce infine per l'anno 2023 una deroga
assunzionale, nel rispetto degli equilibri di bilancio, a favore
delle
Unités des Communes
, richiesta da parte del Presidente
del Consiglio permanente degli Enti locali, con nota del 7 marzo
2023, per reclutare del personale aggiuntivo non solo mediante
nuove assunzioni ma anche mediante procedure di mobilità dai
Comuni, da destinare alle attività dello Sportello unico degli Enti
locali al fine di risolvere talune criticità legate alla dotazione
organica dello stesso riguardanti in particolare l'area
dirigenziale;
- 22, infine, che reca la clausola di invarianza
finanziaria.
La II Commissione nella riunione del 4 maggio 2023 ha audito,
congiuntamente alla I Commissione, il Consiglio permanente degli
Enti locali e l'Agenzia dei Segretari degli Enti locali e ha poi
espresso parere favorevole sugli articoli sopracitati.
La III Commissione invece nella riunione del 18 aprile 2023 ha
esaminato gli articoli:
- 1, che modifica la legge regionale 34/1976 in un'ottica di
razionalizzazione e semplificazione delle procedure di competenza
del Consorzio regionale per la pesca;
- 5, che reca modificazioni alla legge regionale 11/1998, che
disciplina la materia urbanistica e di pianificazione territoriale
della Valle d'Aosta. In particolare, la proposta di modificazione
degli articoli 22 e 61 recepisce l'impegno assunto dal Governo
della Regione durante la seduta del Consiglio regionale del 1°
dicembre 2022 in accoglimento dell'ordine del giorno n. 3 in sede
di approvazione del Documento di Economia e Finanza Regionale per
il triennio 2023-2025, riguardante l'inserimento di una procedura
semplificata per la realizzazione di piccoli bacini di stoccaggio
delle acque destinate all'irrigazione con capacità fino a 100 metri
cubi;
- 14, che modifica la legge regionale 20/2012 in materia di
riordino fondiario, prevedendo l'applicazione della procedura
espropriativa, ove consentito dalla normativa vigente, anche alle
particelle rientranti in un piano di riordino fondiario di
proprietà di persona deceduta con eredi, in assenza di
presentazione della dichiarazione di successione nei termini di
legge o, in caso di rinuncia espressa, all'eredità da parte dei
medesimi.
La III Commissione alla riunione del 18 aprile 2023 ha espresso
parere favorevole su questi articoli.
La IV Commissione invece nella riunione del 26 aprile ha
esaminato gli articoli di sua competenza, in particolare:
- 3, che modifica la legge regionale 9/1992, recante norme in
materia di esercizio a uso pubblico di piste di sci, per
semplificare le procedure in capo all'Amministrazione in materia di
classificazione delle piste di sci;
- 8, che modifica la legge regionale 2/2003, relativa alla
tutela e valorizzazione dell'artigianato valdostano di tradizione,
prevedendo la concessione in comodato gratuito di premi acquisto
per opere di artigianato di tradizione non solo a enti e
istituzioni pubbliche ma anche a enti privati;
- 12, che reca modificazioni alla legge regionale 20/2008, in
materia di concessione e costruzione di linee funiviarie in
servizio pubblico per trasporto di persone o di persone e cose al
fine di semplificare gli adempimenti relativi alla concessione di
linee funiviarie;
- 18, che reca una modificazione alla legge regionale 31/2022,
recante interventi regionali per lo sviluppo dell'imprenditoria
giovanile, femminile e da parte di disoccupati di lunga durata nei
settori dell'industria e dell'artigianato, al fine di integrare la
possibilità di concedere i contributi previsti dalla medesima legge
in un quadro normativo più ampio ai sensi della normativa
eurounitaria vigente in materia di aiuti di Stato;
- 20, che autorizza una deroga per il solo anno 2023 alla data
di decorrenza dei saldi estivi.
La IV Commissione nella riunione del 26 aprile 2023 ha espresso
il parere favorevole su questi articoli.
La V Commissione invece si è riunita il 26 aprile e ha esaminato
gli articoli di sua competenza:
- il 7, che reca modificazioni alla legge regionale 32/2001 in
materia di finanziamenti regionali per l'effettuazione del servizio
di soccorso sulle piste di discesa;
- il 9, che reca modificazioni alla legge regionale 3/2004 in
materia di interventi a favore dello sport relativamente alle
modalità di erogazione dei contributi concessi agli enti
organizzatori di manifestazioni sportive di interesse
turistico-promozionale;
- l'11, che risponde all'esigenza di consentire alle persone con
disabilità grave (non determinata dal naturale invecchiamento o da
patologie connesse alla anzianità), prive di sostegno familiare e
inserite da tempo in una struttura residenziale finalizzata alla
loro accoglienza, di continuare a risiedere dal compimento del
65esimo anno nella medesima struttura dedicata, anziché essere
trasferite in modo automatico in una struttura per persone anziane
non autosufficienti;
- il 13, che è diretto a semplificare gli adempimenti previsti
dalla legge regionale 6/2012, che reca disposizioni in materia di
valorizzazione e promozione degli ideali di libertà, democrazia,
pace e integrazione tra popoli contro ogni forma di
totalitarismo;
- il 15, che modifica la legge regionale 13/2013, recante
disposizioni per la semplificazione di procedure in materia
sanitaria, al fine di semplificare nel territorio della Regione gli
adempimenti in materia di prevenzione riconosciuti alla luce
dell'evidenza scientifica privi di documentata efficacia per la
tutela della salute pubblica. In particolare, con la modificazione
proposta si abolisce l'obbligo di presentazione del certificato
medico di riammissione a scuola oltre i cinque giorni di assenza
per malattia, salvo quando sia richiesto da misure di profilassi
previste a livello nazionale e internazionale per esigenze di
sanità pubblica.
La V Commissione, nella riunione del 3 maggio 2023, ha audito le
Associazioni Co.Di.VdA, la Casa di Sabbia e Tutti uniti per Ylenia
e ha espresso parere favorevole sugli articoli sopracitati con
l'emendamento presentato dai consiglieri Padovani, Chatrian,
Cretier e Barmasse che sopprime il comma 3 dell'articolo 13.
La I Commissione, infine, che ha svolto il ruolo di capofila del
disegno di legge, nella riunione del 4 maggio 2023 ha esaminato gli
articoli di sua competenza:
- l'articolo 2 che reca modificazioni all'articolo 1quater della
legge regionale 61/1976, che disciplina l'intitolazione degli
edifici pubblici al fine di chiarirne l'ambito di applicazione,
stabilendo espressamente in quali casi è prescritta
l'autorizzazione del Presidente della Regione;
- l'articolo 4, che reca modificazioni alla legge regionale
4/1997 in materia di contenimento, pubblicità e controllo delle
spese per la campagna elettorale dei candidati alla carica di
Sindaco, di Vicesindaco, di Consigliere comunale e
circoscrizionale";
- l'articolo 6, che modifica la legge regionale 23/2001 in
materia di
status
degli amministratori locali della Valle
d'Aosta, al fine di permettere ai Consigli comunali di
rideterminare le indennità di funzione e i gettoni di presenza (già
stabiliti contestualmente all'approvazione di bilancio), non solo
in caso di rinnovo elettorale, ma anche in caso di variazione del
numero degli Assessori intervenuta in corso d'anno;
- l'articolo 16, che modifica la legge regionale 10/2015, che
reca disposizioni per garantire il servizio di segreteria
nell'ambito delle nuove forme associative tra Enti locali di cui
alla legge regionale 6/2014. La modificazione, onde evitare
disparità di trattamento in situazioni sostanzialmente simili a
prescindere dalla tipologia del convenzionamento, stabilisce
pertanto che l'incarico di segretario cessi anche in caso di
scioglimento o modificazione per qualsiasi motivo dell'ambito
stesso, oltre che nel caso di cessazione del mandato di uno
qualsiasi dei Sindaci o Presidenti di
Unités
di enti
convenzionati;
- l'articolo 17, che modifica la legge regionale 19/2015,
recependo la sentenza n. 250/2020, con la quale la Corte
costituzionale ha sancito l'esclusiva competenza dello Stato nel
disporre il differimento dei termini previsti in via ordinaria per
l'approvazione dei documenti di bilancio, ivi compreso il
rendiconto in ragione di sopraggiunte e rilevanti esigenze;
- l'articolo 21, che reca le abrogazioni che si rendono
necessarie in conseguenza delle modificazioni apportate dal
presente disegno di legge.
Infine la I Commissione, nella riunione del 4 maggio, ha audito,
congiuntamente alla II Commissione, il Consiglio permanente degli
Enti locali e l'Agenzia dei segretari degli Enti locali e ha poi
espresso parere favorevole sugli articoli sopracitati.
Presidente -
Grazie Consigliere per la relazione. Con
l'illustrazione della relazione apriamo la discussione generale.
Segnalo che è stato depositato un ordine del giorno collegato al
disegno di legge in questione. Peraltro segnalo anche che
un'eventuale assenza degli Assessori o del Presidente della Regione
è legata alla contestuale Conferenza dei Presidenti delle Regioni
che si svolge da remoto in videoconferenza, pertanto l'eventuale
assenza è relativa a questo impegno istituzionale.
La discussione generale è aperta. Chi vuole intervenire si
prenoti. Ha chiesto la parola il consigliere Cretier, ne ha
facoltà.
Cretier (FP-PD) -
Solo per alcune brevi considerazioni
sul testo del disegno di legge 98: legge di manutenzione
dell'ordinamento regionale, definito
Omnibus
, che contiene
modificazioni, integrazioni o abrogazioni puntuali ma necessarie
della legislazione regionale vigente, al fine di rispondere
celermente a esigenze di manutenzione normativa, come già detto dal
collega relatore. La volontà politica è quella di dare il via
rapidamente a piccole modifiche di legge che hanno un impatto
importante, che vanno semplificate o migliorate, ma che hanno una
struttura ancora valida e solida.
Nel complesso gli articoli sono ventitré, di cui gli ultimi due
sono i soliti che riguardano la dichiarazione di diritto su
invarianza finanziaria e urgenza. Gli altri ventuno possono,
secondo me, essere raggruppati simbolicamente in settori di più
ampio respiro legislativo e applicativo: ad esempio, per gli Enti
locali, toponomastica, urbanistica, abbiamo sette articoli, per il
settore sci, soccorso, montagna e sport cinque, per l'artigianato,
imprenditoria e saldi tre, agricoltura e pesca due, disabilità e
sanità due e gli altri due sono distinti tra questioni assunzionali
e iniziative per far memoria.
Questa mia personale analisi non ha la presunzione di ricercare
ed evidenziare quale settore ha necessariamente più bisogno di
interventi legislativi, perché in alcuni settori abbiamo
cambiamenti repentini che devono essere accompagnati con norme
strutturali o modifiche pressanti segnalate dagli uffici durante la
loro applicazione, questo è il senso della
Omnibus
con altri
contributi normativi e legislativi.
Ora vorrei analizzare solo alcuni articoli che abbiamo
affrontato in III Commissione: - l'articolo 5: nella precedente
stagione abbiamo potuto notare come si siano ripristinate in molte
zone e con molta fantasia le storiche vasche di recupero dell'acqua
piovana, fatta da tettucci e raccogli acqua, scannellature in
roccia e vasche nei ("Serretout") o casotti di ricovero attrezzi.
Inizialmente l'acqua è utilizzata per la fase di difesa
fitosanitaria e la relativa distribuzione dell'antiparassitario
laddove non c'è la disponibilità di impianti irrigui in efficienza,
poi il perdurare della siccità prolungata ha messo a rischio
proprio la sopravvivenza della cultura. Abbiamo visto che con i
cambiamenti climatici diventano pressanti già nel 2022 e le scarse
precipitazioni estive e invernali, forse compensate con le ultime
nevicate di aprile... d'altronde si è resa necessaria la
costruzione di piccoli bacini di stoccaggio preventivo delle acque
destinate all'irrigazione, con capacità fino a 100 metri cubi. La
dimensione ridotta intanto permette un inserimento poco impattante
nell'ambiente agricolo e in seguito permette di trattenere e
successivamente utilizzare l'acqua per l'irrigazione sia delle
colture agricole specializzate, per intenderci vigneti e frutteti,
sia delle aree verdi, quali orti, giardini e aiuole, in modo da
evitare abusi e sperpero di acqua destinata ad altri usi. Non
intendo richiamare le leggi e l'articolato di riferimento, ma lo
scopo è quello di diffondere e autorizzare l'edificazione dei
richiamati bacini di stoccaggio di acque destinate all'irrigazione,
anche al di fuori dell'imprenditoria agricola, anche in zone non
agricole, con una procedura semplificata e senza parere di
razionalità, ma sicuramente andranno definite le caratteristiche
costruttive e la documentazione accompagnatoria necessaria con un
regolamento o delibera, cosa che prima non era possibile
realizzare;
- l'articolo 14, che reca: "Modificazioni alla disciplina in
materia di riordino fondiario", prevede l'applicazione delle
procedure espropriative anche delle particelle di proprietà di
persone decedute con eredi in assenza di presentazione della
dichiarazione di successione nei termini di legge o in un caso di
rinuncia all'eredità espressa dagli eredi medesimi. Un problema che
non riguarda solo i terreni ma gli effetti si leggono anche nel
patrimonio urbanistico dei tanti centri storici e nelle strutture
agricole, in particolare della media montagna delle nostre Vallate
alpine, ma, per essere chiari, i riferimenti sono le superfici e le
particelle all'interno di un progetto di riordino fondiario. Le
prime iniziative di riordino risalgono al 1986 e l'iter è stato
sempre molto complesso, le proprietà fondiarie in Valle d'Aosta
hanno storicamente un problema strutturale: le dimensioni delle
particelle è minima - anche 100 metri quadri -, polverizzazione e
dispersione la fanno da padrone. Tutto questo complica molto sia il
passaggio di proprietà che la loro ricerca catastale. Inoltre,
molte proprietà sono in capo a emigrati che hanno dimenticato di
avere ancora delle proprietà in Valle d'Aosta. I consorzi di
miglioramento fondiario e i loro tecnici che seguono gli iter
spesso si scontrano con la difficoltà di reperire i legittimi
proprietari e avviene il blocco degli iter. Sappiamo che
l'obiettivo è di costituire dei fondi di maggiori dimensioni che
permettano una meccanizzazione più efficiente ed efficace per il
contenimento dei tempi di lavoro dei cantieri agricoli. Per me è un
passaggio fondamentale per le aziende agricole valdostane, almeno
per le zone omogenee, sia in termini di giacitura che di carta
vocazionale e di valore catastale. Una difficoltà è proprio nel
reperire i legittimi proprietari o i loro eredi troppo distratti o
poco interessati. Troppo spesso gli iter di riordino sono bloccati
da particelle fantasma presenti in un catasto ma senza il
destinatario del concetto di proprietà fondiaria. Con l'articolo 14
la finalità è di sbloccare il procedimento dei riordini fondiari e
chiudere la sua fase progettuale, accantonando il valore economico
per il potenziale... e l'insorgenza di futuri contenziosi con gli
eredi che tardivamente fanno valere i loro diritti, chiudendo
definitivamente tutti i passaggi legali e allo stesso tempo la
superficie è compensata o distribuita nelle tare, strade in
generale, necessarie per equilibrare dimensioni e giustamente poter
accedere a tutte le particelle.
Ho enunciato solo alcuni articoli del DL 98 per far comprendere
a chi ci segue da casa le motivazioni in capo a questo disegno di
legge, che ha un senso fondamentale e necessariamente ha bisogno di
approvazione per le motivazioni inizialmente espresse.
Presidente -
Altri in discussione generale? Ricordo che
c'è anche un ordine del giorno... ha chiesto la parola la
consigliera Erika Guichardaz, ne ha facoltà.
Guichardaz E. (PCP) -
Questo testo di legge, come è stato
detto, dovrebbe essere finalizzato alla manutenzione di alcune
leggi regionali per apportare modifiche al sistema normativo, non
intervenendo in modo radicale allo stesso.
Vi sono quindi articoli che effettivamente intervengono solo a
modificare alcune piccole cose, mentre anche quest'anno - e nella
relazione fatta dal relatore non si è evinto - i sindacati, in
particolare il SAVT e la UIL, hanno espresso molte criticità
rispetto agli articoli che riguardavano il personale. Questo perché
evidentemente non vi è stato un confronto con le organizzazioni
sindacali e soprattutto perché, se guardiamo gli articoli, questi
vanno a intervenire in modo significativo proprio rispetto a queste
tematiche.
Sull'articolo 1, ad esempio, sia il SAVT, sia la UIL hanno
espresso riserve nell'attribuire ulteriori funzioni al personale
del Consorzio pesca già in carenza di organico. Hanno rilevato
inoltre che, da un'analisi delle competenze delle strutture
regionali e del Consorzio, risultano spesso sovrapponibili con
evidenti problematiche gestionali delle stesse.
Sull'articolo 19 invece sono molteplici le criticità
evidenziate, in particolare rispetto al comma 1: quello sui capi
dei servizi di segreteria, si cerca di mettere una toppa a quanto è
stato fatto prima, prevedendo quindi un assenso da parte dei capi
dei servizi di segreteria nell'accettare una reggenza, però anche
in questo caso non si pensa, o si rimanda il problema, perché
sappiamo che queste carenze ormai sono endemiche, sono lì da molto
tempo e non è con le reggenze che queste possano essere
risolte.
Soprattutto anche in questo caso non vi sono evidenziate delle
tempistiche perentorie, quindi, rispetto a questo, abbiamo delle
segreterie scolastiche che riescono anche a stare senza capo dei
servizi di segreteria per oltre un anno, creando non solo grandi
problemi alle istituzioni scolastiche ma un aggravio notevole,
perché i capi dei servizi di segreteria, come spesso abbiamo
evidenziato all'interno del Consiglio regionale, a differenza degli
altri D regionali, hanno una molteplicità di competenze e di
responsabilità che devono ricoprire, in questo caso devono
occuparsi di due bilanci di istituzioni scolastiche, hanno il
doppio del personale da gestire, hanno tutta la questione delle
attività didattiche, poi il PNRR e chi più ne ha, più ne metta. E
anche qui così ancora una volta si chiede e si evidenzia che, come
dicevo, non è la reggenza che cambia lo stato dell'arte, ma sarebbe
importante che all'interno della contrattazione queste figure
venissero inquadrate in modo corretto, questo anche perché crediamo
che quanto avviene fuori dalla Valle d'Aosta possa non essere
d'esempio anche per la nostra Regione.
Rispetto poi all'indennità di reggenza, oggi non risulta
perseguibile non essendovi ancora una direttiva adottata dal
COREPOC, quindi anche sotto questo punto di vista, credo che ci
debba essere una maggiore attenzione. Si interviene poi ancora una
volta sulla legge riferita ai Segretari comunali; se non sbaglio, è
la terza o quarta modifica al testo che viene fatta e anche in
questo caso viene fatta sempre per esigenze contingenti quando
molto probabilmente anche sotto questo punto di vista, e forse con
il nuovo tavolo di lavoro che è stato istituito all'interno della I
Commissione si potrà intervenire... anche in questo caso o si
interviene in maniera più strutturale, magari pensando all'Albo
unico della dirigenza, altrimenti vediamo che ben poche possibilità
anche in questo senso ci possono essere.
Ancora una volta poi si prorogano le PPO, ledendo il diritto di
altri lavoratori e, sotto questo punto di vista, si fa accenno
ormai al fantomatico studio della Bocconi, di cui sentiamo
continuamente parlare, ma che non sembra ancora essere arrivato a
conclusione e nel mentre portiamo avanti dei concorsi per
dirigenti, che forse non serviranno, portiamo avanti delle mobilità
tra comparti, di cui parleremo poi nel prossimo Consiglio regionale
perché depositerò un'interpellanza, senza mai conoscere l'effettivo
fabbisogno organizzativo dell'Amministrazione del personale. Anche
sulla procedura di mobilità richiesta dal SUEL non sono chiari i
criteri che vengono posti.
Sull'articolo 5 non si fa riferimento all'utilizzo del bacino,
ma non alla provenienza; a livello statale invece si parla di acque
meteoriche. Ecco quindi che, rispetto a quanto forse diceva prima
il collega Cretier, posso aver capito male, ma non si prevede che
la raccolta di acqua provenga... ma arrivi da
ru
, ruscelli e
altro.
Bene la questione invece la richiesta di certificato medico che
era arrivata da una proposta di mozione della Lega Vallée d'Aoste.
Accogliamo con favore invece anche l'articolo che riguarda le
persone con disabilità inserite in struttura affinché possano
risiedervi anche dopo i 65 anni, questa volta invece era una
mozione del nostro gruppo.
Abbiamo quindi, come evidenziato, diverse criticità, valuteremo
articolo per articolo, riteniamo comunque che, rispetto alla
questione del personale - e ho cercato di rappresentarlo in maniera
corposa -, si stia continuando ad arrancare e non si abbia
assolutamente visione di cosa possa essere invece fatto rispetto
all'organizzazione dell'Amministrazione regionale.
Presidente -
Altri? Se non vi sono altri interventi,
chiudiamo la discussione generale. Poi illustriamo l'ordine del
giorno e poi passiamo alle votazioni. La discussione generale è
chiusa. Replica per il Governo il Presidente della Regione, a cui
do la parola.
Testolin (UV) -
Alcune riflessioni in merito al disegno
di legge che stiamo discutendo. Intanto, ringrazio il relatore per
la chiarezza nell'esposizione di un provvedimento molto vario, e
che tocca svariate tematiche che fanno parte dell'attività
amministrativa quotidiana. Poiché tali tematiche richiedono
particolare attenzione, interfacciandosi con situazioni spesso in
evoluzione, è necessario rendere le norme il più aderenti possibile
ai bisogni di gestione delle stesse dare delle
risposte.    Si è ipotizzato di portare questo tipo
di interventi all'attenzione del Consiglio per dare risposte
puntuali che molte volte risolvono delle criticità contingenti o
delle situazioni che si sono modificate nel tempo a seconda
dell'origine della norma stessa.
Ci sono evidentemente delle situazioni che sono più semplici da
risolvere con un minimo intervento normativo; citava il collega
Cretier problemi che si sono evoluti negli ultimi trent'anni
rispetto a delle tematiche come quella dei Consorzi di
miglioramento fondiario e dell'accorpamento dei terreni e che,
grazie anche a degli approfondimenti continui, oggi ci portano a
trovare una soluzione definitiva a questi percorsi.
Siamo coscienti che ci sono altre situazioni che chiaramente non
sono risolutive e che necessiterebbero di valutazioni più ampie,
però il percorso normativo è qualcosa che ci permette almeno di
intervenire per alleviare situazioni di disagio e quindi
nell'insieme, pur nella loro limitatezza, anche quelle che sono
state elencate come delle criticità che poi non sono legate
squisitamente al sistema normativo di per sé ma sono legate anche
ad altri fattori. Tra questi la carenza cronica di personale è
qualcosa che incide su tutti i settori che evidentemente porta a
delle problematiche che devono essere affrontate mano a mano con
un'attenzione sempre maggiore per creare i presupposti di un
organico dell'Amministrazione regionale che sappia rispondere
appieno ai suoi bisogni.
Altri aspetti ed effetti di questa norma che ci accingiamo ad
approvare vanno comunque a beneficio anche delle nostre comunità
locali che vedono alcuni percorsi agevolati all'interno del
percorso assunzionale o nel mondo del lavoro per dare delle
risposte le più puntuali possibile a delle esigenze anche
amministrative che possono essere alleggerite, quindi agevolare i
percorsi amministrativi stessi, dando delle risposte alle utenze
che siano le più coerenti e più rapide possibili.
Senza entrare negli aspetti più tecnici, mi permetto di
ringraziare alla fine di questo percorso soprattutto le strutture
che con attenzione hanno predisposto questo disegno di legge, ma
che nel prosieguo dovranno monitorare le necessità di ulteriori
interventi per riuscire a proporre anche alla struttura politica
delle esigenze per continuare a modernizzare e ad attualizzare
normative che fondamentalmente possono ancora essere considerate
valide ma che necessitano di una manutenzione per renderle sempre
adeguate ai tempi e alle esigenze che l'attività moderna ci
richiede.
Presidente -
Prima di passare alle votazioni, visto che
non vedo interventi, vi ricordo che c'è l'ordine del giorno. Se
vuole essere illustrato, altrimenti... ha chiesto la parola il
consigliere Manfrin per illustrare l'ordine del giorno.
Manfrin (LEGA VDA) -
Attendevo proprio lo spazio dedicato
all'illustrazione dell'ordine del giorno. Abbiamo parlato - e l'ha
ricordato la collega Guichardaz - dell'articolo 11, un articolo che
appunto interviene per una situazione che creava parecchio disagio
e parecchie criticità per quanto riguarda le famiglie e le persone
con disabilità, che, passati i 65 anni, dovevano obbligatoriamente
essere trasferiti in una struttura per anziani rispetto alla
struttura in cui si trovavano.
Con questa modifica, che ovviamente a me sembra assolutamente
naturale, quindi si fa in modo di non sradicare la persona con
disabilità che raggiunge i 65 anni di età dal suo ambiente
familiare, come deve accadere per qualsiasi situazione, quindi
evitare di sradicare dai propri ambienti di vita, dai propri usi,
abitudini e consuetudini è spesso, mi pare anche nei fatti,
evidentemente una cosa giusta.
Abbiamo audito le associazioni, proprio su nostra richiesta,
delle persone con disabilità che ci hanno portato la loro opinione
nel merito dell'articolo di questa modifica e devo dire che è stata
assolutamente arricchente, nel senso che proprio in quella sede si
sono evidenziate tutta un'altra serie di criticità e una necessità
di modifica della legge 14/2008, che sono state esaurientemente
esposte dalle associazioni che appunto abbiamo chiamato a esprimere
per evidenziare la loro posizione sul tema.
Quello che ne è emerso, e secondo me è importante, è che la
legge è assolutamente datata, ce ne rendiamo tranquillamente conto,
ha ben quindici anni e quindici anni nel mondo della disabilità
corrispondono davvero a quella che possiamo definire un'era
geologica. Dalla promulgazione di questa legge ad oggi è cambiato
il mondo da tanti punti di vista, sono cambiati i riferimenti, è
cambiata la terminologia, sono cambiati i modelli di vita, è
cambiato tutto, per cui è sicuramente necessario e urgente
intervenire su quella legge e sul suo impianto complessivo.
Se è vero e giusto che una persona con disabilità che arriva a
65 anni ha diritto a essere tutelato e non portato in un ambiente
dove quello che, secondo me, con una terminologia assolutamente
azzeccata, in Commissione è stato definito: "lo squilibrio di
competenze e di capacità rispetto agli altri ospiti provoca un
ulteriore aggravamento delle sue capacità di comunicazione e di
vita sociale". Bisogna però allargare lo sguardo, non limitandolo
alla residenzialità, ma aprendo anche al mondo della domiciliarità,
consentendo che chi ha la libera scelta e la fa di restare in
famiglia veda rispettata questa sua legittima libera scelta.
Altro capitolo, e oggi abbiamo ricevuto una proposta di
emendamento, è quello della discriminazione, perché la modifica che
discutiamo oggi esclude tutti i servizi non residenziali per i
quali il limite dei 65 anni rimane incomprensibilmente.
In Commissione è stato evocato il rischio di incompatibilità con
la Costituzione, nello specifico l'articolo 3, e anche con la
Convenzione delle Nazioni Unite sui diritti delle persone con
disabilità, che è stata ratificata nel 2009 nel nostro Paese,
quindi appena un anno dopo l'approvazione della legge di cui stiamo
discutendo, quindi la 14.
L'articolo 19 della Convenzione, che ha come rubrica "Vita
indipendente e inclusione nella società", pone come impegno per
tutte le parti contraenti di assicurare il pieno godimento da parte
delle persone con disabilità del diritto a vivere nella società,
anche assicurando che le persone con disabilità abbiano accesso a
una serie di servizi a domicilio o residenziali.
La Convenzione delle Nazioni Unite non distingue quindi in
nessun caso il diritto delle persone con disabilità ad avere
accesso a servizi che siano residenziali a domicilio, mentre la
legge con questa modifica continua a differenziarle per coloro che
abbiano più di 65 anni. Proprio sulla base di questo ragionamento,
è stata evocata la possibilità che, nel caso in cui un singolo
disabile si rivolgesse all'autorità, o per la tutela contro la
discriminazione di cui alla legge 67/2006, o anche impugnando
eventualmente dei provvedimenti amministrativi, l'Amministrazione
potrebbe soccombere.
Infine è stato evidenziato come recentemente nell'ormai celebre
Consiglio dei ministri del 1° maggio è stato approvato il primo
decreto attuativo della legge 22 dicembre 2021 n. 7: "Delega al
Governo in materia di disabilità" emanata nella scorsa legislatura
grazie al lavoro del ministro Erika Stefani. Un segnale importante
che riguarda la riqualificazione dei servizi pubblici per
inclusione e l'accessibilità per garantire a tutti i cittadini,
sulla base dell'uguaglianza con gli altri, l'accessibilità
universale ai servizi forniti dalle Pubbliche Amministrazioni e
soprattutto per garantire ai lavoratori con disabilità la
possibilità di svolgere il loro lavoro in autonomia con la piena
fruibilità degli spazi fisici e delle tecnologie alle postazioni di
lavoro.
La somma quindi di questi tre elementi: la vetustà della legge,
il conflitto che si crea e le criticità sollevate rispetto alla
disparità che viene a crearsi richiede un lavoro organico sulla
legge 14/2008 che tenga conto di molteplici fattori che coinvolga
in primis
i portatori di interesse, ovvero le associazioni,
con loro notevole bagaglio di conoscenza. Dicevo prima che ci è
arrivata una proposta di emendamento a questa legge questa mattina
da parte dell'Associazione "La casa di sabbia Onlus". Il punto,
come ben sapranno i colleghi, che ringrazio ovviamente per aver
osservato quello che il regolamento prevede, quindi aver evitato di
porre all'attenzione di quest'Aula emendamenti che non riguardino
disposizioni che sono attualmente oggi in discussione... la
proposta di emendamento arrivata è quella di soppressione del comma
2 dell'articolo 13 della legge 14/2008. Noi però sappiamo che non
intervenendo direttamente su questa legge, questo emendamento
purtroppo non sarebbe ammissibile. Anche a fronte di questa
proposta, abbiamo ritenuto importante presentare quest'ordine del
giorno che appunto impegna la Giunta, a fronte della situazione che
si è venuta a creare e a fronte di quella che è stata l'esposizione
dei rappresentanti delle associazioni, di predisporre, di concerto
con il gruppo interistituzionale sulla disabilità e con la V
Commissione consiliare, che nel nostro organismo ha la competenza
rispetto a questo tema, di predisporre una riforma organica della
legge regionale 14/2008, che, a questo punto, potrebbe sicuramente
migliorare e potrebbe incidere positivamente sulla vita dei tanti
disabili.
Presidente -
La parola all'assessore Marzi.
Marzi (SA) -
Solo per chiedere una brevissima sospensione
per far vedere una proposta di emendamento al collega Manfrin che
ha presentato l'o.d.g..
Presidente -
Non era una replica ma una mozione d'ordine,
sospendiamo brevemente. Il Consiglio è sospeso brevemente.
La seduta è sospesa dalle ore 11:31 alle ore 11:37.
Bertin (Presidente) -
Possiamo riprendere. Ha chiesto la
parola l'assessore Marzi, ne ha facoltà.
Marzi (SA) -
In merito all'ordine del giorno che è stato
rappresentato, credo per tutte le minoranze o per parte di esse da
parte del collega Manfrin, visto il tema e, tra l'altro, come da
lui evidenziato nella presentazione dell'ordine del giorno anche
dalla sensibilità che comunque ha portato a recepire un dibattito
che poi si è tradotto nella modifica dell'articolo 11 perché, di
fatto, queste necessità ci sono, noi proporremo il seguente
emendamento: nel punto evidenziato toglieremmo "come ad esempio: "
e le tre citazioni. Il "Considerato" resta
tel quel
ma
aggiungiamo soltanto come ultimo punto "considerato che il DEFR
2023-2025 ha già previsto di intervenire sulla 14/2008" e poi,
nella parte impegnativa, semplicemente cambiamo l'ordine degli
addendi ma il risultato non cambia. La parte impegnativa diventa "a
predisporre un gruppo di lavoro tecnico-politico per la revisione
della legge regionale 14/2008, che dovrà coinvolgere il gruppo
interistituzionale sulle disabilità e la V Commissione consiliare".
Se a questo punto il collega Manfrin è d'accordo che la voti tutto
il Consiglio o solo voi, nel senso tutti i Capigruppo... secondo
me, l'ordine del giorno si può assolutamente votare.
Presidente -
Se ci dà il testo con le firme, poi lo
mettiamo in votazione. Ha chiesto la parola la consigliera Minelli,
ne ha facoltà.
Minelli (PCP) -
Anche prima di avere ascoltato le
modifiche proposte dall'Assessore, che anche noi condividiamo,
avevo comunque chiesto la parola per pronunciarci su questo ordine
del giorno, un ordine del giorno che ha un impegno condivisibile
proprio perché più volte abbiamo detto in quest'aula - ed è stato
esplicitato anche in Commissione - che la legge 14/2008 necessita
di modifiche.
Voglio sottolineare anche un altro aspetto: la legge sicuramente
è datata, e tutti se ne sono accorti, le associazioni per prime, le
famiglie delle persone con disabilità, però c'è un altro aspetto:
che parte di quella legge negli anni non è stata completamente
applicata, quindi c'è anche un problema di applicazione. Io credo
che se gli elementi che sono contenuti in quel testo legislativo
fossero stati applicati così come era l'intenzione del legislatore,
non ci troveremmo oggi, per una serie di questioni, ad avere i
problemi che conosciamo e che abbiamo.
Per quanto riguarda invece la parte specifica sull'articolo 11,
correttamente il collega Manfrin ha ricordato che l'emendamento
proposto da "La casa di sabbia" è un emendamento corposo che va a
operare una modifica importante su una legge e meglio è fare un
ragionamento sull'intero corpo della legge. L'articolo comunque,
così come è formulato nel disegno di legge 98, è un articolo che
noi riteniamo condivisibile, ancorché limitato a una situazione, a
una realtà, cioè quella delle persone con disabilità ultra
sessantacinquenni che risiedono in struttura e che sono a rischio
immediato direi addirittura di trasferimento. In qualche modo
quindi quell'articolo va a tamponare, come è corretto anche in una
Omnibus
, una situazione emergente, però certo condividiamo
che sia assolutamente necessario procedere, e anche con una certa
celerità e convinzione, alla modifica della legge 14/2008.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Per quanto riguarda il dibattito su
questo tema, sulla possibilità di intervenire adesso oppure
aspettare che ci siano altri mesi e altre possibilità, credo che
sarebbe stato più utile riprendere subito il tema, perché se va,
come è successo fino ad oggi, mesi e mesi di discussione, risultato
zero... se queste sono le proposte, noi riteniamo che siano deboli.
In quello che è stato detto c'è la possibilità, in quanto è stato
da tutti chiarito che noi non siamo intervenuti in precedenza,
perché su questo c'era un dibattito molto aperto nelle Commissioni,
allora tanto valeva prevedere di fare le modifiche e poi trovare
insieme... io credo che sarebbe stato molto meglio aspettare.
Presidente -
Altri interventi sull'ordine del giorno? Non
ci sono altri interventi, metto in votazione l'ordine del giorno
emendato come illustrato dall'assessore Marzi. La votazione è
aperta. La votazione è chiusa.
Presenti, votanti e favorevoli: 34
L'ordine del giorno è approvato all'unanimità.
Vi sono dichiarazioni di voto rispetto alla legge? Se non vi
sono interventi, metto in votazione la legge. Articolo 1, ci sono
interventi sull'articolo 1? Ha chiesto la parola il consigliere
Manfrin.
Manfrin (LEGA VDA) -
In realtà, io volevo prepararmi un
qualcosa da dire su quest'articolo, ma ho ritenuto che le
osservazioni del SAVT potessero essere lette a beneficio di tutta
quest'Aula così da prendere a prestito queste parole e chiarire
quindi anche quello che sarà il voto del nostro gruppo su
quest'articolo.
Procedo alla lettura: "Articolo 1, disposizioni in materia di
pesca, modificazione della legge regionale 11 agosto 1976 n. 34,
comma 3. La modifica di legge proposta non appare congruente con le
finalità esposte nella relazione, invero non risulta comprensibile
come si possono raggiungere obiettivi di razionalizzazione e
semplificazione delle procedure per il tramite del mero
trasferimento delle competenze dal Consiglio di amministrazione del
Comitato esecutivo verso il personale del Consorzio regionale per
la tutela e l'incremento dell'esercizio della pesca in Valle
d'Aosta. Preme inoltre evidenziare che, a differenza di quanto
sostenuto nella relazione, i compiti attribuiti al Segretario,
secondo il vigente quadro normativo, vengono assolti dal soggetto
componente del Consiglio di amministrazione del Comitato esecutivo
nella veste di amministratore e che solo casualmente possono essere
dipendenti dell'Amministrazione regionale. Si esprimono riserve
nell'attribuire ulteriori funzioni del personale dell'ente di
riferimento in considerazione della limitata dotazione di personale
dello stesso.
Come già rappresentato in occasione di altre audizioni, si
ritiene più opportuno il trasferimento delle competenze esercitate
dall'Ente Consorzio regionale per la tutela, l'incremento
dell'esercizio della pesca in Valle d'Aosta alle strutture
dipartimenti dell'Amministrazione regionale, con conseguente
trasferimento del personale interessato al fine di raggiungere,
come da relazione al disegno di legge 98/2023, una reale
semplificazione e razionalizzazione delle procedure e con essa
anche della spesa complessiva. Un'analisi delle competenze delle
strutture dipartimenti dell'Amministrazione regionale e dell'ente
di riferimento risultano spesso sovrapponibili con evidenti
problematiche gestionali delle stesse".
A fronte ovviamente di questo parere e di queste prese di
posizione, il gruppo della Lega si asterrà.
Presidente -
Vi sono altri interventi su quest'articolo?
Non vedo altre richieste di intervento. Metto in votazione
l'articolo 1... ha chiesto la parola l'assessore Carrel, a lei la
parola.
Carrel (PA) -
Solamente per ribadire quanto già detto
anche in Commissione, che quest'articolo è stato condiviso con
l'Associazione pesca, il Consorzio pesca ed è un articolo che va a
emendare l'organizzazione del Consorzio proprio per cercare di
rendere più efficienti anche i rapporti tra Consorzio e
Amministrazione regionale.
Sia da parte nostra che da parte del Consorzio quindi vi è la
volontà di agire in questo modo proprio per cercare di dare delle
regole chiare che vadano poi anche a essere abbinate al rispetto
degli equilibri anche tra Consorzio pesca e gli aspetti riguardanti
invece la caccia, dove abbiamo delle discipline e delle normative
completamente diverse. Quest'articolo inserito nell'
Omnibus
ha quest'intento, quindi sicuramente teniamo in considerazione di
quanto da lei detto ma dall'altra parte ci tengo a sottolineare che
quest'articolo è stato condiviso con il Consorzio e quindi la
maggioranza ovviamente lo voterà.
Presidente -
Ci sono altri interventi sull'articolo 1?
Dichiarazioni di voto? No. Metto in votazione l'articolo 1. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Planaz, Restano, Sammaritani)
L'articolo n. 1 è approvato.
Possiamo passare all'articolo n. 2. Stesso risultato o mettiamo
in votazione? Metto in votazione. La votazione è aperta. La
votazione è chiusa.
Presenti, votanti e favorevoli: 34
L'articolo n. 2 è approvato all'unanimità.
Articolo n. 3. Ci sono interventi? Metto in votazione. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Guichardaz Erika, Minelli)
L'articolo n. 3 è approvato.
Metto in votazione l'articolo n. 4. La votazione è aperta. La
votazione è chiusa.
Presenti, votanti e favorevoli: 35
L'articolo n. 4 è approvato all'unanimità.
Metto in votazione l'articolo n. 5... c'è l'intervento del
consigliere Distort per dichiarazione di voto, ne ha facoltà.
Distort (LEGA VDA) -
Solo per un chiarimento che discende
da una frase assolutamente nota: "date a Cesare quel che è di
Cesare". In riferimento all'articolo 5, ricordiamo che a febbraio
del 2022 avevamo presentato come gruppo Lega, a mia prima, firma
una mozione: "impegno ad avviare un'indagine preliminare per
l'individuazione di un percorso legislativo volto alla definizione
di criteri di realizzazione di bacini di medie, piccole e micro
dimensioni per lo stoccaggio dell'acqua per il contrasto
all'inaridimento del suolo e per una più efficace attività
antincendio". Noi chiedevamo al Governo regionale di avviare,
attraverso gli uffici regionali, un'indagine preliminare per
l'individuazione di un percorso legislativo che conduca alla
definizione dei criteri di realizzazione di bacini di medie,
piccole e micro dimensioni per lo stoccaggio dell'acqua e delle
relative misure di incentivazione per privati e aziende, al fine di
contribuire con immediatezza al contrasto dell'inaridimento del
suolo e per dotare altresì la nostra Regione di idonei bacini
opportunamente distribuiti sul territorio nell'ottica di una più
efficace attività antincendio.
Il Consiglio si era espresso con 14 voti favorevoli, quindi il
gruppo Lega, il gruppo Forza Italia e il gruppo Pour l'Autonomie,
mentre tutti gli altri presenti in Consiglio si sono astenuti,
pertanto quest'impegnativa, questa mozione non era stata
approvata.
Siccome la speranza è l'ultima a morire, si tratta volte di
sedersi sulla riva del fiume e aspettare e così è successo.
Sicuramente l'ingresso in maggioranza di Pour l'Autonomie è un
endorsement
dovuto, assessore Carrel e collega Rollandin,
sicuramente ha portato i suoi risultati e, a distanza di più di un
anno, queste aspettative finalmente sono state accolte, la nostra
proposta è stata accolta, pertanto il nostro voto sarà
favorevole.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Per ricordare che sul tema dei piccoli
bacini a scopo irriguo eravamo intervenute fin da luglio dello
scorso anno in fase di assestamento, presentando un'iniziativa per
chiedere uno studio mirato per quest'obiettivo. In quel caso -
quindi il consigliere Distort può consolarsi - i voti erano stati 2
e non 14, quindi vuol dire che con la pazienza e il tempo maturano
anche le nespole, quell'idea poi è stata raccolta da altri, portata
avanti, in qualche maniera però modificata.
Quando in Commissione abbiamo discusso di quest'articolo,
abbiamo voluto chiedere... perché non è specificato ma i tecnici
sono stati precisi in questo senso, che non si tratta di piccoli
bacini di accumulo che prevedranno la raccolta delle acque piovane
e delle acque meteoriche, bensì i
rus
, i ruscelli e via di
questo passo.
C'è poi un comma nell'articolo che in pratica dice che la
disposizione che si va ad approvare prevale sulle norme dei piani
regolatori e le sostituisce. Semplicemente i Comuni possono
individuare le zone dove non ammettere la realizzazione, dopodiché
qualsiasi cosa che viene fatta passa, senza che il piano regolatore
sia in qualche modo sovrano sugli interventi che vengono fatti in
quel Comune. È un'interpretazione, è una scelta che non
condividiamo, continuiamo a credere che doveva essere fatta
un'azione ben diversa su quest'obiettivo; si tratta - è vero - di
bacini molto piccoli, sotto i 100 metri cubi, quindi destinati
sostanzialmente non a superfici coltivate da aziende agricole ma a
orti, prati e comunque terreni molto più limitati. Non solo, si fa
riferimento anche a manufatti, questo c'è stato detto in
Commissione, già costruiti, già fatti e non da costruire
ex
novo
.
Ci sembra quindi un intervento comunque che non va proprio nella
direzione di quello che avevamo auspicato, per cui il nostro sarà
un voto di astensione.
Presidente -
Se non vi sono altri interventi, metto in
votazione. La votazione è aperta. La votazione è chiusa.
Presenti: 35
Votanti: 32
Favorevoli: 32
Astenuti: 3 (Erika Guichardaz, Minelli, Restano)
L'articolo n. 5 è approvato.
Metto in votazione l'articolo 6. Vi sono interventi su
quest'articolo? Non ne vedo, metto in votazione. La votazione è
aperta. La votazione è chiusa.
Presenti, votanti e favorevoli: 35
L'articolo n. 6 è approvato all'unanimità.
Metto in votazione l'articolo n. 7. Vi sono richieste di
intervento per dichiarazioni di voto? Non vedo richieste. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz, Minelli)
L'articolo n. 7 è approvato.
Passiamo ora all'articolo n. 8. Ci sono interventi su questo
articolo o dichiarazioni di voto? Non vedo prenotazioni. Metto in
votazione. La votazione è aperta. La votazione è chiusa.
Presenti, votanti e favorevoli: 35
L'articolo n. 8 è approvato all'unanimità.
Articolo 9. Ci sono richieste di intervento? Non ne vedo. Metto
in votazione l'articolo n. 9. La votazione è aperta. La votazione è
chiusa.
Presenti: 34
Votanti: 32
Favorevoli: 32
Astenuti: 2 (Erika Guichardaz, Minelli)
L'articolo n. 9 è approvato.
Articolo n. 10. Ci sono interventi? Non ve ne sono. La votazione
è aperta. La votazione è chiusa.
Presenti, votanti e favorevoli: 35
L'articolo n. 10 è approvato all'unanimità.
Posso dare lo stesso risultato per l'articolo n. 11? Stesso
risultato. Metto in votazione l'articolo n. 12. La votazione è
aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz, Minelli)
L'articolo n. 12 è approvato.
All'articolo n. 13 c'è l'emendamento n. 1 della V Commissione.
Votiamo l'emendamento. La votazione è aperta. La votazione è
chiusa.
Presenti, votanti e favorevoli: 35
L'emendamento n. 1 è approvato all'unanimità.
Metto in votazione l'articolo n. 13. La votazione è aperta. La
votazione è chiusa.
Presenti: 35
Votanti: 21
Favorevoli: 21
Astenuti: 14 (Aggravi, Baccega, Brunod, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Restano,
Sammaritani)
L'articolo n. 13 è approvato.
Articolo n. 14. Se non vi sono richieste di intervento, lo metto
in votazione. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 14 è approvato.
Articolo n. 15. Ha chiesto la parola il consigliere Distort, ne
ha facoltà.
Distort (LEGA VDA) -
Non vorrei apparire puntiglioso,
però siccome per Tommaso D'Aquino la verità è
adaequatio
intellectus ad rem
, allora, proprio per questo beneficio di
verità, vogliamo ricordare che esprimiamo soddisfazione al fatto
che a marzo 2023, quindi recentemente, avevamo presentato una
mozione: "Modifica del protocollo di riammissione a scuola dopo un
periodo di malattia degli allievi finalizzata all'abolizione
dell'obbligatorietà di presentazione del certificato medico" in cui
impegnavamo, tra l'altro, con un'impegnativa poi condivisa con
l'assessore competente Marzi, il Governo regionale a portare in
Consiglio regionale un disegno di legge nel minor tempo possibile
di abolizione di tale certificazione medica a scuola, salvo quando
la certificazione ovviamente sia richiesta da misure di profilassi
previste a livello nazionale e internazionale per esigenze di
sanità pubblica. Questa è la storia a lieto fine di una proposta da
noi presentata che ha riscosso l'attenzione e l'accettazione da
parte del Governo con un'assunzione di una promessa formulata dal
Governo, promessa che ovviamente dobbiamo affermare essere stata
mantenuta.
In questo progetto, in questa visione che ha in noi
indubbiamente la paternità quindi chiaramente non possiamo
astenerci e assolutamente il nostro voto sarà a favore.
Presidente -
Metto in votazione l'articolo n. 15. La
votazione è aperta. La votazione è chiusa.
Presenti, votanti e favorevoli: 35
L'articolo n. 15 è approvato all'unanimità.
Articolo n. 16, se non ci sono interventi, lo metto in
votazione... consigliere Aggravi a lei la parola.
Aggravi (LEGA VDA) -
Per dichiarazione di voto. Su
quest'articolo il mio gruppo si asterrà in coerenza con quello che
è stato sia sul finire in parte della scorsa legislatura ma anche
di questa l'atteggiamento relativamente alla materia chiamiamola di
riforma complessiva del sistema non soltanto dei Segretari comunali
ma degli Enti locali.
Noi riteniamo, lo abbiamo sempre detto e lo ribadiamo, la
necessità che ci sia un unico intervento, o comunque un intervento
coerente di riforma dell'intero sistema, perché già com'è successo,
in particolare sulla parte dei Segretari comunali, la proposta e le
modifiche che sono state fatte quelle nel tempo non hanno permesso
di dare, almeno dal nostro punto di vista, direi anche da
un'analisi oggettiva, una risposta reale agli Enti locali.
Riteniamo quindi che quest'articolo, in coerenza con il nostro
atteggiamento fino ad oggi, non sia accoglibile e attendiamo che
quando finalmente si riuscirà ad affrontare la tematica sia legata
ai Segretari comunali, ma direi in generale di tutto il sistema
degli Enti locali e - perché no? - fare anche un ragionamento
sull'Albo unico della dirigenza.
Presidente -
Possiamo aprire la votazione. La votazione è
aperta. La votazione è chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Minelli, Perron, Planaz,
Sammaritani)
L'articolo n. 16 è approvato.
Metto in votazione l'articolo n. 17 se non ci sono interventi...
non vedo dichiarazioni di voto. La votazione è aperta. La votazione
è chiusa.
Presenti, votanti e favorevoli: 35
L'articolo n. 17 è approvato all'unanimità.
Se non ci sono richieste di intervento, non ne vedo, metto in
votazione l'articolo n. 18. La votazione è aperta. La votazione è
chiusa.
Presenti, votanti e favorevoli: 35
L'articolo n. 18 è approvato all'unanimità.
All'articolo n. 19 c'è la richiesta di intervento per
dichiarazione di voto del consigliere Aggravi, ne ha facoltà.
Aggravi (LEGA VDA) -
Anche in questo caso per annunciare
il voto di astensione del gruppo della Lega Vallée d'Aoste,
qualcuno negli interventi di discussione generale ha in parte già
affrontato questo tema.
Di fatto quest'articolo - lo abbiamo già detto nell'analisi che
è stata fatta in Commissione - è una sorta di pacchetto tutto
incluso, dove ci troviamo grosso modo quattro tematiche: la prima,
quella relativa alla figura del capo dei servizi di segreteria, tra
l'altro, su quest'aspetto fu approvato un ordine del giorno che
adesso vorremmo anche capire chi oggi ha l'onere della delega di
riferimento che cosa pensa di quell'ordine del giorno e che cosa si
stia facendo su questa figura e in generale anche rispetto alla
dotazione delle segreterie scolastiche, che, come nelle note anche
delle sigle sindacali, si sottolinea appunto l'attuale stato di
carenza o di sofferenza io direi, perché sulla carenza ogni tanto
bisogna poi andare a fondo un po' come in senso lato su tutte le
organizzazioni.
Si trova poi l'annosa questione delle PPO, che va un po' legata
al discorso che facevo prima, ovvero della necessità di fare una
riforma completa e definita della possibile nuova organizzazione
dell'Amministrazione, su questo forse non ci troviamo completamente
d'accordo con chi, almeno per questa tipologia, vorrebbe una sorta
di selezione, ma forse per chi crede un po' di più nello
spoil
system
ci dovrebbe essere anche la possibilità di fare delle
scelte, ma che poi siano anche contemperate da obiettivi e
risultati, quindi anche una valorizzazione dell'assegnazione di
determinati incarichi, in senso lato, all'interno anche di
quest'articolo, si dà una visione dell'ombra che si sta avvicinando
relativamente poi alle risultanze dello studio della SDA Bocconi,
che sarà poi oggetto anche di analisi, io spero approfondita e
ragionata sia dalla maggioranza, sia dalle forze di opposizione, in
generale anche nelle deputate sedi e nelle Commissioni, che quindi
ci permetterà forse finalmente di avere quella visione di insieme
che è necessaria quando si vanno a fare delle valutazioni e delle
scelte in termini di riforma proprio per evitare di andare a fare
delle norme taccone, tampone o magari
ad personam
che non
aiutano sicuramente la definizione in maniera puntuale ed
efficiente di un sistema complesso come quello dell'organizzazione
regionale.
Per questo oggi diciamo di no a un pacchetto completo che ha
insieme tutta una serie di aspetti, che, in realtà, dovrebbero
essere trattati in modo ben diverso.
Presidente -
Metto in votazione l'articolo n. 19. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 19 è approvato.
Articolo n. 20, se non ci sono interventi, lo metto in
votazione. Non ne vedo, la votazione è aperta. La votazione è
chiusa.
Presenti, votanti e favorevoli: 35
L'articolo n. 20 è approvato all'unanimità.
Articolo n. 21. Ha chiesto la parola il consigliere Distort per
dichiarazione di voto, ne ha facoltà.
Distort (LEGA VDA) -
In questo caso voglio semplicemente
far presente che prima che la scienza individuasse le conoscenze di
indagine sul DNA, esisteva il detto:
Mater semper certa pater
incertus.
Allora, a scanso di equivoci, vogliamo ufficializzare
il riconoscimento della nostra paternità su quanto contenuto in
particolare alla lettera c), la soppressione del comma 7
dell'articolo 95 della legge 11/1998, che portava l'obbligatorietà
assoluta di presenza di canne fumarie non coerente con la
tecnologia e con le tecniche che si sono sviluppate nell'ambito
edilizio impiantistico.
Con riconoscimento che ancora una
volta, attraverso una nostra mozione, noi quindi impegnavamo il
Governo regionale a predisporre nel primo intervento legislativo
utile una modifica dell'articolo 95, comma 7, della legge regionale
11/1998 in materia di obbligo di canne fumarie nei fabbricati ad
alta prestazione energetica, noi chiedevamo l'eliminazione di
questo obbligo e, di conseguenza, sempre per adeguamento alla
disponibilità che offre l'attuale tecnologia. In tal senso il
nostro voto, essendo padri che riconosciamo onori e oneri questo
nostro figlio, sarà un voto favorevole.
Presidente -
La votazione è aperta. La votazione è
chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz, Minelli)
L'articolo n. 21 è approvato.
Articolo n. 22, non vedo richieste di interventi, lo metto in
votazione. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 22 è approvato.
Articolo n. 23. Ci sono richieste di intervento? Non ne vedo, lo
metto in votazione. La votazione è aperta. La votazione è
chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
L'articolo n. 23 è approvato.
L'articolato è stato votato, votiamo la legge nel suo insieme.
Vi sono dichiarazioni di voto? Se non vi sono, metto la votazione
la legge nel suo insieme. La votazione è aperta. La votazione è
chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Restano, Sammaritani)
La legge è approvata.
