Classificazione
ASSISTENZA SOCIALE
Assistenza socio-sanitaria



Oggetto del Consiglio n. 1027 del 15 dicembre 2004 - Resoconto
OGGETTO N. 1027/XII - Disegno di legge: "Disciplina delle
istituzioni pubbliche di assistenza e beneficenza, trasformate ai
sensi dell'articolo 37 della legge regionale 15 dicembre 2003, n.
21 (Legge finanziaria per gli anni 2004/2006). Abrogazione della
legge regionale 12 luglio 1996, n. 18".
Articolo 1
(Finalità ed oggetto)
1. Al fine di garantire una gestione dei servizi
socio-assistenziali, socio-sanitari ed educativi ispirata ai
principi di efficienza e di efficacia, di solidarietà, di
sussidiarietà e di adeguatezza, la presente legge disciplina le
istituzioni pubbliche di assistenza e di beneficenza pubblica,
trasformate e riordinate ai sensi dell'articolo 37 della legge
regionale 15 dicembre 2003, n. 21 (Legge finanziaria per gli anni
2004/2006), con particolare riguardo alla Casa di riposo G.B.
Festaz/Maison de repos J.B. Festaz, trasformata in azienda pubblica
di servizi alla persona.
Articolo 2
(Partecipazione al sistema dei servizi socio-assistenziali,
socio-sanitari ed educativi)
1. Gli enti, pubblici e privati, di cui all'articolo 1
partecipano al sistema regionale di erogazione dei servizi
socio-assistenziali, socio-sanitari ed educativi, nonché agli
organismi di programmazione delle attività svolte sul territorio
regionale nei medesimi settori.
CAPO II
DISCIPLINA DELLA CASA DI RIPOSO
G.B. FESTAZ/MAISON DE REPOS J.B. FESTAZ, TRASFORMATA IN
AZIENDA DI SERVIZI ALLA PERSONA
SEZIONE I
ORGANI E FUNZIONAMENTO
Articolo 3
(Natura e organizzazione)
1. La Casa di riposo G.B. Festaz/Maison de repos J.B. Festaz,
trasformata in azienda pubblica di servizi alla persona ai sensi
dell'articolo 37, comma 2, della l.r. 21/2003, di seguito
denominata azienda, è ente pubblico, dotato di autonomia
statutaria, patrimoniale, contabile, finanziaria e
gestionale.
2. L'azienda informa la propria attività a criteri di
efficacia, efficienza, economicità e qualità del servizio erogato,
nel rispetto del pareggio di bilancio, attraverso l'equilibrio dei
costi e dei ricavi, compresi, tra questi ultimi, i trasferimenti
regionali.
3. L'azienda informa inoltre il proprio funzionamento e la
propria attività al principio della distinzione tra funzioni di
indirizzo e di programmazione e funzioni di organizzazione e di
gestione.
Articolo 4
(Statuto e regolamento di organizzazione)
1. Il funzionamento dell'azienda è disciplinato dallo
statuto, deliberato dal consiglio di amministrazione dell'azienda
nel rispetto della normativa vigente, della presente legge, delle
finalità originarie indicate nelle tavole di fondazione, nonché
degli obblighi derivanti da eredità, legati o donazioni nel tempo
acquisiti.
2. Il consiglio di amministrazione dell'azienda adotta un
proprio regolamento con il quale è disciplinata l'organizzazione
interna, nonché sono definiti i requisiti e le modalità di
assunzione del personale, nel rispetto del principio della
programmazione delle assunzioni e della imparzialità e pubblicità
delle procedure selettive alle stesse preordinate. Il regolamento
di organizzazione definisce inoltre, nel rispetto del contratto
collettivo di lavoro, le cause di cessazione del rapporto di
lavoro, nonché i principi generali di condotta ai quali deve
improntarsi il comportamento dei dipendenti, anche al fine di
assicurare l'efficienza e la qualità del servizio erogato.
3. Lo statuto, il regolamento di organizzazione e le relative
modificazioni, deliberati con il voto favorevole della maggioranza
dei due terzi dei componenti il consiglio di amministrazione, sono
approvati dalla Giunta regionale, con le modalità di cui
all'articolo 10.
Articolo 5
(Organi dell'azienda ed organo di revisione)
1. Sono organi dell'azienda:
a) il presidente;
b) il consiglio di amministrazione;
c) l'organo di revisione contabile.
2. Il presidente è individuato tra i componenti del consiglio
di amministrazione, in modo che esso rappresenti gli interessi
originali dei soci fondatori secondo le modalità indicate dallo
statuto.
3. In caso di assenza o di impedimento temporaneo del
presidente, qualora lo statuto non contempli la figura del vice
presidente, le funzioni sono svolte dal consigliere delegato o, in
difetto, dal consigliere più anziano di nomina o, in caso di
contemporanea nomina, dal più anziano di età.
4. Il consiglio di amministrazione dura in carica cinque anni
ed è composto da sette membri designati, rispettivamente, tre dalla
Giunta regionale, due dal Comune di Aosta e due dalla Diocesi di
Aosta. I componenti del consiglio di amministrazione nominati
successivamente all'insediamento, in sostituzione di altri
dimessisi, decaduti o altrimenti cessati dalla carica, restano in
carica fino alla scadenza naturale dell'organo. Alle designazioni
di competenza della Giunta regionale si applicano le disposizioni
di cui alla legge regionale 10 aprile 1997, n. 11 (Disciplina delle
nomine e delle designazioni di competenza regionale).
5. Le dimissioni, la decadenza o la cessazione dalla carica,
altrimenti determinatesi, della maggioranza dei componenti il
consiglio di amministrazione determina la decadenza dell'intero
collegio. In tal caso, la Giunta regionale provvede alla nomina di
un commissario per l'amministrazione ordinaria dell'azienda, con il
compito di provvedere agli adempimenti necessari alla
ricostituzione degli organi ordinari, oltre che al compimento degli
atti indifferibili ed urgenti. Al commissario competono i compensi
stabiliti dalla Giunta regionale con l'atto di nomina.
6. L'organo di revisione assicura la vigilanza sulla gestione
amministrativa e contabile dell'azienda. Esso può essere costituito
in forma collegiale o monocratica. Lo statuto ne determina la
composizione, la durata e le modalità di nomina.
7. I revisori dei conti devono essere scelti tra gli iscritti
nel registro dei revisori contabili e non possono assumere, presso
l'azienda o presso organismi ad essa collegati, rapporti di lavoro,
di consulenza ovvero altri rapporti di natura patrimoniale che ne
compromettano l'indipendenza.
8. Oltre alle cause di incompatibilità e di esclusione di cui
agli articoli 5 e 6 della l.r. 11/1997, la carica di componente del
consiglio di amministrazione o di revisore dei conti è
incompatibile con le seguenti cariche:
a) sindaco, assessore comunale, presidente o assessore di
comunità montana;
b) amministratore o dirigente di enti, pubblici e privati,
con i quali l'azienda intrattenga rapporti di natura patrimoniale o
di consulenza legale, amministrativa e tecnica, o che svolgano
attività concorrenziale con l'azienda.
9. Le incompatibilità di cui al comma 8 devono essere rimosse
entro trenta giorni dalla nomina. In caso di inadempimento,
l'interessato decade automaticamente dalla carica. La decadenza è
dichiarata dal consiglio di amministrazione alla scadenza del
predetto termine.
10. I componenti del consiglio di amministrazione prestano la
loro funzione gratuitamente, salvo il rimborso delle spese
effettivamente sostenute e documentate. L'azienda può stipulare
contratti di assicurazione contro i rischi derivanti agli
amministratori dall'espletamento del proprio mandato.
11. Ai revisori dei conti è assegnato un compenso stabilito
con deliberazione della Giunta regionale.
Articolo 6
(Attribuzioni e funzionamento degli organi)
1. Il presidente è il legale rappresentante dell'azienda e la
rappresenta in giudizio, previa autorizzazione ad agire o a
resistere del consiglio di amministrazione. Il presidente convoca e
presiede le sedute del consiglio di amministrazione, ne stabilisce
l'ordine del giorno ed esercita ogni altra funzione attribuitagli
dallo statuto.
2. Il consiglio di amministrazione è l'organo di indirizzo,
di programmazione e di controllo. In particolare, esso definisce
gli obiettivi e i programmi dell'azienda, verificando la
rispondenza dei risultati della gestione con gli indirizzi
impartiti e gli obiettivi fissati.
3. Spetta in ogni caso al consiglio di
amministrazione:
a) approvare lo statuto e le relative modificazioni;
b) approvare i regolamenti dell'azienda e le relative
modificazioni;
c) approvare il bilancio di previsione, il rendiconto e il
bilancio di esercizio;
d) approvare i piani e i programmi dell'azienda, in
conformità agli indirizzi della programmazione regionale in
materia;
e) deliberare l'acquisto e la cessione di beni immobili,
nonché l'accettazione di eredità, legati e donazioni;
f) approvare la dotazione organica dell'azienda, su proposta
del direttore;
g) approvare le proposte di convenzioni;
h) designare i rappresentanti dell'azienda presso altri enti
o istituzioni.
4. Le sedute del consiglio di amministrazione sono valide con
la partecipazione della maggioranza assoluta dei
componenti.
5. Le deliberazioni, salva diversa previsione di legge o di
statuto, sono adottate con il voto favorevole della maggioranza dei
presenti. In caso di parità, prevale il voto del
presidente.
6. Sono comunque adottate con il voto unanime dei presenti le
deliberazioni concernenti la cessione o l'acquisto, anche a titolo
gratuito, di beni immobili, di eredità e di legati.
7. Il consigliere che, a qualsiasi titolo, abbia interesse
nell'argomento in discussione o in votazione deve astenersi dal
parteciparvi. Analogo dovere di astensione sussiste allorquando
l'interesse riguardi il coniuge del consigliere, ovvero suoi
parenti fino al quarto grado o suoi affini entro il secondo
grado.
Articolo 7
(Direttore)
1. Il direttore dell'azienda è nominato dal consiglio di
amministrazione.
2. L'incarico di direttore è conferito a soggetti in possesso
dei seguenti requisiti:
a) diploma di laurea;
b) competenze derivanti da qualificata e comprovata attività
professionale o esperienza gestionale, almeno quinquennale;
c) conoscenza della lingua francese, da accertare con le
modalità previste dalle norme vigenti in materia di accesso del
personale con qualifica dirigenziale, salvo che l'accertamento non
sia già stato conseguito ai fini dell'accesso presso altre
pubbliche amministrazioni per fasce funzionali
corrispondenti.
3. Nel caso in cui l'esperienza quinquennale di cui al comma
2, lettera b), sia maturata nell'ambito di strutture
socio-sanitarie residenziali, l'incarico di direttore può essere
conferito anche a soggetti in possesso del diploma di scuola
secondaria di secondo grado.
4. Il rapporto di lavoro del direttore è a tempo pieno ed
esclusivo, regolato da contratto di diritto privato, a tempo
determinato, per un periodo comunque non superiore alla durata del
consiglio di amministrazione. Il contratto può essere rinnovato
alla scadenza.
5. Il direttore in scadenza resta comunque in carica sino
alla nomina del nuovo direttore.
6. Il trattamento economico del direttore è determinato dal
consiglio di amministrazione.
7. In virtù dell'esclusività del rapporto, l'incarico di
direttore è incompatibile con lo svolgimento di altra attività
lavorativa, dipendente o autonoma. Per i lavoratori dipendenti,
l'incompatibilità si intende rimossa con il collocamento in
aspettativa, senza retribuzione, in conformità a quanto previsto
dai rispettivi contratti di lavoro.
8. Il consiglio di amministrazione dichiara la decadenza del
direttore e recede dal contratto nei casi di esclusione e di
incompatibilità di cui agli articoli 5 e 6 della l.r. 11/1997,
nonché nei casi di incompatibilità di cui all'articolo 5, comma 8,
se il direttore non abbia rimosso l'impedimento entro trenta giorni
dal suo verificarsi. Il consiglio di amministrazione dichiara
inoltre la decadenza del direttore e recede dal contratto quando
abbia valutato negativamente i risultati della gestione, con le
modalità stabilite dal regolamento di organizzazione, nel rispetto
del contratto di lavoro.
9. Con l'atto che dichiara la decadenza del direttore ai
sensi del comma 8, il consiglio di amministrazione dispone, sino
alla nomina del nuovo direttore e per un periodo comunque non
superiore a sei mesi, l'assegnazione delle funzioni direttive ad
altro dipendente dell'azienda; al sostituto è assicurato il
trattamento economico previsto per il direttore nel contratto
risolto.
Articolo 8
(Compiti del direttore)
1. Il direttore è responsabile della gestione finanziaria,
tecnica ed amministrativa dell'azienda, della quale egli è tenuto
ad assicurare la conformità agli obiettivi fissati e agli indirizzi
impartiti dal consiglio di amministrazione. Il direttore è inoltre
responsabile della regolare compilazione e tenuta dei libri
relativi all'amministrazione, nonché della corretta impostazione e
conservazione dell'archivio dell'azienda.
2. Spettano in particolare al direttore tutti gli adempimenti
che non siano altrimenti riservati agli organi dell'azienda,
compresa l'adozione degli atti, anche negoziali, che impegnano
l'azienda all'esterno e di quelli concernenti la gestione del
personale.
SEZIONE II
CONTROLLI, BILANCIO, PATRIMONIO
E PERSONALE
Articolo 9
(Controlli interni)
1. L'azienda, nell'ambito della propria autonomia
organizzativa, si dota di sistemi di valutazione interna diretti ad
accertare la correttezza, l'efficacia e l'economicità della
gestione tecnica e amministrativa, nonché di metodologie e di
sistemi di verifica per il controllo della qualità dei servizi e
delle prestazioni rese.
Articolo 10
(Controlli esterni)
1. Sono soggetti ad approvazione i seguenti atti dell'azienda
ed ogni loro successiva modificazione:
a) lo statuto;
b) il regolamento di organizzazione e di contabilità;
c) il bilancio di previsione, il rendiconto e il bilancio di
esercizio;
d) la dotazione organica.
2. Al fine dell'approvazione, l'azienda trasmette le
deliberazioni concernenti gli atti di cui al comma 1 alla struttura
regionale competente in materia di politiche sociali, entro dieci
giorni dalla loro adozione. La struttura formula le proprie
osservazioni nei trenta giorni successivi, salva interruzione del
termine per la richiesta di integrazioni e chiarimenti, e trasmette
alla Giunta regionale proposta motivata di approvazione o di
diniego dell'approvazione.
3. L'atto si intende approvato se all'azienda non è
comunicato un provvedimento motivato di diniego dell'approvazione
entro quarantacinque giorni dalla trasmissione dello stesso ovvero
dal ricevimento delle integrazioni e dei chiarimenti eventualmente
richiesti all'azienda ai sensi del comma 2.
4. Il consiglio di amministrazione dell'azienda può essere
sciolto in caso di gravi violazioni di legge o di statuto, di gravi
irregolarità nella gestione amministrativa, contabile e
patrimoniale, di mancato perseguimento delle finalità statutarie o
di gravi inefficienze riscontrate nell'erogazione delle
prestazioni.
5. Lo scioglimento è disposto dalla Giunta regionale che
nomina, contestualmente, un commissario. Al commissario nominato si
applicano le disposizioni di cui all'articolo 5, comma 5.
Articolo 11
(Bilancio e contabilità)
1. L'azienda adotta la contabilità finanziaria e la
contabilità economico-patrimoniale, secondo le norme del codice
civile.
2. L'azienda si dota di un regolamento di contabilità che
stabilisce, in particolare:
a) la ripartizione delle competenze tra i soggetti
dell'azienda preposti alla programmazione, all'adozione e
all'attuazione degli atti di gestione economica e finanziaria, ove
non stabilita dalla presente legge e dallo statuto;
b) la tipologia e le modalità dei controlli interni di cui
all'articolo 9;
c) la disciplina dell'attività contrattuale
dell'azienda;
d) l'eventuale istituzione di un servizio di economato per la
gestione delle spese di non rilevante ammontare.
3. L'unità temporale della gestione del bilancio è l'anno
finanziario. Esso inizia il 1° gennaio e termina il 31
dicembre.
4. Il consiglio di amministrazione delibera il bilancio
preventivo e il rendiconto, nonché il bilancio di esercizio. Il
bilancio preventivo è approvato entro il 31 ottobre. Il bilancio di
esercizio e il rendiconto sono approvati entro il 30
aprile.
5. Qualora entro il 31 dicembre il bilancio preventivo non
risulti ancora esecutivo, il consiglio di amministrazione può
deliberarne la gestione provvisoria, nei limiti di un dodicesimo
degli stanziamenti previsti per ciascun mese, per un periodo
comunque non superiore a quattro mesi.
6. In caso di inadempimento degli obblighi di cui al comma 4,
la Giunta regionale, previa diffida ad adempiere entro un congruo
termine, nomina un commissario per la predisposizione e
l'approvazione del bilancio e del rendiconto. Al commissario
competono i compensi stabiliti con l'atto di nomina.
Articolo 12
(Patrimonio e fonti di finanziamento)
1. Il patrimonio dell'azienda è costituito dal patrimonio
immobiliare e mobiliare di proprietà, inventariato all'atto della
trasformazione, nonché dai beni successivamente acquisiti
nell'esercizio dell'attività dell'azienda, anche a titolo di
liberalità.
2. La Regione, per la gestione di servizi socio-assistenziali
e socio-sanitari, assicura all'azienda un finanziamento, le cui
modalità sono stabilite dalla Giunta regionale con propria
deliberazione, secondo il sistema della quota capitaria, in
relazione diretta con il numero e la tipologia degli ospiti, tenuto
anche conto della qualità dei servizi erogati.
Articolo 13
(Personale)
1. Il rapporto di lavoro dei dipendenti dell'azienda ha
natura privatistica ed è disciplinato da contratti collettivi di
lavoro stipulati, secondo i criteri e le modalità di cui al titolo
III della legge regionale 23 ottobre 1995, n. 45 (Riforma
dell'organizzazione dell'amministrazione regionale della Valle
d'Aosta e revisione della disciplina del personale), dall'Agenzia
regionale per le relazioni sindacali, istituita ai sensi
dell'articolo 46 della medesima legge, in rappresentanza
dell'azienda, sulla base delle direttive impartite dal Presidente
della Regione, sentito il consiglio di amministrazione ed in
conformità alle direttive impartite ad altre aziende o agenzie
analoghe, operanti sul territorio regionale.
2. Ai sensi dell'articolo 37, comma 3, della l.r. 21/2003, e
comunque fino alla stipulazione del nuovo contratto collettivo di
lavoro, al personale dipendente dell'azienda continua ad applicarsi
il contratto collettivo di lavoro vigente al momento della
trasformazione in azienda.
3. Il nuovo contratto collettivo di lavoro, stipulato con le
modalità di cui al comma 1, assicura ai dipendenti dell'azienda il
trattamento economico e giuridico in godimento al momento della
trasformazione in azienda, compresa l'anzianità di servizio
maturata; il trattamento economico in godimento è assicurato
mediante il riconoscimento di un assegno ad personam non
riassorbibile con i futuri aumenti contrattuali.
CAPO III
DISPOSIZIONI FINALI, TRANSITORIE E FINANZIARIE
Articolo 14
(Abrogazione)
1. La legge regionale 12 luglio 1996, n. 18, è
abrogata.
Articolo 15
(Disposizioni transitorie)
1. I soggetti competenti alle designazioni dei componenti il
consiglio di amministrazione dell'azienda ai sensi dell'articolo 5,
comma 4, vi provvedono entro tre mesi dalla data di entrata in
vigore della presente legge. Il presidente in carica alla data di
entrata in vigore della presente legge provvede alla convocazione
della seduta di insediamento non oltre quindici giorni
dall'acquisizione dell'ultimo provvedimento di designazione. Il
consiglio di amministrazione in carica alla data di entrata in
vigore della presente legge è comunque prorogato fino
all'insediamento del nuovo organo di amministrazione.
2. Il consiglio di amministrazione, nominato ai sensi del
comma 1, adotta lo statuto, conformandosi alle disposizioni della
presente legge, entro tre mesi dal suo insediamento; in attesa
dell'adozione, si applica lo statuto vigente alla data di entrata
in vigore della presente legge.
3. Sino all'adozione della deliberazione di cui all'articolo
12, comma 2, i rapporti finanziari tra la Regione e l'azienda
rimangono disciplinati dalla convenzione stipulata ai sensi
dell'articolo 4 della l.r. 18/1996, in essere alla data di entrata
in vigore della presente legge.
4. Sino all'adozione del regolamento di contabilità di cui
all'articolo 11, comma 2, trovano applicazione le disposizioni di
contabilità già applicate dall'azienda al momento della
trasformazione.
5. Il direttore in carica alla data di entrata in vigore
della presente legge è prorogato sino alla scadenza naturale del
contratto.
Articolo 16
(Disposizioni finanziarie)
1. Le spese derivanti dall'applicazione della presente legge,
valutate in annui euro 2.120.000 a decorrere dall'anno 2005,
trovano copertura nello stato di previsione della spesa del
bilancio pluriennale della Regione per il triennio 2004/2006
nell'obiettivo programmatico 2.2.3.03. (Assistenza sociale e
beneficenza pubblica) nel Fondo regionale per le politiche sociali
di cui al capitolo 61310, previsto dall'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/2004), come
modificato dalla legge regionale 11 dicembre 2001, n. 38 (Legge
finanziaria per gli anni 2002/2004), secondo le modalità di cui
all'articolo 22, comma 3, della l.r. 38/2001 stessa.
Articolo 17
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione sul Bollettino ufficiale della Regione.
Président - La parole au rapporteur, Conseiller Cesal.
Cesal (UV) - Devo premettere che la presente relazione è stata
redatta congiuntamente con il relatore della II Commissione,
collega Adriana Viérin.
Il decreto legislativo 4 maggio 2001 n. 207, attuativo della
legge 8 dicembre 2000 n. 328 (legge quadro per la realizzazione del
sistema integrato di interventi e servizi sociali), definisce, nel
dettaglio, la nuova disciplina delle IPAB in sostituzione di quella
posta dalla legge 17 luglio 1890, n. 6972 (cosiddetta "legge
Crispi"), sancendone la definitiva abrogazione alla data di entrata
in vigore del suddetto decreto legislativo. Il decreto ha previsto
la trasformazione obbligatoria delle istituzioni in questione in
aziende di pubblici servizi od in persone giuridiche di diritto
privato. Si stabilisce inoltre che per le istituzioni che erogano
direttamente servizi assistenziali la trasformazione debba avvenire
in aziende pubbliche di servizi alla persona. Per operare la
trasformazione il riferimento non può che essere dunque al decreto
legislativo n. 207/2001 sia per quanto riguarda la forma giuridica,
che per la determinazione dei livelli essenziali delle prestazioni
concernenti i diritti sociali e civili.
Il disegno di legge, che oggi viene presentato al Consiglio
Valle, ha lo scopo di fissare gli elementi normativi essenziali in
maniera particolare per la Casa di riposo "G.B. Festaz"/Maison de
repos "J.B. Festaz", che nel corso del 2004 - il 29 aprile per
l'esattezza - ha gia provveduto alla sua trasformazione in azienda
di pubblici servizi alla persona.
Il capo I definisce le finalità della legge, l'oggetto trattato
e stabilisce la partecipazione delle ex aziende II.PP.A.B. al
sistema regionale di erogazione dei servizi, nonché la loro
partecipazione al sistema regionale dei servizi ed agli organismi
di programmazione riferiti ai settori socio?assistenziali e
socio?sanitari.
Il capo II, che comprende gli articoli da 3 a 13, è
completamente dedicato alla disciplina della Casa di riposo "G.B.
Festaz"/Maison de repos "J.B. Festaz" riconoscendone all'articolo 3
la sua natura giuridica come azienda pubblica di servizi. Viene
inoltre riconosciuta la competenza del consiglio di amministrazione
(articolo 4) nell'approvazione dello statuto, armonizzandolo con le
tavole di fondazione. Stesse disposizioni vengono previste per la
stesura del regolamento interno. L'articolo 5 stabilisce gli organi
dell'azienda, le modalità, le nomine e le incompatibilità,
sancendone tra l'altro la gratuita per quanto attiene alla funzione
di consigliere di amministrazione. L'articolo 6 definisce le
attribuzioni al consiglio di amministrazione ed al suo presidente,
disciplina inoltre le modalità di acquisto e cessione di beni
immobili, nonché l'accettazione di eredità, legati e donazioni. Gli
articoli 7 e 8 disciplinano la figura del direttore, indicandone i
requisiti per l'ottenimento dell'incarico, i compiti e le funzioni
ad esso affidati ed i limiti per lo svolgimento dello stesso.
L'articolo 9 prevede che l'azienda si doti di un sistema di
controllo della qualità dei servizi erogati. L'articolo 10
individua gli atti che debbono essere sottoposti all'approvazione
della Giunta regionale. L'articolo 11 fissa la natura della
contabilità aziendale. L'articolo 12 individua il patrimonio
aziendale ed indica nella gestione di servizi socio?assistenziali e
sanitari la principale fonte di finanziamento.
L'articolo 13 regolamenta il passaggio del personale dipendente
alla nuova struttura ed il relativo status giuridico. Dopo un lungo
e proficuo confronto con le organizzazioni sindacali ed un
approfondito dibattito in seno alle commissioni consiliari
competenti, la soluzione che viene presentata al Consiglio, nel
rispetto delle indicazioni esplicite del disegno di legge quadro,
mantiene, in capo al personale occupato presso la Casa di riposo
"G.B. Festaz"/Maison de repos "J.B. Festaz", tutti i diritti
acquisiti e le condizioni di miglior favore maturate. Viene
affermata la natura privatistica del rapporto di lavoro ed il
personale viene trasferito in un comparto parallelo al comparto
unico del pubblico impiego (così come l'APS di Aosta e l'ARER). Al
personale viene però garantito il trattamento economico e normativo
in godimento al momento della sottoscrizione del nuovo contratto di
lavoro mediante il riconoscimento di un assegno "ad personam" non
riassorbibile da futuri aumenti contrattuali. Relativamente alla
parte normativa, in attesa della definizione di un contratto di
lavoro specifico riguardante il settore, viene garantita
l'applicazione del contratto collettivo vigente per il comparto
unico del pubblico impiego. Inoltre viene mantenuta, a tutto il
personale in forza, la facoltà di transitare, a domanda, nei ruoli
degli enti del comparto unico regionale e degli altri enti
strumentali della Regione, nei limiti dei posti vacanti di eguale
profilo professionale. Vorrei preannunciare la presentazione su
questo articolo di un emendamento definitivo, che verrà presentato
e illustrato dall'Assessore successivamente.
Il capo III reca le disposizioni transitorie e finali con
l'abolizione della legge n. 12 luglio 1996 n. 18, che regolamentava
i rapporti patrimoniali con la Regione ed emana le necessarie
disposizioni finanziarie con la dichiarazione di urgenza
dell'intero provvedimento.
Président - Je déclare ouvert le débat.
La parole à l'Assesseur à la santé, au bien-être et aux
politiques sociales, Fosson.
Fosson (UV) - Ringrazio i Consiglieri Cesal e Adriana Viérin per
il lavoro svolto su un argomento non certo semplice, che ci siamo
trovati a trattare in questa necessità, come è stato ben detto.
Proprio perché vi è stata una lunga contrattazione con i sindacati
e un lavoro proficuo, mi permetto di farvi avere un emendamento
all'articolo 13, che è stato frutto di un nostro lavoro, di un
lavoro dell'Ufficio personale ed è stato condiviso e siglato da
tutte le organizzazioni sindacali.
Président - L'amendement qui vient d'être présenté par
l'Assesseur est en cours de distribution, ainsi qu'un amendement
concernant les dispositions financières qui a été déposé de la part
de l'Assesseur Marguerettaz.
La parole à la Conseillère Squarzino Secondina.
Squarzino (Arc-VA) - Questo provvedimento risponde ad una
necessità che è stata prevista dal decreto legislativo n. 207/2001
in applicazione della legge n. 328/2000. Le indicazioni normative
introducono due nuovi aspetti: uno, trasformare le istituzioni che
svolgono direttamente attività di erogazione di servizi
assistenziali in aziende pubbliche di servizi alle persone;
l'altro, il rapporto di lavoro dei dipendenti è di natura
privatistica, per cui va prevista una contrattazione collettiva
apposita. Queste sono le due novità che sono introdotte dalla legge
nazionale, novità che indirettamente la nostra legge finanziaria n.
21/2003 aveva già fatte proprie, prevedendo la possibilità per la
Casa di riposo "G.B. Festaz" di trasformarsi in azienda pubblica di
servizi alle persone. Tale possibilità si è realizzata durante
questo anno solare: ad aprile 2004 il consiglio di amministrazione
ha deliberato tale passaggio e a giugno 2004 vi è stata una
deliberazione di Giunta che ha fatto proprio il passaggio. Questo
come premessa alla legge.
Rispetto a tale provvedimento, vorrei fare due tipi di
osservazioni: la prima sul metodo di lavoro, l'altra sul contenuto.
Per quanto riguarda il metodo di lavoro, credo vi sia stata da
parte della Giunta una sottovalutazione del problema e della
complessità dei problemi inerenti al rapporto di lavoro nuovo che
si stava instaurando con i dipendenti. Perché parlo di
sottovalutazione del problema? Perché è stata assunta a giugno una
decisione e poi si sono aspettati 4 mesi per formalizzare tale
decisione in un disegno di legge e solo in questa fase sono emersi
problemi relativi al personale.
Il secondo aspetto sottovalutato è probabilmente il rapporto con
i sindacati e quindi la complessità di tale questione, tanto che,
se si fosse avuta un'attenzione nei confronti dei sindacati, si
sarebbe forse già dovuto, nel momento in cui si andava a definire
la deliberazione, contattare i sindacati, perché, a norma
dell'articolo 9 del contratto collettivo di lavoro, questo andava
fatto. Forse se contestualmente al momento in cui veniva definita
la deliberazione si fosse riusciti ad indicare le direzioni di
lavoro e la struttura portante della legge, tanti problemi dopo non
sarebbero venuti, perché è mancata tale attenzione ai sindacati. Si
tratta di una questione di metodo, una questione di non correttezza
nei rapporti con i sindacati. Una non correttezza che dopo è stata
recuperata ma, nel momento in cui si doveva affrontare il problema,
i sindacati andavano sentiti, perché fa parte anche di una scelta
politica generale della Giunta: quella di rispettare il Patto per
lo sviluppo e quindi rispettare la concertazione. Perché sottolineo
questo aspetto? Perché se si fosse riusciti a giugno ad affrontare
insieme la questione, molte difficoltà che sono sorte dopo fra
sindacati e Regione forse non sarebbero nate. Vi è stato un
percorso molto tortuoso, fra l'altro un percorso che è iniziato
tardi, solo in queste ultime 2-3 settimane, percorso segnato da
continui tentativi di accordarsi su un tema che è stato via via
ripreso. Credo, come diceva anche il relatore, che tali incontri a
volte un po' affannosi ed affannati hanno fatto sì che si
procedesse lentamente, a fatica; ogni volta si era convinti di
raggiungere un obiettivo e il giorno dopo invece l'obiettivo era un
altro, non per cattiva volontà di nessuno, ma proprio per la
difficoltà di impostare in poco tempo un problema complesso a cui
il personale non era stato preparato e anche i sindacati che li
rappresentavano non riuscivano né a far cogliere la problematicità
della questione, né a concordare soluzioni soddisfacenti. Dobbiamo
dire che ogni incontro era un po' un passo avanti che si faceva e
credo che la mediazione raggiunta - quella che è stata presentata
adesso dall'Assessore e che riassume l'ultimo incontro avvenuto
oggi - sia accettabile e che risponda alle esigenze più importanti
che andavano rispettate.
Seconda osservazione sui contenuti. La legge di per sé non
sembrava così difficile, nel senso che sembrava riguardare
essenzialmente alcuni aspetti tecnici: gli organi, il
funzionamento, il controllo del bilancio e del patrimonio, materie
regolamentari, materie che sono abbastanza tipiche di ogni
istituzione che si viene a delineare; possiamo riprendere tale e
quale una serie di articoli che riguardano gli organi di governo,
il bilancio, lo statuto... vi sono due punti più delicati, che
fanno fra l'altro emergere come tale legge sia difficile e abbia in
sé delle contraddittorietà che non sono state risolte, che
permangono, ma sono insite nella problematica. La prima
contraddittorietà riguarda la figura del direttore all'articolo 7,
questa è una figura dirigenziale; da un lato si dice: "con tale
nuova struttura passiamo da un regime che è pubblico a un regime
privatistico"; allora la figura del dirigente che si va ad
individuare la possiamo individuare prescindendo dai requisiti di
accesso alla dirigenza. Però di fatto cosa capita? Che si sceglie
di non applicare alcuni requisiti di accesso, e penso al titolo di
studio della laurea che nel pubblico impiego è il requisito di
accesso per eccellenza per la dirigenza, qui si decide di non
accogliere questo requisito; nel contempo si applicano altri
requisiti di accesso per i dirigenti pubblici, come l'esame di
francese, che è legato poi all'indennità di bilinguismo. Ora, qui
si chiede un esame di francese, senza legarlo al bilinguismo; si fa
svolgere un ruolo di dirigente senza prevedere la laurea fra i
requisiti di accesso alla dirigenza. A nostro avviso, qui vi è un
elemento di contraddizione, di non chiarezza nella scelta fra
pubblico e privato.
L'articolo 13, per quanto riguarda il personale, è il secondo
punto critico della legge, intendendo un punto di criticità che fa
emergere le difficoltà di questa situazione. Dicevo prima che, per
quanto concerne il personale, si sono verificati via via degli
aggiustamenti nei vari incontri, tanto che gli stessi sindacati
hanno detto chiaramente che ad ogni incontro hanno raggiunto un
obiettivo più avanzato rispetto al precedente. Mi viene voglia di
dire che se gli incontri fossero durati alcuni giorni ancora,
magari si raggiungevano altri obiettivi. È la situazione che è
problematica... perché? Perché questo è un personale di una casa
che anni fa era una struttura privatistica, poi è stato inserito in
un comparto pubblico e ora si è trovato in una situazione che
possiamo chiamare privilegiata, una situazione di sicurezza, una
situazione che però hanno dovuto anche conquistarsi con concorsi
pubblici, con assunzioni in base alle leggi del pubblico
comparto... ora, senza alcuna concertazione, senza avere
contrattato questo loro stato, si trovano in una situazione che non
hanno cercato, né voluto e che bisogna risolvere ed è difficile da
risolvere, perché sono due le esigenze che vanno tenute presenti
ugualmente: da un lato, vi è l'obbligo della legge nazionale che
chiede di privatizzare il modo con cui vengono gestiti i servizi
alle persone, privatizzare l'organizzazione del lavoro che presiede
a tali servizi alle persone; dall'altro, vi è un personale che è da
difendere, questo è un personale che dal 1998 è personale
regionale, quindi la Regione è chiamata a difendere tale personale,
non ad offendere questo personale che è suo. Personale a cui il
contratto, che è voluto accettato, firmato dalla Regione, ha
riconosciuto alcuni diritti, come il mantenimento dei diritti
acquisiti dal punto di vista economico con un assegno "ad
personam", giuridico fino a un nuovo contratto... il diritto di
opzione, cioè il diritto di accettare di non transitare nel nuovo
comparto. Perché ho voluto sottolineare questi aspetti? Per dire
che è una situazione non lineare di per sé, che ha trovato però una
soluzione accettabile da entrambe le parti. Credo anche che la
mediazione raggiunta condivisa da tutti i sindacati sia anche il
frutto della volontà determinata del personale di difendere il
proprio stato giuridico come lavoratori, ma anche una volontà di
difendere condizioni di lavoro più idonee a rendere un servizio
efficiente ed efficace.
Ultima riflessione conclusiva. Al di là di tale legge così come
è venuta a delinearsi, esiste un problema reale che va affrontato
in questa Valle e che la discussione di tale provvedimento ha fatto
emergere. Sappiamo che esistono in Valle diverse strutture di
servizio alle persone anziane, tutte queste strutture dovrebbero
offrire le stesse garanzie di qualità, anche perché tutte tali
strutture accedono a finanziamenti pubblici tramite la quota
capitaria che viene data dalla Regione a tutti gli ospiti. Se
questa è la filosofia e la scelta di fondo, è difficile capire come
sia possibile che il personale di tali strutture abbia trattamenti
economici diversi, trattamenti giuridici diversi che poi diventano
condizioni di lavoro, perché il trattamento giuridico od economico
non è un'etichetta che si mette, ma si traduce in tipo di orario,
in rapporto fra personale e utenti, in tempo che si ha per stare
con gli ospiti. È difficile quindi capire che in strutture, che
dovrebbero dare lo stesso servizio di attenzione alle persone, il
personale abbia condizioni di lavoro diverse, personale che, pur
svolgendo la stessa tipologia di lavoro, dovrebbe garantire lo
stesso servizio alle persone... eppure ha un trattamento diverso.
Ricordo, brevemente, vi sono le microcomunità gestite dagli enti
locali, dalle comunità montane, che fanno parte del comparto unico;
comparto unico a cui appartengono fino al 31 dicembre 2004 anche le
persone che lavorano alla Casa di riposo "G.B. Festaz". È anche
difficile capire perché queste fino ad oggi sono qui e domani non
sono più... in nome di cosa? Capisco che vi è una legge, scompare
l'IPAB ma, al di là della scomparsa dell'IPAB, al di là
dell'ubbidienza del rispetto dell'attuazione di una legge
nazionale, credo che il problema sia: ma noi vogliamo garantire
nelle strutture di servizio le stesse condizioni di lavoro? Ancora:
abbiamo la RSA di Antey in cui vi è un contratto come USL, che è
diverso ancora; fra l'altro, ci si chiede: se è vero, come lei ha
più volte annunciato, Assessore, che lo stesso "Festaz" potrebbe
trasformarsi per una parte in RSA, cosa capita? Capita che nella
RSA di Antey il personale, l'organizzazione risponde a certe
tipologie di regole, mentre la RSA del "Festaz" risponderà ad altre
tipologie di regole, quindi ancora una volta andremo ad individuare
delle differenziazioni tra persone che svolgono lo stesso tipo di
lavoro, che dovrebbero dare lo stesso servizio agli anziani.
Ancora: vi sono i servizi comunali pubblici gestiti da cooperative,
le quali ancora hanno un altro contratto di lavoro, fra l'altro con
un "turnover" continuo di personale, per cui è difficile garantire
un servizio qualificato. Ancora: vi sono le case di riposo private,
dal "Père Laurent" alla "Casa famiglia" di Donnas. Adesso vi è
un'altra categoria che si aggiunge: il "G.B. Festaz", in cui il
personale non è come quello delle microcomunità delle comunità
montane, non è delle RSA come l'USL, non è dei servizi comunali
gestiti da cooperative, non è come le case di riposo private, è
un'altra categoria ancora; fra l'altro, per questo personale si fa
un'operazione al ribasso, anche se poi si cercano gli
accorgimenti.
Credo allora che un impegno che chiediamo all'Assessore è
proprio quello di prevedere come gestire complessivamente tali
diverse case, quali sono le condizioni di lavoro più eque, che
danno tempi per dare cure e attenzione agli anziani, ai malati di
Alzheimer, ai non autosufficienti; questo è il problema di fondo.
Adesso mi sembra che per il "G.B. Festaz", al di là del passaggio
tra pubblico e privato come affermazione di principio, il personale
che attualmente c'è ha garantite le condizioni giuridiche ed
economiche finché non vi sarà un nuovo contratto, che giustamente
sarà fatto non solo secondo le indicazioni del consiglio di
amministrazione del "G.B. Festaz", ma secondo le indicazioni del
Presidente della Regione, questo è fondamentale se si vuole
garantire un'unitarietà di prestazioni nelle varie strutture il cui
scopo è quello di curare e seguire persone non autosufficienti.
Questo è il problema fondamentale, su cui chiediamo un impegno
all'Assessore.
Président - La parole au Conseiller Lattanzi.
Lattanzi (CdL) - Assessore, abbiamo avuto modo di confrontarci
molto su questo disegno di legge, che è stato molto travagliato, e
sul travaglio possiamo solo aggiungere alcune considerazioni a
quelle condivisibili espresse dalla Consigliera Squarzino, che
sottolineava quanto il percorso fosse stato lungo e durante il
quale forse era possibile evitare molti "inceppamenti" se da parte
di chi doveva gestire tale provvedimento si fossero calcolati
meglio gli effetti di quella che poteva sembrare a prima vista una
presa d'atto e che invece è stato un provvedimento che ha creato
tutta una serie di complicazioni. In realtà il primo atto formale
verso la privatizzazione di tale servizio, anche se su tale
concetto ci tornerò, è stato proprio quello dell'aprile di
quest'anno, quando il "G.B. Festaz" ha fatto il primo atto formale
nella direzione di una gestione privatistica, divenendo APS. Da lì
è iniziato in maniera chiara il percorso indicato dalla legge
nazionale e su questa legge e sulle sue finalità vorrei fare una
riflessione, perché la riflessione è dovuta quando si accetta il
principio che sta alla base di quel provvedimento nazionale, cioè
che l'assistenza agli anziani, l'assistenza che non è più solo
sociale, ma è socio-sanitaria, si rende opportuno gestirla con
principi privatistici perché ritenuti migliori sotto l'aspetto
dell'efficienza, della qualità del servizio erogato e
dell'economicità. Queste sono le filosofie che stanno alla base di
quel provvedimento nazionale a cui fa riferimento tale disegno di
legge regionale, che se uno lo accetta come è stato presentato,
sembra quasi un atto dovuto; in realtà, è sotto l'aspetto formale
un atto dovuto, sotto l'aspetto politico è l'indirizzo preciso di
una condivisione per obbligo di un concetto di qualità, di
efficienza e di economicità. Perché dico questo? Perché si era
arrivati nel 1998 da un concetto di gestione privatistica a
ritenere invece migliore che tutti i dipendenti del "Festaz"
diventassero dipendenti pubblici, per avere una migliore qualità
del servizio, una migliore efficienza e una più controllata
economicità dei costi e oggi - facendo riferimento al quadro
nazionale - si deve invece ritornare in contro corrente in quella
direzione. Allora vuol dire che qualcosa è successo in questi anni,
che un po' di "acqua sotto i ponti" è passata, che forse, rispetto
a certe filosofie che stavano alla base di quel provvedimento che
faceva passare dal privato al pubblico i dipendenti delle case di
riposo, oggi si va in controtendenza, si torna su quelle decisioni,
pur senza criticare quelle del 1998, perché erano tempi
diversi.
La domanda che sorge spontanea allora è: ma tale provvedimento,
in maniera più specifica riferito alla Casa di riposo "G.B.
Festaz", persegue quegli obiettivi, li raggiunge, crea le
condizioni - perché questo è il compito della politica: dettare
delle norme di legge che creino le condizioni affinché poi le
finalità delle leggi vengano raggiunte - per una migliore qualità,
efficienza ed economicità della struttura "G.B. Festaz"? Leggendo
l'articolato qualche dubbio sorge, perché la metodologia di
approccio a tale problematica è stata così infausta da creare
immediatamente un'opposizione ferrea dei sindacati, giustificata -
io dico - almeno sotto un principio: quello della mancata
collaborazione su questo provvedimento; ad esempio, in Piemonte ne
sono stati privatizzati 6.000 e non ho visto i sindacati entrare in
conflitto di collisione come invece è successo in pochissime
settimane, perché evidentemente il processo è stato più meditato, è
stato forse un confronto più duro, ma diluito in un tempo in cui si
è "digerito" il principio antitetico a quello del 1998, si torna
dal pubblico verso la gestione privatistica. Qui, purtroppo, in
poche settimane i sindacati si sono trovati di fronte a un
provvedimento che li metteva di fronte a delle cose fatte.
Ho già detto all'Assessore - anche sollevandolo da alcune
responsabilità di tipo amministrativo, perché mi rendo conto che il
politico non può seguire tutti i provvedimenti di un Assessorato
importante come il suo - che chi per lui ha imbastito questo
percorso qualche errore in termini strategici lo ha fatto, tanto
che ad un certo punto, pur essendoci nell'articolo 13 tutte le
garanzie formali che almeno a breve, medio termine i dipendenti
mantenevano pur passando da un comparto pubblico a una gestione
privatistica... questa "cosa" non solo non era percepita, ma ha
scatenato una conflittualità che ho trovato anche singolare, nel
senso che poi delle 4 sigle sindacali 2, quelle che a livello
nazionale sono più rigide sugli aspetti di privatizzazione, erano
addirittura d'accordo, e chi invece magari a livello nazionale è
più predisposto al confronto e alla concertazione su tali temi si è
trovato di fronte alla necessità di dover alzare i toni del
confronto. Questo mi dispiace perché, quando si alzano i toni, si
sbaglia sempre, ma qualche ragione c'era, perché un conto è dirsi
delle cose, altro è trovarsele "servite su un piatto" senza averle
potute valutare.
Abbiamo visto un susseguirsi di comunicati stampa, di note alle
commissioni, ricordo che la stessa commissione ha avuto la
necessità, dopo aver sentito l'Assessore ed aver preso atto dei
documenti scritti dalle organizzazioni sindacali, di sentire i
sindacati che la commissione non aveva mai potuto sentire su questo
tema e scoprire come purtroppo il concetto di concertazione e di
confronto era stato by-passato creando non pochi fraintendimenti.
Sono contento che l'Assessore oggi presenti un emendamento che pone
fine a tale polemica che, per quanto mi riguarda, è stata
totalmente inutile, perché è stata il frutto di un'incomprensione
continua purtroppo in una cattiva gestione del processo di
comunicazione, ma era un emendamento necessario. Devo solo
correggerlo su un aspetto per onestà intellettuale: tale
emendamento non lo ha presentato il suo funzionario, né i suoi
quadri dirigenti, lo hanno presentato i sindacati e lei lo ha fatto
proprio, che è cosa un po' diversa.
Non sono certo qui il paladino della gestione politica pubblica
dei processi di privatizzazione, ma una riflessione sulla
privatizzazione la voglio fare perché, indipendentemente dalle
soddisfazioni dei sindacati, di cui posso prendere anche atto, la
confusione non è stata solo riferita ai sindacati, perché un
esempio di confusione su tale provvedimento è il bando di concorso
pubblico per esami che il Direttore della Casa di riposo "G.B.
Festaz" non più tardi di qualche giorno fa - il 30 novembre - ha
pubblicato per l'assunzione di 2 addetti operatori specializzati ai
servizi dell'assistenza anziani... un bando di concorso pubblico...
e un bando di concorso pubblico per un infermiere professionale
sempre per la Casa di riposo "G.B. Festaz". Si offre ai vincenti di
questo concorso un posto pubblico con un piccolo particolare: le
domande devono essere presentate entro il 31 dicembre di quest'anno
e le assunzioni avverranno nel 2005. Ma al Direttore della Casa di
riposo "G.B. Festaz" glielo avete detto che state privatizzando
l'azienda? Altrimenti questo Signore è avulso dalla realtà e parte
di sua iniziativa, facendo assunzioni al comparto pubblico senza
neanche sapere che da aprile si sta dibattendo di un disegno di
legge che va a privatizzare la struttura gestionale. Non voglio
dare colpa all'Assessore, ma in questo momento quel Signore è un
dirigente pubblico, ma lo volete chiamare e chiedergli conto di
tali 2 bandi di concorso pubblico per l'assunzione di 3 persone al
"Festaz" ente pubblico, ai cui partecipanti viene prima di tutto
offerto uno stipendio base mensile pubblico, indennità integrative,
tredicesime, ed è giusto, però anche l'indennità di bilinguismo
perché dovranno affrontare la prova di francese, per un bilinguismo
che non prenderanno mai! Questo solo per dire che tale disegno di
legge ha delle contraddittorietà, come diceva la collega Squarzino,
e questa è una, ma non è la sola, perché siamo certi con tale
disegno di legge di raggiungere quella famosa finalità che si vuole
raggiungere con la privatizzazione della gestione? Quando poi tutto
il comparto dell'organizzazione dei dipendenti rimane pubblico, il
direttore deve sostenere l'esame di francese, cioè il direttore di
un'azienda privata deve sostenere un esame di francese non per
prendere il bilinguismo, non per far parte del comparto dei
dirigenti pubblici perché non lo farà, ma perché è così.
Ancora: nella finanziaria 2004 mettiamo a bilancio per la Casa
di riposo"G.B. Festaz" 1,9 milione di euro di copertura della spesa
di gestione ed amministrazione, per il 2005 prevediamo 2,12
milioni, cioè un aumento di spese della gestione, ma fatemi capire:
nel 2004, quando la gestione è pubblica, costa una cifra, diventa
privata costa di più, ma allora mi viene il dubbio: ma raggiungiamo
l'economicità? Ma allora ha senso creare tutto questo stress al
personale, creare una "maschera" di gestione privatizzata, quando
poi è l'Ente Regione che copre totalmente le spese e non solo, ma
quel tipo di gestione già prevediamo che costerà di più invece che
di meno. Risposta in commissione: ma aumenteranno i servizi! Ma di
cosa parliamo, ma di quali servizi parliamo?
"Magari..."
-
si è detto sempre in commissione -
"... assumeremo del personale
per fare delle notti con contratti diversi, perché avremo la
flessibilità, dei contratti a progetto, tutte quelle
opportunità..."
, ma scusate, ma perché il personale che c'è
adesso - lì ci sono 100 persone, una settantina di dipendenti a
tempo indeterminato fra amministrativi, cuochi, infermieri - non è
disponibile a fare le notti? Si è detto che di notte vi sono pochi
infermieri, adesso con la gestione privatizzata si potrà dare una
migliore qualità al servizio, quindi ci costerà di più.
Ma mi volete spiegare come facciamo a raggiungere le finalità
insite nella legge di riferimento? Mi viene un dubbio: ma la
condividiamo? Le finalità di gestione privatistica degli enti che
offrono servizi socio-sanitari è un principio che condividiamo
oppure no? Perché se lo condividiamo, questo provvedimento è un
compromesso che non rende giustizia alla legge di riferimento; se
non lo condividiamo, ce lo diciamo, il disegno di legge è una
"mascherina" che dobbiamo darci perché vi è una legge che ce lo
impone ma, di fatto, la Regione non condivide quel principio e
continua nella gestione pubblica dei servizi socio-sanitari della
struttura "G.B. Festaz"... e allora si garantisce tutto quello che
si deve garantire, si coprirà tutto quello che si dovrà coprire,
allora il direttore dovrà fare riferimento alla parte politica,
quindi gli si deve imporre l'esame di francese, così è un chiaro
messaggio di adesione a un principio ideologico che deve essere
condiviso dal direttore, che è privato, ma diventerà pubblico...
questa è la perplessità che mi viene dopo 2 mesi di analisi di tale
disegno. Superiamo le criticità del confronto mancato che è finito
bene con l'ultimo emendamento che arriva oggi a mezzanotte, anzi
che verrà discusso domani, però non supererei questo ragionamento,
perché bisogna che qualcuno chiami il Direttore della Casa di
riposo "G.B. Festaz", è un dirigente pubblico, qualcuno gli dovrà
chiedere cosa sta facendo. Sembra che non sapeva che stavamo
occupandoci della sua casa di riposo, non ci posso credere! Ha
detto: "l'ho fatto perché ho bisogno di personale", ma se lo assumi
a gennaio e la gestione è privatistica, farai un contratto diverso;
invece adesso assumi 3 persone a cui sarai obbligato a garantire
tutto il contratto pubblico che certamente è meno vantaggioso di
quello che avresti potuto fare. Mi sorge il dubbio: ma sta
lavorando per il bene e l'economicità delle risorse pubbliche, o
sta lavorando per piazzare 3 persone, che così sono sistemate con
il comparto vecchio, che avranno tutti i diritti acquisiti dopo,
quindi non ci sarà possibilità di contratti flessibili e di tutto
quello che la "legge Biagi" oggi permette anche nel pubblico? È
stupefacente! Voglio dire, un minimo di coerenza!
Concludendo, noi condividiamo la finalità della legge nazionale
di riferimento, noi sì condividiamo che un processo di
riorganizzazione dell'apparato pubblico debba trovare nella
gestione privatistica di tutta una serie di servizi pubblici la sua
efficienza, qualità ed economicità, perché è vero che noi nella
nostra Regione, per quanto riguarda qualità ed efficienza, abbiamo
degli ottimi livelli - quindi forse tali due aspetti sono meno
sentiti che a Torino, a Milano, a Roma o a Napoli, dove invece la
finalità della legge è determinante per l'aumento dell'efficienza e
della qualità dei servizi -, però questa qualità che noi paghiamo
in Valle d'Aosta quanto ci costa? Come facciamo a raggiungere un
buon livello di qualità ad un prezzo equo? Siamo fuori mercato con
il costo e io condivido la preoccupazione dell'Assessore, che vede
i bilanci che crescono in maniera esponenziale senza possibilità di
manovra per mantenere un livello di qualità alta di assistenza
socio-sanitaria in Valle d'Aosta, ma quella qualità che tutti
riteniamo buona quanto ci costa? Si può ottenere tale qualità con
un'economicità? Noi diciamo certamente "sì" se riusciamo a
percorrere la strada della gestione privatistica... io dico reale,
non questa: io non credo che questa sia la gestione privatistica
reale, ritengo sia un compromesso. Spero che sia il primo passo
verso la creazione di una condizione che ci possa permettere di
pensare che, da qui a 4-5 anni, si possa immaginare un livello
buono di qualità di servizi socio-assistenziali in Valle d'Aosta ad
un prezzo però equo! Noi qui invece siamo "costosi" per dare questo
livello, abbiamo sovrastrutture e sovrapersonale. Siccome i tempi
sono cambiati, so che l'Assessore se n'è accorto, sono fiducioso
nella sua visione della prospettiva, sono meno fiducioso quando si
deve scendere a questi compromessi, perché ritengo tale disegno di
legge un compromesso che non va verso la qualità, così come non
ritengo ci possa essere migliore efficienza grazie a tale processo,
non credo neanche che ci possa essere economicità, ma perché questo
me lo dice l'Assessore alle finanze che certifica che il bilancio
cresce nonostante la privatizzazione della gestione.
Quello che ci sentiamo di esprimere è non una contrarietà, ma
neppure un voto favorevole. Ci asterremo su questo disegno di
legge, lo dico fin da ora, perché non vogliamo essere contrari ad
un processo di qualità di gestione dell'efficienza e
dell'economicità, però ci permettiamo di sollevare il dubbio che
tale disegno di legge non inizia il "cammino" nella strada giusta;
poi l'Assessore ne potrà essere garante per 3 anni e mezzo, il
problema è cosa succede dopo perché le leggi rimangono oltre
noi.
Président - Est-ce que je peux fermer la discussion générale? La
discussion générale est fermée.
La parole à l'Assesseur à la santé, au bien-être et aux
politiques sociales, Fosson.
Fosson (UV) - Ringrazio degli interventi che in parte condivido.
Il metodo di lavoro... sì, probabilmente ci sono stati degli
errori, però vorrei sottolineare come questi non siano dovuti ad
una mancanza di desiderio di concertazione o ad una
sottovalutazione del ruolo dei sindacati. Di solito andiamo avanti
sempre nella concertazione, infatti, pur in tempi che non sono
stati molto brevi, perché il Consiglio di amministrazione della
Casa di riposo "G.B. Festaz" poteva decidere di trasformarsi in
azienda di pubblici servizi, ma anche in azienda di diritto
privato... per cui la scelta ci ha condizionati verso un senso
piuttosto che un altro. Direi che vi è stata una sottovalutazione
tecnica...
(interruzione del Consigliere Lattanzi, fuori
microfono)
... l'anno scorso in finanziaria abbiamo dovuto cambiare la
finanziaria proprio per permettere al consiglio di amministrazione
di esprimersi in libertà perché si sentiva condizionato in tale
senso.... una sottovalutazione perché? Mi permetto però di dire che
anche con i sindacati era successo questo, cioè l'idea era di
separare il momento legislativo da quello contrattuale, forse
questo è stato l'errore tecnico. Volevamo fare una legge che, come
avete detto voi, in una situazione difficile "traghettasse"... e si
potesse rimandare questo problema contrattuale a un secondo
momento. Mi permetto di dire che anche i sindacati non avevano una
visione semplice della "cosa", perché ne avevamo parlato questa
estate e non erano emersi dei problemi, per cui forse tale
sottovalutazione era stata reciproca, poi dopo abbiamo recuperato,
però questa incertezza dei sindacati si è verificata dal fatto che
di giorno in giorno si modificano le "cose"; quindi parlo di
sottovalutazione perché, dal punto di vista tecnico, si pensava di
separare i due momenti. È poi subentrato questo discorso giusto
delle garanzie, cioè in un momento di passaggio da un contratto di
pubblico impiego a un contratto privatistico bisognava dare delle
garanzie, quindi il lavoro è partito... non solo i sindacati e non
solo noi, ma anche l'Ufficio personale che ha contribuito... penso
che siamo tutti contenti che alla fine siamo arrivati ad un
risultato.
In Piemonte e in Lombardia la contrattazione era stata meno
accesa, perché la situazione di partenza era diversa; qui la
collega Squarzino ha parlato addirittura di privilegi di alcuni di
questi operatori, diciamo che avevano delle caratteristiche
contrattuali che in tale passaggio andavano garantite. Non una
concertazione quindi, ma un errore di valutazione in questo senso,
però alla fine siamo arrivati ad un progetto di legge condiviso,
che va verso una privatizzazione che è obbligo di legge, e qui
posso anche condividere: sicuramente una privatizzazione - che non
vuol dire sanità privata, perché questo rimane sempre un ente
pubblico - in tale sistema socio-sanitario dovrà sortire degli
effetti importanti. L'entrare in un comparto autonomo può essere
una grossa occasione proprio per quello che si diceva e, se vi è un
impegno, il nostro impegno sarà in tal senso: lavorare per un
comparto autonomo socio-sanitario. Questo è l'impegno e speriamo
che anche tale vertenza possa innescare questo meccanismo.
È chiaro che la RSA è già stata finanziata ed è già in bilancio
di quest'anno; per noi è uno dei progetti prioritari e la nostra
intenzione sarebbe di situarla nell'ambito del "Festaz": ecco
perché i servizi in più. La RSA è un contratto sanitario che è
un'altra cosa, però non possiamo decidere di fare una RSA al
"Festaz" senza un accordo con il Consiglio di amministrazione del
"Festaz", non possiamo imporre tale servizio, per cui la nostra
intenzione è questa ed il programma è preciso, ma bisognerà
valutarlo con il nuovo consiglio di amministrazione.
Sul fatto del concorso che lei diceva, non ne so nulla, lo
verificheremo; lei sa che una graduatoria può essere utilizzata nel
tempo, ma verificheremo questa "cosa" di cui non sapevo nulla.
Alla fine potrei dire che questo crea delle condizioni positive
per migliorare la qualità dei servizi nel tempo; che sia un
compromesso questo è vero, un compromesso però saggio fra quello
che è l'obbligo di legge e quello che forse permette dei servizi
migliori, però mantenendo le garanzie dei lavoratori.
Président - On passe à l'examen des articles, je rappelle que
nous nous exprimons sur le texte qui a été prédisposé par la IIe et
la Ve Commission.
Je soumets au vote l'article 1er:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 2:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 3:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 4:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 5:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 6:
Conseillers présents et votants: 33
Pour: 33
Le Conseil approuve à l'unanimité.
Président - Je soumets au vote l'article 7:
Conseillers présents: 33
Votants: 30
Pour: 27
Contre: 3
Abstentions: 3 (Curtaz, Riccarand, Squarzino Secondina)
Le Conseil approuve.
Président - Je soumets au vote l'article 8:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 9:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 10:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 11:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 12:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - A l'article 13 il y a l'amendement de l'Assesseur
Fosson, dont je donne lecture:
Emendamento
L'articolo 13 del dl 50 è sostituito dal seguente:
"Articolo 13
(Personale)
1. Il rapporto di lavoro dei dipendenti dell'azienda ha
natura privatistica ed è disciplinato da contratti collettivi di
lavoro stipulati, secondo i criteri e le modalità di cui al titolo
III della legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale), dall'Agenzia
regionale per le relazioni sindacali, istituita ai sensi
dell'articolo 46 della medesima legge, in rappresentanza
dell'azienda, sulla base delle direttive impartite dal Presidente
della Regione, sentito il consiglio di amministrazione ed in
conformità alle direttive impartite ad altre aziende o agenzie
analoghe, operanti sul territorio regionale.
2. Fino alla stipulazione del nuovo contratto collettivo di
lavoro, al personale dell'azienda continua ad applicarsi il
contratto collettivo regionale di lavoro vigente.
3. Il nuovo contratto collettivo di lavoro, stipulato con le
modalità di cui al comma 1, assicura ai dipendenti dell'azienda il
trattamento economico e giuridico in godimento al momento della
sottoscrizione del nuovo contratto, compresa l'anzianità di
servizio maturata; il trattamento economico in godimento è
assicurato mediante il riconoscimento di un assegno ad personam non
riassorbibile con i futuri aumenti contrattuali.
4. Il personale dell'azienda in servizio alla data di entrata
in vigore della presente legge mantiene il diritto di transitare, a
domanda, nei ruoli degli enti del comparto unico regionale e degli
altri enti strumentali della Regione, nei limiti dei posti vacanti
di eguale profilo professionale. Gli enti riceventi provvedono alla
copertura dei posti vacanti utilizzando il personale suddetto
prioritariamente rispetto all'espletamento di procedure concorsuali
e di altre procedure di reclutamento.".
Je soumets au vote l'amendement qui remplace l'article 13:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 14:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote l'article 15:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - A l'article 16 il y a l'amendement de l'Assesseur
Marguerettaz, dont je donne lecture:
Emendamento
L'articolo 16 è così sostituito:
"Articolo 16
(Disposizioni finanziarie)
1. Le spese derivanti dall'applicazione della presente legge,
valutate in annui euro 2.120.000 a decorrere dall'anno 2005,
trovano copertura, ai sensi dell'articolo 14, comma 3, della legge
regionale 27 dicembre 1989, n. 90 (Norme in materia di bilancio e
di contabilità generale della Regione autonoma Valle d'Aosta),
nello stato di previsione della spesa, sia del bilancio pluriennale
della Regione per il triennio 2004/2006 sia del bilancio per l'anno
finanziario 2005 e di quello pluriennale per il triennio 2005/2007,
nell'obiettivo programmatico 2.2.3.03. (Assistenza sociale e
beneficenza pubblica) nel Fondo regionale per le politiche sociali
di cui al capitolo 61310, previsto dall'articolo 3 della legge
regionale 4 settembre 2001, n. 18 (Approvazione del piano
socio?sanitario regionale per il triennio 2002/2004), come
modificato dalla legge regionale 11 dicembre 2001, n. 38 (Legge
finanziaria per gli anni 2002/2004), secondo le modalità di cui
all'articolo 22, comma 3, della l.r. 38/2001 stessa."
Je soumets au vote l'amendement qui remplace l'article 16:
Conseillers présents: 33
Votants: 33
Pour: 30
Contre: 3
Le Conseil approuve.
Président - Je soumets au vote l'article 17:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je soumets au vote la loi dans son ensemble:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président - Je vous remercie pour votre collaboration, la séance
est levée.
---
La séance se termine à 0 heures 32.
