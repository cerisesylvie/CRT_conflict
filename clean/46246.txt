Classificazione
BILANCIO E CONTABILITA' REGIONALE



Oggetto del Consiglio n. 2706 del 26 luglio 2023 - Resoconto
OGGETTO N. 2706/XVI - D.L. n. 109: "Secondo provvedimento di
assestamento al bilancio di previsione della Regione autonoma Valle
d'Aosta/Vallée d'Aoste per l'anno 2023. Variazione al bilancio di
previsione della Regione per il triennio 2023/2025". (Reiezione di
sette ordini del giorno. Ritiro di due ordini del giorno)
Bertin (Presidente) -
Alla presenza di 31 Consiglieri
iniziamo ad analizzare gli ordini del giorno. Saranno affrontati in
ordine di presentazione, vale a dire, prima i sei della Lega, poi i
tre congiunti Lega-Forza Italia e, in seguito, il settimo della
Lega.
Ordine del giorno n. 1 della Lega. Per l'illustrazione, si è
prenotato il consigliere Aggravi.
Aggravi (LEGA VDA) -
Dico subito che, a fronte della
presentazione di quest'ordine del giorno, annuncio il ritiro -
adesso non so se il numero è corretto, però al massimo mi
correggerete - della mozione 85 che era all'ordine del giorno.
L'ordine del giorno prende spunto, se vogliamo, da un incontro a
cui hanno partecipato anche molti colleghi di mercoledì 28 giugno
dal titolo: "Il gruppo CVA e la sua comunità. Il valore condiviso"
e devo dire anche che prende spunto da una serie di interventi che
sono stati fatti nel corso di quest'incontro e sulle possibili e
ulteriori ricadute, mettiamola così, che non sono soltanto gli
ottimi risultati della nostra partecipata, ma soprattutto
l'attività e la stessa presenza di una realtà così importante e che
sostanzialmente non solo da oggi punta allo sviluppo delle energie
rinnovabili, una parte in realtà del suo
core business
ha
questa finalità... che può portare alla comunità... Nelle premesse
si ricordano anche gli importanti obiettivi che il gruppo si vuole
dare e si è dato per quello che riguarda il piano strategico e il
piano di investimenti. A fronte di questo, sappiamo anche che i
prossimi anni - in realtà ci siamo già pienamente dentro - saranno
caratterizzati dalla necessità di avere delle competenze e
sviluppare competenze e soprattutto professionalità molto
specializzate non soltanto dedite alla gestione di quello che già
si conosce, permettetemi il termine, ma pronte anche a sviluppare
eventualmente nuove tecnologie, perché, come ben sappiamo, al di là
di come la si pensi, le tecnologie legate alle politiche di
decarbonizzazione e ai piani di transizione energetica ed ecologica
sono comunque
in itinere
e in sviluppo. A fronte di questo,
lo chiedevamo nella mozione, lo chiediamo in quest'ordine del
giorno, che, ripeto, è direttamente legato anche al peso che i
risultati del gruppo CVA hanno in questo provvedimento...
impegniamo gli Assessorati competenti in materia di istruzione,
formazione e lavoro "a promuovere la creazione di un tavolo tecnico
al quale partecipino, oltre alle controparti regionali di
riferimento e altri soggetti competenti in materia, tra cui anche
l'Università della Valle d'Aosta e il gruppo CVA, finalizzata a
definire le migliori modalità, nonché la fattibilità tecnica
organizzativa ed economica per la creazione di un percorso
formativo universitario dedicato al settore delle energie
rinnovabili, anche in collaborazione con enti universitari terzi e
a portare all'attenzione delle competenti Commissioni consiliari le
conclusioni del lavoro condotto dal già richiamato tavolo tecnico
entro la fine del primo semestre 2024". Abbiamo cercato di dare un
più ampio respiro a quello che è sicuramente un percorso che non
può essere risolto in fretta e furia ma deve essere ben
ponderato.
Abbiamo genericamente parlato di un percorso formativo
universitario, ci sono tante modalità di fare formazione tecnica,
vedremo quello che ci direte in tal senso, però l'obiettivo -
ripeto - è quello di sviluppare, anche all'interno della nostra
realtà una collaborazione, un nuovo corso o comunque un nuovo
percorso che possa non soltanto permettere ai giovani valdostani di
formarsi su questo settore, ma eventualmente anche essere
attrattivi da un punto di vista di competenze e soprattutto anche
di idee.
Presidente -
Per il Governo, ha chiesto la parola
l'assessore Jean-Pierre Guichardaz, ne ha facoltà.
Guichardaz J. (FP-PD) -
Intervengo brevemente io anche a
nome del presidente Testolin, che è anche presidente
dell'Università, poi eventualmente non so se il collega Bertschy
vuole aggiungere qualcosa.
Intanto sicuramente le sue premesse sono accoglibili
in
toto
relativamente all'importanza di CVA e del valore comunque
che quest'azienda rappresenta e delle competenze soprattutto che
questa è in grado di costruire, di creare, della necessità
sicuramente anche di implementare dei ragionamenti volti alla
costruzione anche di percorsi formativi che vadano in questa
direzione.
Diciamo che per il momento, secondo noi, è un po' prematuro
ragionare nei termini come sono stati indicati nell'ordine del
giorno che riprendono, tra l'altro, l'iniziativa che avete
preannunciato che ritirerete, che è analoga, della creazione di un
percorso formativo universitario, che, ripeto, non è escluso si
possa poi in un futuro immaginare. Al momento crediamo che sia
intanto opportuno aspettare l'insediamento del nuovo Rettore, la
ricostituzione eventualmente degli organismi e degli organi
universitari e poi non escludiamo anche la possibilità, in un
ragionamento anche più ampio, di strutturare delle altre filiere
formative che non necessariamente vadano nella direzione di un
percorso universitario, che, come sapete, è comunque un percorso
che richiede non solamente un tavolo tecnico e la possibilità di
immaginare un'attesa, un'aspettativa e un
desiderata
, ma
richiede un ragionamento più ampio che sia ricompreso all'interno
di un lavoro insieme agli attori, in particolare in questo caso
insieme a CVA, ma non solo. Eventualmente lascio la parola un
momento al collega Bertschy, che completa la risposta.
Per quanto concerne l'ordine del giorno, noi ci asterremo per i
motivi che ho rappresentato.
Presidente -
La parola all'assessore Bertschy per i
minuti restanti.
Bertschy (AV-VdA Unie) -
Solo per completare per quello
che riguarda la parte formazione lavoro. Rispetto al tema e
all'obiettivo è assolutamente condiviso, probabilmente anche la
disponibilità per fare un'eventuale audizione in Commissione. Noi
abbiamo stabilito nel febbraio 2021 la delibera 102, che, se
volete, poi vi diamo copia, un protocollo d'intesa con CVA sia per
la parte investimenti che per la parte della formazione, attraverso
questa stiamo facendo un lavoro di confronto.
CVA dal 2015 partecipa a una delle fondazioni piemontesi sulle
ITS Energia e quindi, rispetto a questo, si sta lavorando per
costruire una programmazione sia in Valle d'Aosta rispetto al tema
della formazione professionale, IeFP, che eventualmente con un
secondo ciclo o da sostenere, come stiamo facendo in questo momento
attraverso i voucher, oppure su un tavolo più allargato insieme al
sistema universitario, una visione che ci porti ad avere la
formazione delle competenze, se possibile, come giustamente
proponete, in territorio valdostano, utilizzando aziende di questo
livello, per evitare che poi, da un lato, gli ITS si trasformino sì
in un progetto di formazione ma dall'altra parte non ci mettano
nella condizione di utilizzare la formazione che poi andiamo a
formare nelle aziende valdostane perché mano a mano che i ragazzi
vanno a formarsi fuori rischiano poi di trovare opportunità che gli
interessino.
Per quello che ci riguarda, c'è piena disponibilità a dare i
documenti e le cose sulle quali stiamo lavorando, eventualmente di
riprendere quest'argomento a settembre per fare una programmazione
insieme al Consiglio politiche del lavoro delle cose che
proponete.
Presidente -
Ha chiesto la parola il consigliere Aggravi,
ne ha facoltà.
Aggravi (LEGA VDA) -
Efficiento i tempi. Io spero che
questo non sia il preludio di un atteggiamento che abbiamo già
visto sul piano sanitario, se lo è, ne terremo le conseguenze. Meno
male che abbiamo trasformato la mozione in ordine del giorno così
almeno non abbiamo dovuto aspettare altri Consigli per sentirci
dire che il ragionamento è prematuro da un Assessore e dall'altro
che invece si stanno già facendo dei ragionamenti, ma va bene così,
che si faccia qualcosa.
Ringrazio anche l'assessore Bertschy della disponibilità al
Consiglio politiche del lavoro, ma non vorrei neanche farvi perdere
troppo tempo, perché forse state lavorando su tanti temi e quindi
veda lei, se ci sarà il tempo, renda a disposizione del Consiglio
politiche del lavoro... dove, tra l'altro, ci sono anche le
categorie che poi più direttamente, se vogliamo, si occupano anche
di materie del lavoro, di istruzione e di quant'altro. Sono però
abbastanza stupito perché sinceramente qui di politico non c'è
nulla, c'è una volontà e soprattutto c'è anche uno spunto che è
stato dato da più attori che hanno esposto le loro visioni e
soprattutto una visione abbastanza chiara e concreta che è quella
del valore condiviso e generato dal gruppo CVA. Siamo contenti che
ci sia in elaborazione... o comunque si è parlato di un protocollo
d'intesa, comunque ragionamenti e quant'altro, ben vengano anche i
ragionamenti legati al discorso ITS, con una battuta finale - per
non perdere altro tempo -: io spero che tutta una serie di
valutazioni non siano troppo premature, così poi magari la
concorrenza ci supera come al solito, ma prendiamo atto e portiamo
a casa.
Presidente -
Altri interventi? Se non vi sono altre
richieste d'intervento, metto in votazione. Non vedo richieste,
metto in votazione. La votazione è aperta. La votazione è
chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 2 della Lega. Consigliere Aggravi, a lei la
parola.
Aggravi (LEGA VDA) -
Anche in questo caso annuncio il
ritiro della mozione 86, se è 86, sennò in qualche modo poi ci
riorganizzeremo perché con le numerazioni di questo Consiglio mi
sono un po' perso.
Più che una nozione, se non erro, era una risoluzione, in realtà
potremmo chiamarla "risoluzione La Palisse", perché prende spunto
da un settore che non soltanto in questo provvedimento ma anche in
altri è stato oggetto di attenzione: quello degli impianti a fune.
Perché "La Palisse"? Perché di fatto prende corpo dalle risposte
ricevute dall'assessore competente, assessore Bertschy,
nell'interrogazione "Stato della manutenzione degli impianti
funiviari di Youla e dell'Arp".
Nelle premesse si cita pagina 103 del DEFR del 2020-2022, del
periodo di programmazione. In questo DEFR, laddove si parla di
realizzazione di linee funiviarie strategiche, erano indicate tre
linee: la Pila/Couis, la Col Checrouit/Arp e la telecabina Les
Houches
(incomprensibile)
. La prima e la terza sono state
oggetto di interventi, sulla seconda per l'appunto, nella risposta
data dall'Assessore nell'aprile 2023, c'era una prima parte delle
attività che si stava conducendo. La volontà della risoluzione, ora
dell'ordine del giorno, era quella di chiedere al Governo
regionale, in coordinamento con Finaosta e la relativa società
concessionaria, la società che gestisce gli impianti di Courmayeur
Mont Blanc, a ribadire l'importanza strategica della linea Col
Checroit/Arp per il turismo valdostano anche nell'ambito delle
politiche di sostegno agli investimenti funiviari, tenuto conto che
spesso, lo abbiamo detto, al di là delle nuove realizzazioni, ci
sono delle linee e degli impianti strategici per i comprensori che
devono essere soggetti a importanti manutenzioni e importanti
interventi: penso in particolare in questo caso alla funivia che va
a Youla e che poi prosegue all'Arp. Sono comunque delle aree di
interesse non soltanto per la località ma per tutto il sistema dei
comprensori sciistici e mi aspetto che si possa insieme dare
contezza alla risposta ricevuta ad aprile 2023.
Presidente -
Risponde per il Governo l'assessore
Bertschy.
Bertschy (AV-VdA Unie) -
Si conferma l'impegno, ci si
astiene, visto che la linea è già in fase di programmazione in
relazione al DEFR proprio che lei citava e che ha fatto declinare
in fase successiva i vari piani di sviluppo. La società ci aveva
fatto sapere che sulle tre linee di arroccamento che sono previste
attualmente la priorità che si è data sul piano strategico è quella
della sostituzione della seggiovia Maison Vieille e poi della
telecabina Checrouit e successivamente della Youla Arp, quindi fa
parte della strategia e da parte nostra c'è l'impegno a sostenerla,
come abbiamo fatto nel DEFR. I DEFR successivi non hanno più fatto
un elenco preciso in nessuna località dei progetti di sviluppo, ma
ci si allinea sulla visione che porta a dare un sostegno agli
investimenti che alzano la quota, che efficientano gli impianti,
che li razionalizzano e direi che questi investimenti che lei
segnala sono completamente allineati e coerenti a queste linee di
sviluppo che sono indicate nel DEFR e che verranno reindicate.
Presidente -
Consigliere Aggravi, a lei la parola.
Aggravi (LEGA VDA) -
Visto che ho delle difficoltà a
comprendere le incoerenze, io ritiro quest'ordine del giorno perché
voglio evitare che l'assessore Bertschy vada contro a quello che mi
ha detto ad aprile.
Presidente -
Ritirato.
Il Consiglio prende atto del ritiro.
Ordine del giorno n. 3, sempre della Lega. Per l'illustrazione,
la parola al consigliere Aggravi.
Aggravi (LEGA VDA) -
Mi scuso con i colleghi se non
abbiamo avuto molta fantasia nell'ordine ma vi tedierò ancora con
altri due ordini del giorno.
Quest'ordine del giorno in realtà è stato preannunciato nel
corso dell'esposizione della relazione di minoranza che ho
presentato questa mattina e prende spunto direttamente da un
emendamento presentato dal presidente Testolin, in particolare, se
non erro, è l'articolo 90bis, ovvero "Disposizioni in materia di
sostegno alle imprese titolari di mutui agevolati".
Come cercavo di dire questa mattina, al di là della giusta e
utile iniziativa di contingenza, quella più vicina e più prossima,
quindi la rinegoziazione della durata dei finanziamenti concessi
sulla base delle leggi regionali, potrebbe essere utile e opportuno
fare una valutazione più ampia, perché ovviamente se abbiamo la
possibilità da un punto di vista dell'Osservatorio privilegiato di
conoscere la situazione dei mutui gestiti dalla finanziaria
regionale, l'insieme dell'andamento del credito locale lo
conosciamo sempre
ex post
, perché ovviamente, se pensiamo
anche allo studio che ha presentato tempo fa sull'economia
valdostana la Banca d'Italia, il dato è sempre riferito a un dato
consolidato.
A fronte di questo ho preso spunto anche da una dichiarazione
rilasciata dal Presidente dell'ABI nell'ultimo fine settimana,
sappiamo che per l'appunto l'ABI sta lavorando con il Ministero
dell'economia per trovare delle possibilità di ampliamento delle
misure che appunto non consistono soltanto in un allungamento ma
anche in una rinegoziazione e in una surroga dei mutui, o comunque
delle misure che ci auguriamo possano avere un respiro un po' più
ampio e un po' più completo anche di fronte a quello che può essere
anche il residuo di tutta una serie di situazioni che arrivano
dalla pandemia.
A fronte di questo, l'impegno in questo caso non riguarda
soltanto il Governo ma anche il Presidente della II Commissione.
Commissione tra le cui competenze c'è anche il credito, e chiediamo
al Presidente della Regione e al Presidente della II Commissione
consiliare di organizzare nel mese di settembre una seduta della
Commissione con i rappresentanti del ceto bancario e finanziario
locale con l'obiettivo di valutare lo stato del credito della
nostra Regione anche al fine di ipotizzare future prossime
iniziative in tal senso di sostegno alle imprese e alle famiglie
valdostane. Penso che in un momento così complicato e così
delicato, proprio perché successivo a un'ulteriore fase molto
complessa che è stata quella della pandemia e del subito primo
post
pandemia, sia necessario capire qual è lo stato
dell'arte e soprattutto se anche in vista del bilancio di
previsione qualcosa in più si possa fare. Penso però che questa
valutazione debba essere fatta necessariamente considerando tutto
lo stato del credito che riguarda appunto le realtà della Valle
d'Aosta.
Presidente -
Per il Governo, ha chiesto la parola il
Presidente della Regione, ne ha facoltà.
Testolin (UV) -
Quest'ordine del giorno ci dà la
possibilità di esplicitare alcune valutazioni che sono conseguenti
alla presentazione del nostro emendamento, un emendamento che va a
toccare una parte ristretta dei crediti valdostani, e ne siamo
coscienti, ma è una risposta immediata che si poteva mettere sul
piatto sin da subito.
Quello che è invece un lavoro più complesso e articolato, sempre
nell'ambito delle attività che l'Amministrazione regionale può
mettere in piedi, e ha l'autonomia per gestirle di concerto con la
finanziaria regionale... sarà oggetto di valutazioni che da qua al
mese di ottobre, alla presentazione del bilancio di previsione sul
triennale 2024-2026, potranno avere uno sviluppo più ampio rispetto
ai crediti dove si può andare a incidere.
Sempre quindi con l'attività svolta da Finaosta, sempre
nell'ambito dei fondi di rotazione, non soltanto delle imprese, ma
anche relativamente ai mutui prima casa, anche alle loro
rinegoziazioni e riposizionamenti che sono
in itinere
e che
già da alcuni anni fanno parte delle proposte che vengono valutate
da Finaosta anche per mutui che arrivano fuori dal loro
portafoglio... ciò non toglie che rimanga nelle facoltà della II
Commissione valutare, nel prossimo futuro, delle istanze di
audizione rispetto al sistema bancario, che ad oggi, come lei dice,
non ha ancora partorito delle situazioni che possano essere
spendibili non solo sul nostro territorio ma sul territorio
italiano.
In merito all'ordine del giorno pertanto noi ci asterremo;
l'impegno sarà sicuramente quello di di rivedere alcune situazioni
che possono essere di diretta competenza dell'Amministrazione
regionale. Ciò non toglie che ci possa essere un confronto
chiarificatore con le associazioni, l'associazione bancaria in
particolare e con il credito presente sul territorio per le
situazioni dove evidentemente i termini di azione sono, come lei
sa, molto limitati.
Prendiamo in considerazione pertanto la suggestione ma
rimandiamo a una fase più avanzata quelle che potranno essere
questo tipo di interlocuzioni.
Presidente -
Qualcuno vuole intervenire? La parola al
consigliere Aggravi.
Aggravi (LEGA VDA) -
Vedete, colleghi, di fronte a un
atteggiamento di questo tipo che poi io rispetto, mi chiedo se non
valga più la pena giustamente, visto che stamattina qualcuno
criticava l'atteggiamento di certi colleghi che fanno del
populismo, fare del populismo invece di cercare la
collaborazione.
Non entro e non citerò il collega Presidente della II
Commissione, lo faremo poi in II Commissione, ma non vorrei far
perdere tempo alla Commissione. La volontà era quella di portare
avanti uno spirito che ha contraddistinto quest'Aula nei momenti di
crisi, cercare di capire ed eventualmente di collaborare su
soluzioni condivise. Penso che a questo punto io rivendichi, per
quello che mi riguarda, il primato di Montesquieu e quindi la
separazione dei poteri in tutti i sensi, non solo nelle azioni, ma
anche nelle responsabilità. Chi chiama responsabilità si tenga la
responsabilità. Noi guarderemo, vedremo quello che farete ma non
diteci a questo punto, almeno su questo tema, che si poteva fare
qualcosa insieme. Noi ve l'abbiamo proposto, voi ci avete detto di
no,
bonne chanche et bon travail
.
Presidente -
Se non ci sono altri interventi, metto in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 4. Illustra il consigliere Aggravi.
Aggravi (LEGA VDA) -
Preciso che andiamo avanti e li
presenteremo tutti perché noi abbiamo rispetto del lavoro fatto da
tutti e riteniamo opportuno che quello che è stato presentato venga
messo a disposizione di tutti, anche di chi si astiene.
Quest'ordine del giorno era stato indirettamente citato
all'interno della relazione di minoranza, in particolare
sostanzialmente prende corpo da quelle che sono state le evidenze
all'interno dei contenuti delle audizioni della II Commissione.
In un passaggio della relazione di minoranza andavo a dire che,
per quello che riguarda la possibile operazione di acquisto del
Castello di Introd, ad oggi non si era data contezza di quello che
sarebbe poi stato l'utilizzo o le modalità di utilizzo. Tra
l'altro, avevo riportato anche un passaggio. Non erano parole mie
ma erano parole dell'Assessore competente in materia di beni
culturali, che appunto diceva: "Per quello che compete a questa
situazione, noi non siamo stati coinvolti": parlo della gestione e
del futuro appunto del Castello di Introd.
Considerato che il
dossier
non è di poco conto perché per
l'acquisto si parla... adesso qui sono riportati 4 milioni e 100
ma, se non erro, c'è anche una parte che riguarda i lavori,
considerato che comunque nel caso in cui dovesse esserci e dovesse
avere seguito l'autorizzazione che l'articolo 34 dà a favore del
Governo, chiediamo al Presidente della Regione, che ha seguito
direttamente il dossier, così abbiamo appreso dalle audizioni, e
agli Assessori competenti in materia di beni culturali - cito anche
il turismo perché fa sicuramente turismo l'eventuale gestione di un
Castello - "a riferire nelle deputate Commissioni consiliari in
merito alle modalità che si intendono adottare per la futura
gestione del Castello di Introd, coinvolgendo anche
l'Amministrazione comunale di riferimento in tempo utile rispetto
al concretizzarsi della prospettata operazione di acquisto del
bene".
Siccome io non voglio far perdere tempo a chi sta lavorando o a
chi deve lavorare su quest'operazione e siccome sicuramente ci
direte che vi astenete perché è prematuro fare tutta una serie di
questi ragionamenti, io penso che l'impegnativa possa essere anche
risolta eventualmente fornendo poi una nota scritta alle
Commissioni quando le valutazioni e le simulazioni - anche questo
passaggio era stato riportato in audizione - saranno definite e si
potranno conoscere, sennò fate un po' quello che ritenete
opportuno, nel senso che al massimo chiederemo poi nelle
Commissioni competenti se possiamo, come abbiamo già fatto in altre
occasioni, poter almeno capire, pure a conti fatti, quello che sarà
il futuro di quest'operazione, perché ovviamente per adesso, come
ha detto giustamente anche il Presidente in audizione, siamo
sull'eventualità, perché oggi si voterà l'autorizzazione ma poi
sappiamo che un atto è certo quando tutte le controparti lo
firmano.
Presidente -
Per il Governo, la parola al presidente
Testolin.
Testolin (UV) -
Il consigliere Aggravi ha fatto sue le
dichiarazioni che io ho esposto durante l'audizione in II
Commissione e che al momento rimangono tali. Il percorso di
acquisto si conclude, oltre che con l'approvazione delle risorse
disponibili da mettere sul tavolo con la firma definitiva di un
passaggio di proprietà propedeutico a sviluppare tutta una serie di
altri ragionamenti, seppur informalmente già abbozzati, per quanto
riguarda un confronto anche con l'Amministrazione comunale di
riferimento che al momento gestisce, anche se in maniera limitata e
periodica negli spazi e nei tempi, la struttura. In questo momento
si deve ipotizzare, assieme all'Amministrazione e alle strutture
competenti per la cultura, quelle che potranno essere formule
alternative e innovative, così come si è esplicitato in altri
confronti consiliari, opportunità che questo acquisto potrà
metterci a disposizione. In questo momento, prima di procedere
all'acquisto, penso che sia perlomeno azzardato poter avanzare
delle ipotesi che potranno essere rese disponibili, così come ha
accennato il Consigliere, nel momento in cui sarà concretizzato
l'acquisto e sarà sviluppato un programma e un progetto più
complessivo.
Ci asteniamo quindi rispetto all'ordine del giorno.
Presidente -
Ha chiesto la parola il consigliere Restano,
ne ha facoltà.
Restano (GM) -
In sostanza io ero presente quando la
Sovrintendente è stata udita e ho ascoltato con attenzione. Oggi il
Presidente ci conferma che ci accingiamo a prevedere una spesa di 4
milioni e qualcosa senza un progetto in mano.
Sarebbe stato interessante sapere quanti accessi ha ad oggi con
l'attuale modello di gestione il Castello di Introd, quanti se ne
potrebbero prevedere con un nuovo modello di gestione, quale
potrebbe essere l'ipotesi di sviluppo, cosa che a noi è
sconosciuta.
Ora se teniamo conto che in altri comuni valdostani esistono
realtà più piccole e limitate, altrettanto importanti per lo
sviluppo del Comune di livello culturale come quella del Castello
di Introd e se teniamo conto della realtà che viviamo oggi, andare
a spendere questi soldi senza un progetto mi sembra un azzardo. Ben
venga quindi l'impegno di quest'ordine del giorno. Trovo fuori
luogo l'astensione e soprattutto la mancanza di una risposta
concreta.
Presidente -
Altri? Ha chiesto la parola il consigliere
Aggravi, ne ha facoltà.
Aggravi (LEGA VDA) -
Per fare una considerazione
aggiuntiva che in presentazione non ho fatto. Rispetto ad altri
ordini del giorno, quest'impegnativa, se la si legge bene, non ha
una scadenza e non ha una data proprio perché non si voleva entrare
in una situazione complicata qual è ovviamente un'operazione di
questo tipo.
Vorrei ricordare che anche da parte di questi banchi, quando ci
furono - e lo dicevo poi stamattina nella relazione di minoranza -
delle iniziative non troppo centrate presentate in Consiglio,
avremmo potuto stare in silenzio, in realtà da questi banchi si è
voluto principalmente difendere l'interesse e soprattutto la
reputazione dell'Amministrazione. Noi stessi siamo stati i primi a
dire a chi aveva presentato queste iniziative che forse non era il
caso.
Io prendo atto e semplifico dicendo: "Lo compriamo e poi vediamo
cosa fare", non mi se ne faccia una colpa ma così è, se vi pare
direbbe qualcuno, e ne prendiamo atto.
Oggettivamente non mi aspettavo di trovarmi tutto quello che
poteva essere un piano di gestione, ma almeno capire che cosa si fa
di un
asset
di questo tipo, perché abbiamo già visto nel
passato situazioni di acquisto di strutture o comunque di immobili
anche di pregio importanti che sono stati messi lì e poi vediamo,
ne abbiamo anche alcuni di cui abbiamo più di una volta parlato in
quest'aula e, ripeto, non c'era nessun impegno dal punto di vista
delle tempistiche, c'era solo una volontà di avere più chiara la
situazione. Penso che a questo punto la situazione sia
chiarissima.
Presidente -
Altri? La parola al consigliere
Marguerettaz.
Marguerettaz (UV) -
Solo a beneficio di chi ci ascolta e
del verbale, il Castello di Introd non è che fino ad oggi non ha
avuto una destinazione pubblica, anzi, il Castello di Introd, pur
avendo una parte che è rimasta di proprietà e a uso esclusivo dei
proprietari, ha tutta una componente che è sempre stata utilizzata
dal pubblico, in senso lato, come gestione, come Comune, con la
Fondazione Grand Paradis. Quest'argomento quindi non è un argomento
nuovo, mi pare che nei Consigli precedenti già una serie di
Consiglieri siano intervenuti a perorare la causa
dell'acquisto.
La previsione come è stata messa in bilancio non ha definito, ha
dato delle dotazioni finanziarie che consentiranno di fare una
serie di passaggi, per cui semplicemente per non controbattere ma
evidenziare che non è come ha detto il collega Restano: "Noi
compriamo e poi vedremo", ci inseriamo in un solco dove già abbiamo
avuto modo di lavorare su questo bene culturale con una gestione
forse più commerciale rispetto ad altri siti culturali, anche
perché è una struttura che si presta benissimo per il
wedding
, si presta benissimo per una serie di eventi.
Credo che l'operazione che se ci saranno le condizioni verrà
fatta, permetterà di costruire un
business plan
, un
programma, una progettualità, che dà un valore aggiunto al Comune
di Introd, alla Comunità del Gran Paradiso e alla Valle d'Aosta
tutta intera.
Presidente -
Consigliera Minelli, a lei la parola.
Minelli (PCP) -
Come è stato ricordato da più persone,
questo è un tema di cui si è dibattuto, l'ho detto anche quando
sono intervenuta questa mattina, è un tema che avevamo presentato e
dibattuto proprio a seguito di iniziative che erano a nostra
firma.
Devo abbastanza condividere - e segnatevelo sul calendario
perché è la seconda volta - l'analisi che ha fatto or ora il
consigliere Marguerettaz, perché in effetti non stiamo parlando,
come è successo tante altre volte, dell'acquisto di qualche cosa
che poteva rappresentare quasi una scatola vuota, nel tempo io
credo che questo sia avvenuto. Qui non credo che sia così perché
siamo di fronte a una struttura che non è mai stata inutilizzata da
parte del Comune di Introd per quello che poteva realizzare in base
agli accordi che c'erano con la famiglia proprietaria e anche con
Fondation Grand Paradis.
Ancora nell'ultima Settimana della
francophonie
che c'è
stata nella primavera scorsa, ma, come era accaduto per gli anni
precedenti, il Castello è stato luogo di alcuni avvenimenti e di
visita per il pubblico, quindi credo che siamo in presenza di una
situazione che certamente dovrà essere ben programmata per quel che
riguarderà la gestione futura, ma non si parte esattamente dal
livello zero.
Crediamo sia corretto chiedersi che cosa se ne farà, ma penso
anche che in questo caso le interlocuzioni che già ci sono state e
che ci saranno sono un percorso già avviato. Avremmo anche votato
quest'ordine del giorno perché, di fatto, chiede di verificare le
modalità. Quello che a noi lascia un po' perplessi è la parte
finale dell'impegnativa, laddove si dice: "In tempo utile rispetto
al concretizzarsi della prospettata operazione di acquisto del
bene". Io credo che tanto le verifiche, ed è stato detto, per
l'acquisto devono essere fatte, così come dovevano essere fatte nel
momento in cui le avevamo richieste, ricordo che si era detto di
valutare la sostenibilità economica ed eventualmente di procedere
con la prelazione. Fare ora quest'impegno... la preoccupazione è
che ritardi una decisione che credo ormai sia stata presa in base
allo stanziamento che c'è stato. Poi ovviamente tutte le verifiche
sul fatto che si possa poi procedere saranno fatte ma, come dico,
qui non stiamo parlando di una situazione in cui non c'è un
pregresso che possa in qualche modo fare da base per l'attività
futura che si potrà svolgere nel Castello di Introd, qualora
finalmente diventerà di proprietà regionale.
Presidente -
Se non vi sono altri interventi, metto in
votazione. Non vedo richieste, la votazione è aperta. La votazione
è chiusa.
Presenti: 34
Votanti: 13
Favorevoli: 13
Astenuti: 21 (Baccega, Barmasse, Bertin, Bertschy, Carrel,
Caveri, Chatrian, Cretier, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marquis, Marzi, Padovani,
Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 5 della Lega. Consigliere Aggravi a lei la
parola per l'illustrazione.
Aggravi (LEGA VDA) -
Questo è il mio ultimo ordine del
giorno sul disegno di legge 109, anche questo in parte più o meno
preannunciato nella relazione di minoranza. La faccio molto breve e
se nessuno del Governo vorrà intervenire, prenderò atto della
risposta, non c'è bisogno, non vi disturbo più di questo. L'impegno
è chiedere al Governo regionale di interloquire fattivamente con i
destinatari del contributo di cui all'articolo 19 al fine di poter
individuare un'area di realizzazione della
Maison de la
montagne
consona alla propria vocazione di valorizzazione della
montagna e dei professionisti che vi operano.
Abbiamo capito, da quello che è emerso sia nella discussione
generale che nelle repliche, che la decisione è presa, voleva
essere un'ultima proposta per eventualmente valutare ulteriori
possibili collocazioni, ripeto, senza entrare nella definizione più
o meno colorita delle aree o più o meno entusiastica delle aree, io
rimango neutro. È soltanto una proposta, ma penso che la risposta
che arriverà sarà la stessa che abbiamo già sentito nel corso della
discussione generale, quindi non replicherò e prenderò atto della
risposta.
Presidente -
Per il Governo, la parola all'assessore
Grosjacques.
Grosjacques (UV) -
Ovviamente chiederò l'astensione su
quest'ordine del giorno, però credo che, come lei ha giustamente
ricordato prima, sia corretta anche una risposta per rispetto di
chi quegli ordini del giorno li presenta anche se non sono
condivisi: dico questo perché è un'attività che stiamo già facendo,
questa mattina abbiamo dato le risposte circa l'individuazione
dell'area e le motivazioni dell'individuazione. L'interlocuzione è
data dal fatto che io stesso in Commissione dichiarai che, con
beneficio di inventario, sarebbe stata una costruzione che aveva
più piani.
In realtà poi, dopo l'audizione, ho avuto modo di vedere un
rendering
dove, esattamente come è stato detto questa
mattina credo dal collega Lucianaz, la costruzione sarà tutta su un
piano e quindi ovviamente le interlocuzioni oggi sono a uno stadio
primordiale e subiranno la giusta accelerazione nel momento in cui
sarà certo il contributo dopo l'approvazione di questo disegno di
legge. Ci asteniamo quindi perché sono attività che stiamo
facendo.
Presidente -
Non vedo richieste di intervento, metto in
votazione. La votazione è aperta. La votazione è chiusa.
Presenti: 35
Votanti: 13
Favorevoli: 13
Astenuti: 22 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Restano, Rollandin, Rosaire, Sapinet,
Testolin)
L'ordine del giorno non è approvato.
Ordine del giorno n. 6 della Lega. Ha chiesto la parola il
consigliere Manfrin, ne ha facoltà.
Manfrin (LEGA VDA) -
Quest'ordine del giorno è molto
semplice, avete aperto questo Consiglio testimoniando la vicinanza
di tutto il Consiglio e dell'Amministrazione alle famiglie e alle
persone che sono state colpite dall'incendio che ha funestato i
comuni di Aymavilles e Villeneuve e che fino a poco tempo fa ancora
rischiava e minacciava le case. Abbiamo visto che è stato
dichiarato un decreto con lo stato eccezionale di calamità sui
territori dei comuni colpiti e abbiamo visto e soprattutto toccato
con mano... qualche collega è anche intervenuto per soccorrere le
popolazioni, qualche collega si è recato di persona sui luoghi
della tragedia e abbiamo toccato con mano anche rispetto alle
testimonianze che sono state rese note tramite gli organi di
informazione la condizione critica di quelle famiglie che hanno
perso tutto in quell'incendio.
Con quest'iniziativa chiediamo quindi che si facciano i dovuti
approfondimenti atti a quantificare i danni patiti dalle famiglie
residenti nella zona, chiediamo di predisporre ogni azione utile ad
attivare l'articolo 22 della l.r. 5/2001 prevedendo contributi per
le abitazioni e per i beni mobili per favorire la ricostruzione e
la riparazione di immobili e la loro pertinenza per indennizzare in
parte i danni subiti. Chiediamo di accertare e relazionare sulle
cause dell'incendio e della sua immediata espansione onde prevenire
in futuro simili pericolosissimi accadimenti che comportano poi
gravosi impegni di uomini, di mezzi operativi, di risorse
economiche e il rischio di danni al patrimonio.
Presidente -
Per il Governo, la parola al Presidente
della Regione.
Testolin (UV) -
Quest'ordine del giorno lo definisco
fuori tempo massimo, nel senso che ieri mattina, quando è iniziato
questo Consiglio, nelle comunicazioni la prima cosa che è stata
sottolineata è il percorso che è stato fatto all'interno di questa
situazione tragica che ha colpito una comunità, che peraltro mi è
molto vicina e che mi ha toccato anche personalmente. Ho
esattamente elencato le cose che verranno fatte, quindi
l'attivazione dello stato di calamità, la chiusura dello stato di
calamità che permetterà lo sviluppo delle iniziative per
l'attuazione della legge regionale 5/2001, che permetterà di
accedere a coloro che hanno avuto dei danni.
Quello che mi dispiace è che qualche volta vengano utilizzate,
pur sapendo che questi percorsi sono già avviati, delle situazioni
molto delicate che toccano tutta la comunità per non so quale
motivo. Io voglio vedere quest'ordine del giorno come un'ulteriore
garanzia ma lo trovo poco elegante, perché, quando si sa già che i
percorsi ci sono, sono stati avviati e fanno parte della
responsabilità degli amministratori, penso che questo tipo di
boutades
non sia troppo elegante.
Noi ci asterremo e andremo avanti con queste iniziative che
avevamo già programmato e che portiamo avanti già dall'inizio di
questa brutta vicenda.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Vede, presidente Testolin, lei una
volta, poco tempo fa, mi ha sostanzialmente criticato perché nella
mia esposizione, l'esposizione di un'interpellanza, il sottoscritto
avrebbe quasi anticipato la risposta, questo non stava bene e lei
mi ha manifestato la sua contestazione con dei toni che io non ho
apprezzato.
Penso che lei abbia fatto poca opposizione per sua fortuna, nel
senso che lei può attivamente governare la Regione e far passare
delle scelte che ritiene più opportune fin quando avrà una
maggioranza, maggioranza che peraltro l'ha bocciata. Lei ricorderà
al suo primo esordio e poi quelle stesse persone che l'hanno
bocciata non so a fronte di che cosa poi l'hanno anche
sostenuta.
Lei però ha fatto un periodo all'opposizione e lei sa che,
quando si è all'opposizione, il lavoro non si fa contestualmente e,
quando si prepara una seduta, una seduta importante come quella che
stiamo affrontando in questo momento, si preparano gli atti che poi
verranno discussi, siano essi emendamenti, ordini del giorno,
iniziative di qualsiasi tipo, preventivamente, quindi si preparano
iniziative che poi verranno discusse.
Il fatto che lei intervenga in quest'aula per dire - però,
Presidente, non è la prima volta che succede, perché l'ha fatto con
tutti gli altri ordini del giorno, a parte qualcuno ma in generale
perché ovviamente su alcune cose c'era una contrarietà -: "Questo
non ve lo diamo perché lo stiamo già facendo" segue esattamente
quel filone e io trovo sinceramente anche questa sua presa di
posizione di estremo cattivo gusto.
Lei ritiene che dicendo: "l'ho detto in apertura, lo stiamo
facendo, quindi non c'è bisogno di presentare l'ordine del giorno"
e contestare quello che l'opposizione chiede, cioè un impegno
concreto con la votazione di un atto che metta nero su bianco
quello che richiediamo... lei dice
boutades
, io penso che
lei abbia detto delle "butanades" forse con quest'uscita e
sinceramente noi quest'iniziativa, a prescindere da quello che lei
ritiene e da quello che chiede la sua maggioranza, la porteremo al
voto.
Presidente -
Non vi sono altri interventi, metto in
votazione. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo ora agli ordini del giorno Lega, Gruppo Misto e Forza
Italia. Ordine del giorno n. 1. La parola al consigliere Distort
per l'illustrazione.
Distort (LEGA VDA) -
Rimaniamo sul tema degli incendi
boschivi ma affrontiamo con quest'ordine giorno il tema da un altro
punto di vista, che, tra l'altro, è il punto di vista che dovrebbe
essere di iniziativa spontanea del Governo della Regione.
Nel disegno di legge 109 a un certo punto, all'articolo 29, si
tratta di interventi nel settore del servizio antincendi, si prende
atto del fatto che l'ambito di prevenzione degli incendi è ampio e
articolato e spazia dalla prevenzione degli incendi nelle aree
boscate sino a interessare la disciplina dei singoli elementi
edilizi. In questa vastità chiaramente si pone il fatto che ha
avuto una rilevanza fortissima per la nostra Regione. È chiaro che
mi riferisco all'incendio dei giorni scorsi che ha interessato la
zona collinare di Aymavilles dove 250 ettari di bosco sono andati
in fumo oltre a, come è noto e come ha già precisato il collega
Manfrin un attimo fa, alcune abitazioni, coinvolgendo per diversi
giorni personale dei vigili del fuoco, della Protezione civile,
personale volontario per un'attività di spegnimento estremamente
difficile legata chiaramente anche a particolari condizioni
meteorologiche e anche a una particolare caratteristica del tipo di
bosco, di collocazione, di versante. Nel 2022 sul territorio
italiano sono andati in fumo quasi 60 mila ettari di bosco causati
da circa 450 incendi. Vero è che l'estate 2022 è stata
particolarmente asciutta, arida, calda, il servizio Copernicus la
colloca come l'estate più calda e più asciutta da quando svolge la
propria attività di monitoraggio.
Ci sono stati comunque quest'anno in una situazione molto
diversa anche dei picchi meteorologici di temperatura non
indifferente, quindi questa situazione che noi non vogliamo qui
declinare come cambiamenti climatici... noi non vogliamo aggiungere
la nostra voce all'ideologia del terrore climatologico, vogliamo
parlare semplicemente dei fatti, cioè di una situazione di
peculiare assetto meteorologico, però una situazione di peculiare
assetto presuppone tutta una serie di attività strategiche, la
messa in atto di linee di contenimento e di adattamento. Serve un
approccio olistico, incentrato sulla gestione attiva e sulla
prevenzione, mi riferisco chiaramente al bosco, proprio alla
vulnerabilità del bosco, i criteri di gestione forestale
sostenibile sono un primo punto di partenza. Secondo i dati
raccolti, i boschi gestiti, in particolare quelli certificati per
la gestione forestale sostenibile attiva e consapevole, hanno una
probabilità di essere interessati da incendi in misura fino a nove
volte inferiore a quelli non certificati. Prevenire è meglio che
curare.
Le statistiche riferiscono che un incendio che interessa 200
ettari di area boscata, quello che avrete già iniziato a capire,
presuppone un costo di spegnimento e di bonifica pari mediamente a
50 milioni di euro. Questi sono dati disponibili. Noi quindi
dovremmo superare quest'impegno di spesa perché parliamo di
(incomprensibile)
.
La gestione delle risorse forestali agli effetti degli incendi
evidenza che ogni anno si lavora soltanto in emergenza con uno
spreco enorme di risorse che potrebbero essere destinate alla
corretta gestione delle foreste creando oltretutto lavoro e
indotto. Gestire la risorsa forestale consente, oltre al contrasto
della vulnerabilità rispetto agli incendi, di prevenire il dissesto
idrogeologico, l'erosione del suolo, di tutelare la biodiversità,
di mitigare le temperature, di offrire servizi turistico-ricreativi
migliori, di incrementare lo stoccaggio del carbonio contrastando
le anomalie meteorologiche, di garantire ovviamente la sicurezza. A
questo punto il Governo regionale ha un dovere morale - non c'è
bisogno che venga detto e venga evidenziato, ma ci teniamo comunque
a rendere esplicita questa situazione - e politico di riferire
quali sono le misure che intende adottare in una visione di
prevenzione degli incendi boschivi.
Alla luce quindi dei contenuti del disegno di legge 109, in
particolare l'articolo 29 citato, chiediamo formalmente in
quest'aula al Presidente della III Commissione consiliare, assetto
del territorio, che ha tra le proprie competenze l'assetto del
territorio, le foreste, la Protezione civile, la tutela
dell'ambiente, di avviare tempestivamente un lavoro di
approfondimento e di audizioni tra le quali
in primis
l'audizione dell'Assessore all'agricoltura e risorse naturali, al
fine di analizzare e individuare la visione strategica che il
Governo regionale intende mettere in atto per la salvaguardia del
patrimonio forestale a fronte del rischio di incendio.
Presidente -
Per il Governo, la parola all'assessore
Carrel.
Carrel (PA) -
Grazie collega Distort per l'iniziativa.
Non mi soffermo sui dati che lei ha citato perché sono dati che
ancora ad oggi non vengono del tutto confermati e quindi credo che
il suo ordine del giorno miri non a soffermarsi sui dati di
quest'incendio ma più in generale alla gestione della foresta e del
bosco in Valle d'Aosta, quindi non mi soffermo e non sottoscrivo
quanto lei ha appena elencato in termini di dati.
Ci tengo però a rimarcare che nella sua iniziativa manca un
componente, secondo me, importante e lo dico da Assessore con la
delega alle risorse naturali, manca il Corpo forestale valdostano.
Manca e ci tengo a sottolinearlo che è colui che, in base alla
legge regionale 12/2002, all'articolo 2, comma 3, lettera a), ha la
competenza di sorvegliare, tutelare e gestire il patrimonio
forestale. Questo credo sia un elemento che dobbiamo rimarcare
anche per la specificità del nostro Corpo forestale. Io sono sicuro
che lei su questo condivide con me la necessità di andare a
specificare l'importanza di questo Corpo, l'importanza che ha
rivestito nella gestione anche insieme a tutti gli altri di
quest'importante evento che ha colpito Aymavilles e i Comuni
limitrofi e che ha visto impiegate tutte le stazioni forestali con
un grande impegno addirittura di 74 unità di personale del Corpo.
Ci tengo a sottolinearlo perché è proprio insieme al Corpo
forestale e al Dipartimento risorse naturali si sta lavorando su
diversi atti che verranno portati sicuramente in Commissione e poi
in Consiglio. Si sta di fatto lavorando sulla revisione del piano
antincendio boschivo, che è in scadenza, e sulla strategia
forestale, che invece è un lavoro che sta per essere affidato.
Io quindi credo che una visione del futuro della nostra foresta
e del nostro bosco non possa che prescindere da questi due
documenti che, come Assessore, sicuramente mi impegno a portare in
discussione quanto prima in Commissione non appena però il lavoro
sarà terminato.
Ci tengo a sottolineare inoltre che abbiamo già affrontato il
tema antincendio e gestione del bosco in Commissione. Lo abbiamo
fatto, per esempio, quando a fine del mese di marzo abbiamo
trattato insieme il piano dei lavori in affido diretto e quelli in
gestione interna dell'Amministrazione, perché andare a curare il
bosco e tutto il lavoro che fanno i nostri operai forestali nel
bosco e nei boschi, è sicuramente una risposta alla gestione del
bosco. Inoltre vi sono tutte le piste tagliafuoco e tutti i bacini
che servono proprio ed esclusivamente per la gestione di questi
eventi. È un discorso che sicuramente è molto ampio, che però passa
da questi due piani e da questa strategia della Forestale, quindi
sicuramente mi prendo l'impegno di venire in Commissione, non nei
tempi che lei ha evidenziato, ma semplicemente perché in questo
momento non abbiamo i documenti necessari per avere tutti i dati
per esprimere e portare al dibattito consiliare e politico questa
visione che è necessaria.
Ci tengo a sottolineare in ultimo che la gestione del nostro
territorio, quindi la gestione anche della prevenzione degli
incendi, passa soprattutto dall'agricoltura e dal lavoro che fanno
gli allevatori e soprattutto negli alpeggi, ma non solo, perché gli
allevatori mantengono il territorio e grazie alla manutenzione del
territorio, poi certe situazioni si evitano e per questo dobbiamo
sicuramente sostenerli e ringraziarli.
Presidente -
Ha chiesto la parola il consigliere Distort,
ne ha facoltà.
Distort (LEGA VDA) -
Grazie Assessore per la risposta.
Innanzitutto sfonda una porta aperta sull'importanza del Corpo
forestale. Esprimo la mia totale adesione, anzi, sono
immediatamente pronto ad autoemendare i vari punti e le premesse
con cui è stato composto quest'ordine del giorno inserendo il ruolo
fondamentale del Corpo forestale, che è assolutamente indubbio. Mi
permetta di dire che lei, da un lato, dice che comunque si sta
andando ad approfondire questa situazione, che è né più, né meno
che quello che auspico, non solo io, ma che sta auspicando tutta la
popolazione valdostana per ovvi motivi e probabilmente non solo la
popolazione valdostana. È altrettanto vero che
est modus in
rebus
. Un conto è arrivare in Commissione di
sua sponte
al momento opportuno per relazionare, un conto è arrivarci a fronte
di un'impegnativa "subita" da un ordine del giorno. Questa dinamica
è nota. Io però la voglio mettere in evidenza per onor del vero,
perché il discorso è questo: se avete una visione o soltanto è
imbastita una visione, si sono avviati alcuni approfondimenti, che
problema c'è a venire in Commissione e a relazionare questo stato
della situazione? Ovviamente si chiede di relazionare una visione.
La visione è qualcosa di dinamico che ha un inizio, ha una fase di
concepimento e pian pianino si affina, si approfondisce, magari si
modifica. È questo che è richiesto, ma è richiesto non dal gruppo
Lega insieme a Forza Italia e Gruppo Misto come iniziativa nostra
propria politica, ma questo è dettato dal buon senso.
Il fatto di rifiutare questo confronto... lei, tra l'altro,
dice: "Non nei termini che pone lei", è vero che io uso un
avverbio: "tempestivamente", che presuppone nel più breve tempo
possibile. Questo "più breve tempo possibile" non è specificato se
è un giorno, due giorni, una settimana o un mese. Quello che conta
è una risposta sincera e responsabile del Governo che dice: "Io ci
sto, sono pronto, anzi, lei mi ha anticipato perché era addirittura
un'iniziativa nostra". Queste sono dinamiche che sono note, però
portate pazienza, soprattutto la popolazione ha bisogno invece di
vedere un superamento di queste dinamiche e di vedere la capacità e
la volontà di agire. Noi portiamo in votazione l'ordine del giorno
per esprimere la nostra posizione senza mezzi termini e voi,
purtroppo, avete perso un'occasione.
Presidente -
Non vedo altre richieste, mettiamo in
votazione l'ordine del giorno. La votazione è aperta. La votazione
è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 2, Lega, Gruppo Misto e Forza Italia. Ha
chiesto la parola il consigliere Distort, ne ha facoltà.
Distort (LEGA VDA) -
Ora invece cambiamo argomento ma
rimaniamo sempre nell'ordine di un'emergenza, di una situazione di
criticità, di una forte difficoltà. Anticipo subito che, in caso di
approvazione, vedetelo come volete, sotto il profilo del ricatto o
no, comunque ognuno usa le armi che ha, decadrebbe la necessità di
mantenere il punto 80 all'ordine del giorno per analogia di
argomenti e di intendimento.
Parliamo della sostenibilità dell'offerta turistica:
sostenibilità dal punto di vista dell'impiego, della disponibilità
del personale, fino a che anno fa il maggior sostegno all'attività
turistica di alberghi e ristoranti, dopo gli strumenti finanziari
per gli investimenti e l'aspetto normativo, era sicuramente la
promozione del territorio; ora queste dinamiche si affiancano a una
gestione imprenditoriale che, per il tipico e particolare tessuto
del nostro territorio, vede la conduzione familiare come modello
diffuso.
È chiaro che comunque non è per tutte le attività alberghiere e
di ristorazione che si propone la formula di conduzione familiare,
esistono tante imprese di settore invece che necessitano di
personale stagionale per poter svolgere la propria attività
imprenditoriale. Da alcuni anni si registrano difficoltà molto
forti sulla disponibilità di personale stagionale, che, così per
consuetudine, era reclutato sia nell'ambito territoriale della
Regione, sia extraregionale. Non entro in merito alle dinamiche,
reddito di cittadinanza, lo cito solo così, ma abbiamo tutti una
certa capacità critica per poter vedere le cose senza avere le
fette di salame sugli occhi. Sta di fatto che soltanto nell'ultimo
anno, lo scorso anno, il 60% delle aziende di settore ha avuto
difficoltà a trovare personale e la stessa percentuale ha visto
ridurre i ricavi o addirittura sospendere l'attività proprio per
difficoltà a gestire le problematiche connesse al personale, questi
sono dati nazionali.
Non abbiamo gli elementi per capire qual è il dato percentuale.
Sappiamo comunque esserci alcune attività operanti in diverse
località del territorio regionale, tra l'altro, anche mete a forte
vocazione turistica, che nel corso degli ultimi anni, in
particolare quest'anno, si sono viste costrette a chiudere o quanto
meno limitare la propria attività per mancanza di personale e
questa criticità è in crescita.
Ora, noi mettiamo insieme la vocazione principalmente turistica
del nostro territorio insieme a quanto questa vocazione incida
sull'intera economia regionale e ci rendiamo conto che diventa
assolutamente inammissibile che il settore alberghiero, come quello
della ristorazione, debba ridurre anche drasticamente le proprie
potenzialità, per una questione esogena quale la carenza di
personale, esogena la loro attività, capacità imprenditoriale.
Nel disegno di legge 109, all'articolo 42, si parla di
interventi di promozione turistica;
nulla quaestio
, sappiamo
perfettamente, condividiamo l'importanza dell'obiettivo di
valorizzazione dell'offerta turistica attraverso un'idonea attività
di comunicazione, ma paradossalmente noi qua assistiamo a una
situazione dove addirittura quest'attività di promozione turistica
trova un blocco dal punto di vista della risposta degli
imprenditori. È quindi importante la valorizzazione turistica ma è
prioritaria e urgente una corretta politica relativa alla
disponibilità e all'impiego del personale in ambito delle attività
alberghiere di ristorazione.
È noto che l'argomento interessa, io guardo sia l'Assessore al
turismo ma guardo anche l'Assessore allo sviluppo economico e
formazione lavoro perché si intersecano e si sommano le competenze;
anzi, è proprio una situazione dove un lavoro di squadra è
assolutamente fondamentale per trovare delle soluzioni per
esprimere una propria visione.
Alla luce di queste riflessioni, nel quadro della discussione
del DL 109, chiediamo formalmente in quest'aula, al Presidente in
questo caso della IV Commissione consiliare, che ha tra le proprie
competenze il turismo, il commercio e le politiche del lavoro,
quindi tutti temi che fanno parte della competenza della IV
Commissione, di avviare tempestivamente... preciso alla luce di
quanto già precisato prima, la formula è molto simile...
tempestivamente non è definita una data, è chiaro che comunque sta
alla capacità, alla passione e all'impegno di chi svolge un lavoro
rispondere o non rispondere a quell'espressione che millenariamente
è riconosciuta nella nostra tradizione cristiana come
Caritas
Christi urget nos
. In questo caso non è
Caritas Christi
,
ma è la forma di carità e attenzione nei confronti del proprio
territorio. Di avere tempestivamente un lavoro di approfondimento e
di audizioni tra le quali
in primis
l'Assessore al turismo,
sport e commercio e l'Assessore allo sviluppo economico, formazione
e lavoro, trasporti e mobilità sostenibile, al fine di analizzare e
individuare strategie per la gestione delle criticità relative alla
carenza di personale nell'ambito del comparto alberghiero e della
ristorazione.
Dalle ore 16:22 assume la Presidenza il vicepresidente
Marguerettaz.
Marguerettaz (Presidente) -
Per il Governo, la parola
all'assessore Grosjacques.
Grosjacques (UV) -
Io invece inverto il paradigma, le
darò tutte le risposte che lei mi ha giustamente chiesto nella
risposta all'interpellanza n. 80, che sarà in coda all'approvazione
dei disegni di legge, risposta che mi auguro lei considererà perché
abbiamo cercato di comporla articolata e con dei contenuti che
andranno ad analizzare le criticità della mancanza di personale,
con analisi delle attività in corso e di quelle programmate nel
breve termine da una serie di soggetti, tra i quali anche e
soprattutto direi l'Assessorato dello sviluppo economico e
formazione.
Questa mattina abbiamo parlato di carenza di personale, che è
una carenza strutturale. Questa non è l'unica carenza, ci sono
tutta una serie di fattori che determinano queste difficoltà nel
reperimento di personale, non ultimo quello della materia prima,
cioè del capitale umano del quale purtroppo oggi non disponiamo in
misura sufficiente.
Su quest'ordine del giorno quindi ci asterremo. Siamo
consapevoli dell'importanza e della gravità del problema e ci
stiamo lavorando. Stiamo lavorando con le associazioni di
categoria, il contatto e lo scambio è continuo e costante proprio
perché il problema è nelle dimensioni che lei ha correttamente
elencato ed è un problema che purtroppo non riguarda solo la nostra
Regione ma più in generale tutte le Regioni a vocazione turistica.
Non ultimo, uno dei fattori è quello legato ai decreti flussi, che
sicuramente nella nostra Regione non hanno dato le risposte che i
settori della ristorazione e dell'accoglienza turistica si
aspettavano. La passione e l'impegno, io, il collega Bertschy,
tutto il Governo in generale, anche i membri di maggioranza, ce lo
mettiamo, tenendo conto delle difficoltà del caso. Quest'autunno,
oltre alle attività che sono già in corso nell'alleanza per il
lavoro e nelle attività programmate dal collega Bertschy, porteremo
all'attenzione delle Commissioni, quello quindi sarà il momento
durante il quale discutere di questa problematica e sentire, oltre
al sottoscritto e all'Assessore chiamato in causa, le attività che
vogliamo mettere a fattor comune per cercare di dare delle risposte
a un problema di così ampia portata.
Uno dei problemi è legato - e l'abbiamo richiamato più volte in
quest'aula - all'alloggiamento del personale nei nostri comuni a
più forte vocazione turistica, a volte vi è l'impossibilità per
questo tipo di personale, necessario alle nostre strutture, di
arrivare in queste località perché purtroppo carenti di posti letto
per il personale. In ogni caso in autunno, speriamo già nelle prime
sedute dopo la riattivazione delle attività a settembre, di poter
portare un testo, chiamiamolo così, martire, sul quale andare a
discutere e fare le opportune valutazioni.
Su quest'ordine del giorno ci asteniamo ma perché richiama
integralmente l'interpellanza alla quale risponderò più avanti e
perché sono attività che comunque, consci della gravità del
problema, stiamo facendo quotidianamente.
Presidente -
Collega Distort per la replica e per la sua
soddisfazione.
Distort (LEGA VDA) -
Le svelo che non ho grandissima
soddisfazione, comunque ringrazio l'assessore Grosjacques per la
risposta. È chiaro che i tempi sono ristretti per cui probabilmente
il tempo per poter avere una risposta anche da parte dell'assessore
Bertschy non permetteva quest'alternanza di figure, perché comunque
- ribadisco - sono temi legati alle rispettive competenze.
Lei, Assessore, ha citato il sillogismo dicendo: "inverto il
sillogismo", quindi ha scatenato un po' in me il concetto di
attenzione alla logica...
(intervento di un Consigliere, fuori microfono)
...ah, il paradigma, comunque parliamo semplicemente di
meccanismi logici, meccanismi strategici, allora io mi ricollego al
concetto dell'impegnativa che parlava di strategia.
Oltre alle strategie relative al contenuto, ci sono anche
strategie dal punto di vista politico. È chiaro che voi avete
adottato e imboccato una strada che è quella di dire: "Noi seguiamo
la linea secondo la quale ci asteniamo rispetto agli ordini del
giorno, non ci prendiamo impegni, però, di fatto, noi lavoriamo in
quest'ambito". È chiaro, se l'aspettano tutti che voi lavoriate
indipendentemente dalla presentazione o meno di un ordine del
giorno, è ovvio, però questa è tattica. La differenza tra la
tattica e la strategia è che la tattica è qualcosa che si attua in
un momento, in una frase ben circoscritta; la strategia invece va
in una direzione più ampia.
La strategia permette di uscire dall'
impasse
in maniera
vincente. Voi avete imboccato invece un'altra strada. Intanto
rispetto alla strategia vi siete limitati alla tattica e poi avete
imboccato la tattica di dire: "Non accettiamo gli ordini del
giorno, noi non li votiamo, noi ci asteniamo e risolviamo così il
problema". Questa è una tattica perdente, per cui io ve lo dico
sicuramente con i miei modi che sono anche accompagnati di
gentilezza, ma ciò non vuol dire che siano modi morbidi, perché il
pugno di ferro e il guanto di velluto è qualcosa che ha una storia
remota.
Il fatto è questo: che prevale il timore a rivelare la propria
posizione, le proprie riflessioni allo stato in cui sono, perché
non vi viene chiesto di venire a raccontare per filo e per segno
come avete studiato la soluzione di un problema, ma di condividere
con un organismo consiliare, che è la Commissione consiliare un
percorso anche in fieri.
Ribadisco, come ho detto prima all'assessore Carrel, voi perdete
un'occasione, perché l'occasione di dire: "Okay, veniamo in
Commissione" è l'atteggiamento della persona forte che non teme
nessun tipo di confronto.
Lei ha detto che verrà in Commissione, allora a questo punto
dico: quindi la vostra intenzione è votare questo ordine del
giorno? No, cioè di dire: io vengo però non voto. In qualche modo o
esprime una sorta di - mi permetta - cocciutaggine a dire: "Io lo
faccio ma solo perché lo voglio io, non perché me lo chiedi tu"
oppure "perché voglio prendere del tempo". Se questo tempo serve
per approfondire, nulla vieterebbe di prolungare i tempi, perché io
domani mattina posso depositare ai due Presidenti di Commissioni
una richiesta di convocare quanto prima, a fronte di questi
problemi, gli Assessori competenti. Si genera uno scenario che
sarebbe identico, ma sarebbe molto più forte da parte vostra dire:
"Sai che c'è? Noi veniamo e votiamo fin da subito". È l'occasione
che avete perso.
Dalle ore 16:29 riassume la Presidenza il presidente
Bertin.
Bertin (Presidente) -
Consigliere Distort, le chiedo
soltanto se ritira il punto n. 80.
Distort (LEGA VDA) -
La ringrazio per questa richiesta di
chiarimento. L'ordine del giorno, a scanso di equivoci è
confermato. Per quanto riguarda il ritiro del punto n. 80, sì, io
la ritengo già una non risposta. Le risparmio la replica perché
potrebbe essere una replica di non risposta e tanto probabilmente
non ci arriveremmo neanche dal punto di vista dell'ordine del
giorno.
Presidente -
Grazie Consigliere, il punto n. 80 è
ritirato.
Il Consiglio prende atto.
Vi sono altri interventi su questo punto? La parola
all'assessore Bertschy.
Bertschy (AV-VdA Unie) -
Visto che nell'interpellanza
c'erano anche le risposte da parte del Dipartimento politiche del
lavoro, "l'Alleanza per il lavoro di qualità per il turismo" sarà
il primo progetto di quella strategia composto da tutti gli attori,
forze sociali, forze datoriali, Enti locali e lì ognuno andrà ad
assumersi un impegno rispetto alle proprie competenze.
Credo quindi che la prima cosa che possiamo dare alla
Commissione dopo la riunione del Consiglio politiche del lavoro
nella prima settimana di settembre - tra l'altro, insieme ai
consiglieri Aggravi e Padovani rappresentiamo il Consiglio
regionale - è quel documento, di modo che la Commissione lo possa
analizzare e poi si possa venire a discutere insieme a tutti coloro
che lo andranno a sostenere.
Presidente -
Altri interventi? Non ne vedo. Metto in
votazione l'ordine del giorno. La votazione è aperta. La votazione
è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Adesso affrontiamo l'ordine del giorno n. 7 della Lega, che è
anche l'ultimo. Consigliere Perron, a lei la parola.
Perron (LEGA VDA) -
Arrivo per ultimo con un favore del
pronostico visti i risultati precedenti ma questo mi tocca.
Faccio una breve cronistoria di quelle che sono state le varie
iniziative sul tema: a maggio 2022 avevamo presentato
un'interpellanza su questo tema, poi l'abbiamo ripresentata nella
primavera 2023 ad aprile, su quello avevamo attaccato un ordine del
giorno che però è slittato continuamente, quindi l'abbiamo preso e
l'abbiamo rimesso qui oggi. Qual è il tema? Già dallo scorso anno,
in quel caso ci aveva risposto l'attuale consigliere Lavevaz,
abbiamo ricevuto numerose segnalazioni dalle imprese del verde che
lamentavano l'impossibilità di conferimento di sfalci, ramaglie e
residui di potature nei comuni nei quali svolgono il lavoro o
risiedono, quindi l'obbligo per loro di smaltire soltanto nella
discarica di Brissogne. La risposta che era stata data è che si
doveva attuare una direttiva europea, la quale equipara i residui
del verde prodotti da partite IVA ai rifiuti speciali, quindi le
discariche comunali che erano state utilizzate fino a quel momento
e fino a qualche anno fa non erano più utilizzabili. Chiaramente
questo è un problema per quelle imprese, soprattutto perché sono
piccole, anzi, micro, a volte fatte da soltanto una persona, e sono
tempi eccessivi per andare a Brissogne, ci sono le code, eccetera.
Ne avevamo già parlato, quindi rimettiamo questo problema sul
tavolo, ci auguriamo che ci sia un qualcosa, perché a noi non
risulta che la situazione sia migliorata, né che ci siano stati
interventi da parte vostra migliorativi, sono lieto di essere
smentito, avevamo posto giù l'impegnativa, che, come l'Assessore
sa, mi era stata suggerita da una persona qualificata e competente,
nel senso che chiediamo la creazione entro trenta giorni di cinque
centri di conferimento distribuiti nel territorio regionale per i
rifiuti come sfalci, ramaglie e residui di potature per agevolare
le imprese del verde valdostane. Il numero cinque per noi non è un
qualcosa di cabalistico, potrebbero essere tre, potrebbero essere
due, non lo so. Ripeto: l'impegnativa è molto semplice e quindi
chiediamo una risposta e un'attività in tal senso.
Presidente -
Per il Governo, la parola all'assessore
Sapinet a cui passo la parola.
Sapinet (UV) -
Grazie collega Perron. Oltre che una
risposta, direi anche un aggiornamento su una tematica che fin dai
primi giorni io ho preso in carico con un passaggio di consegne da
parte del collega Lavevaz. Proprio nella primavera, verso la fine
del mese di aprile, avevamo ricostituito l'istituzione del gruppo
di lavoro per l'individuazione delle soluzioni operative idonee ad
avviare le azioni stabilite nel piano regionale di gestione dei
rifiuti 2022-2026 per la gestione dei rifiuti urbani e dei rifiuti
speciali e con "speciali" intendiamo tutti, ai sensi della legge
regionale n. 4/2022. Un'azione che poi il Governo, l'Assessorato e
il sottoscritto in particolar modo sta sviluppando con il CELVA è
quella di individuare una soluzione integrata e organica per la
gestione dei rifiuti generati dalle imprese. Quello che lei ha
citato però è un problema che abbraccia anche le altre categorie
con le quali ci stiamo confrontando. Ciò comporta un riassetto, una
razionalizzazione, tra le altre cose, anche delle discariche
inerti, che fanno parte di questa tipologia di rifiuti, attraverso
una gestione sovracomunale, una riduzione del numero dei siti,
nonché l'individuazione sui territori comunali su un numero
limitato di aree, ove sia possibile da parte delle imprese
conferire le varie tipologie di rifiuti da esse prodotti, quindi
gli inerti ma anche quelli da lei citati e gli altri, in coerenza
appunto con le previsioni del piano regionale.
L'azione che stiamo conducendo è in via prioritaria a livello
locale, in quanto la legge 6/2014 dispone che l'esercizio dei
servizi connessi al ciclo dei rifiuti è affidato alle
Unités
, residuando appunto alla Regione un ruolo di
coordinamento, un coordinamento che è ovviamente fondamentale, alla
ricerca, come ho detto prima, di una modalità di gestione
sostenibile. Per tale motivo quanto richiesto non può essere svolto
direttamente dalla Regione, ma dovendosi individuare da parte degli
Enti locali una distribuzione funzionale, nonché predisporre aree
con precisi requisiti per ottenere le relative autorizzazioni
neppure il termine dei sessanta giorni appare realistico stante le
difficoltà di organico presenti, tra l'altro, nelle
Unités
,
quindi l'iniziativa non può essere accolta. Su questo c'è, come
dicevo, la massima attenzione e il massimo lavoro che stiamo
portando avanti proprio con le
Unités
perché la questione
della problematica da lei sollevata va a incastrarsi - mi permetta
il termine - insieme alla visione globale sulla quale però abbiamo
fatto dei passi avanti anche da maggio quando l'ha presentata ad
oggi. L'invito sarà ovviamente a ritirare l'ordine del giorno,
altrimenti io propongo l'astensione.
Con quest'assestamento, nello specifico con l'articolo 8... cioè
l'articolo 8 non è solo un'erogazione di risorse ma è da parte
nostra l'assunzione di un impegno, un impegno concreto che è
appunto conseguenza del confronto anche di questi mesi. Il punto di
partenza, come ho detto anche poco fa nel mio intervento, di un
percorso dove il servizio è in capo agli Enti locali ma ovviamente
c'è il supporto, il coordinamento e la supervisione della Regione,
che ovviamente non è uno spettatore ma è un giocatore attivo, un
percorso possibile e che ha avuto come primo passo lo studio
commissionato da ARPA. Questo per rispondere anche a chi più volte
ci ha criticato per quella fase di
interim
, quindi uno
studio che è stato commissionato - e io ringrazio chi l'ha
commissionato e chi l'ha predisposto con la delibera 923
dell'agosto 2022 -, uno studio che poi ci è stato consegnato nel
mese di novembre da cui è partito un confronto, fine 2022 - prima
parte della primavera del 2023, che è ancora in atto con gli Enti
locali, Enti locali che proprio in questi giorni stanno dando delle
risposte incoraggianti e stanno, con fare attivo e propositivo,
mettendosi in gioco proprio per raggiungere l'obiettivo che lei
richiede, ma che coinvolge non solo quella tipologia di rifiuti ma
tutti gli speciali. Come dicevo, quindi invitiamo al ritiro
dell'ordine del giorno, altrimenti propongo l'astensione.
Presidente -
Consigliere Perron, a lei la parola.
Perron (LEGA VDA) -
Va bene, Assessore, io non posso far
altro che prenderla in parola allora. Attendiamo gli sviluppi. Le
faccio presente appunto che è già presente dall'anno scorso questa
questione. La sollecito nuovamente perché ci sono imprese che
aspettano, hanno bisogno di soluzioni, quindi tutti i tavoli di
lavoro necessari... Ripeto: rimaniamo in parola, la prendo in
parola, quindi ritiro ma attenderemo sviluppi e, se non ci saranno,
nuovamente la riporteremo sul tavolo e ritorneremo a questo
déjà
vu
, che speriamo non ci sarà. Ritiro.
Presidente -
Conseguentemente è ritirato anche il punto
90.
Il Consiglio prende atto.
Consigliere Aggravi, a lei la parola per mozione d'ordine.
Aggravi (LEGA VDA) -
Chiedo una breve sospensione per una
riunione del gruppo consiliare della Lega Vallée d'Aoste.
Presidente -
Sospensione concessa.
La seduta è sospesa dalle ore 16:45 alle ore 17:23.
Bertin (Presidente) -
Si è prenotato il consigliere
Aggravi, immagino in riferimento alla sospensione, a lei la
parola.
Aggravi (LEGA VDA) -
Se mi è consentito, vorrei
argomentare la sospensione e la decisione a cui è pervenuto il
gruppo consiliare della Lega Vallée d'Aoste.
Vedete, colleghi, nel Consiglio sul piano regionale della salute
e del benessere sociale abbiamo presentato tutta una serie di
iniziative che ritenevamo integrative e utili anche a un confronto
sui temi e che in alcuni casi potevano anche essere oggetto di
collaborazione rispetto all'azione di questo Governo. Tutte le
iniziative sono state sostanzialmente bocciate con un obiettivo e
una logica politica. Oggi ci troviamo in un Consiglio estremamente
complesso sia dal punto di vista dell'ordine del giorno, sia dal
punto di vista del numero di argomenti e di leggi trattate.
Non abbiamo voluto fare ostruzionismo, ci siamo resi disponibili
a diminuire i tempi, a rivedere tutta una serie di questioni
organizzative per cercare di diminuire e di smaltire un
corposissimo ordine del giorno e ci siamo sempre trovati una legge
in più. Sull'assestamento, sul provvedimento di cui si sta parlando
non abbiamo voluto fare nessun tipo di ostruzionismo. Abbiamo
presentato degli ordini del giorno, alcuni di questi pensavamo che
potevano essere trattati in una maniera differente, come è avvenuto
con il piano sanitario, che potevano anche essere condivisi, che
andavano anche, tra l'altro, nella direzione espressa da
rappresentanti del Governo, così non è stato e si è ripresentata la
logica che abbiamo già subito nella presentazione appunto del piano
sanitario.
L'ho detto sia nella relazione, sia negli interventi che sono
stati successivi da parte di alcuni esponenti del mio gruppo che
alcune proposte, alcuni articoli sarebbero stati votati dal nostro
gruppo anche per quello che riguarda una serie di temi che sono
comuni un po' a tutti o che sono stati anche oggetto di trattazione
in aula da parte di nostre iniziative, mozioni, interrogazioni,
risoluzioni e quant'altro. Continuiamo a credere che alcuni di
questi interventi li avremmo convintamente votati insieme alla
maggioranza e agli altri membri dell'opposizione che avrebbero
voluto votarli. Abbiamo fatto una nostra critica, che, ripeto, non
è voluta essere becera, poi ognuno ha i suoi modi di esprimersi, ma
li avete anche voi, non soltanto noi dell'opposizione, questo è
tipico di ognuno di noi.
Detto questo, ci spiace veramente ma il mio gruppo non
parteciperà al voto del DL 109, usciremo, attenderemo la fine di
questo voto per dare un segnale rispetto al fatto che spesso e
volentieri dai vostri banchi viene chiesta moderazione,
collaborazione, viene chiesto di trattare in maniera unanime e
condivisa tutta una serie di argomenti.
È la seconda volta, mi limito a queste due volte che ho usato
per esemplificazione, che invece riceviamo una becera chiusura e
oggettivamente crediamo che alcuni temi che abbiamo portato non
solo potevano essere condivisibili, ma potevano essere trattati in
maniera diversa, anche perché - ripeto - andavano nella linea
dettata da alcuni esponenti della maggioranza e da alcune vostre
decisioni. Andando contro avete semplicemente dimostrato che non
c'è nessuna volontà non soltanto di approvare dei provvedimenti
insieme, ma di trattarli per il semplice fatto che sono stati
presentati da questa parte del tavolo. Ne prendiamo atto, sul
disegno di legge 109 il mio gruppo non parteciperà al voto.
Presidente -
La parola alla consigliera Erika Guichardaz
per mozione d'ordine.
Guichardaz E. (PCP) -
Solo per dire due cose rispetto a
quanto ha detto il consigliere Aggravi. Comprendendo bene le
motivazioni per cui il gruppo della Lega esce e in parte
condividendo, lo abbiamo detto, l'atteggiamento arrogante che ormai
vediamo ripetutosi mille volte, noi proprio per questa motivazione
non avevamo assolutamente presentato ordini del giorno perché
l'arroganza la si vedeva già anche in Commissione. Non ci sono
nemmeno arrivati i documenti che chiedevamo, quindi rimarremo in
aula ma siamo solidali con il gruppo della Lega.
Presidente -
Consigliere Marguerettaz, a lei la
parola.
Marguerettaz (UV) -
Sinceramente, a nome del gruppo
dell'Union, questa cosa ci dispiace; probabilmente le dinamiche e i
confronti in aula sono sempre particolari, giustamente il collega
Manfrin a un certo punto, nel rispondere al Presidente, dice: "Ma i
ruoli della maggioranza e dell'opposizione sono in qualche modo un
po' codificati", quindi giustamente ognuno cerca di fare il suo
lavoro.
Non entro ovviamente nelle decisioni ma semplicemente dico che
probabilmente c'è un fraintendimento su come uno vuole operare e
onestamente, nel ricevere un giudizio di atteggiamento becero, mi
permetto di dire che abbiamo cercato di avere un rapporto. Anche
per quanto riguarda la calendarizzazione dei lavori, noi abbiamo
preso atto molto positivamente dell'atteggiamento che è stato messo
in atto, la voglia di trovare degli accordi, il dimezzamento dei
tempi. Da parte nostra abbiamo cercato anche lì di comprendere, la
giornata di ieri dedicarla alle interpellanze e agli atti
ispettivi, aggiungere una mezza giornata del venerdì per poter fare
tutti gli atti ispettivi, quindi cercando di dare dignità.
Anche nelle risposte che ci sono state sugli ordini del giorno,
non mi pare che ci sia stata una chiusura, nel senso che su tutta
una serie di argomentazioni, addirittura da parte del Governo è
stato detto: "Concordiamo, riteniamo che questa sia la strada,
andremo in Commissione, ci confronteremo", quindi, al di là
dell'aspetto formale, credo che ci possa essere un tavolo di
confronto, però, permettetemi, questa è una mia valutazione. Senza
voler provocare nessuno, l'obiettivo è quello di piantare delle
bandierine; ognuno pianta le sue, ma, dal punto di vista
sostanziale, io credo che ci siano tutti gli spazi per poter dare
delle risposte alla nostra comunità.
Onestamente il fatto che voi abbandoniate l'aula ci dispiace,
non vogliamo intervenire sulle vostre decisioni, cercheremo di fare
meglio in futuro.
Presidente -
Il consigliere Marquis si è prenotato.
Capisco le valutazioni... chiedo soltanto di intervenire per non
più di cinque minuti. Ha la parola.
Marquis (FI) -
In modo molto stringato questa mattina, al
termine della discussione generale, nelle repliche, avevamo fatto
una dichiarazione di astensione su questo provvedimento. La
dichiarazione di voto l'avevamo fatta senza la partecipazione e
avere contezza di come si sarebbe sviluppato il confronto nel
pomeriggio sull'argomento.
Sono stati esaminati diversi ordini del giorno. Abbiamo visto
ancora una volta un atteggiamento non dico collaborativo ma un
atteggiamento neanche di prendere in considerazione, perché a volte
è la cosa che stride di più, abbiamo sentito dire: "Condividiamo
l'ordine del giorno ma non lo votiamo". Questo credo che vada nella
mancanza di rispetto di quest'Assise perché, quando si condivide
una cosa, bisogna avere il coraggio di votarla, perché se dico:
"Condivido ma non voto", è prendere in giro chi sta dall'altra
parte o tenerlo in scarsa considerazione.
Credo che ognuno debba avere valorizzata la sua dignità,
pertanto siamo molto dispiaciuti di prendere anche noi una
decisione che non immaginavamo questa mattina. Ci siamo confrontati
e riteniamo che, pur condividendo diversi articoli che sono stati
oggetto di quest'assestamento, avevamo già detto che non
condividevamo l'impianto generale e lo abbiamo criticato, però, per
una questione di rispetto nei nostri confronti e dei nostri
lettori, anche noi non parteciperemo alla votazione di questo
provvedimento. Vogliamo lasciarlo come testimonianza, una
testimonianza che dia il modo alla maggioranza di fare una
riflessione su quelli che possono essere i comportamenti in futuro
di rispetto dell'opposizione pur nel recitare dei ruoli che sono
completamente diversi. Credo però che per noi oggi questo sia
importante rivendicarlo, così come è importante per noi tenere
unito il Centro-Destra perché crediamo in questo progetto.
Pertanto condividiamo la posizione e soprattutto speriamo che
sia una posizione che non sia da ripetersi, quindi che la
maggioranza possa avere poi degli argomenti per fare delle
riflessioni, per far sì che con la ripresa dei lavori ci sia un
confronto che possa avvenire su basi diverse.
Presidente -
Consigliere Restano, faccio anche a lei lo
stesso invito.
Restano (GM) -
Non si possono non condividere le
riflessioni che hanno fatto i colleghi che mi hanno preceduto, sia
i colleghi della Lega, sia i colleghi di Forza Italia. Da più
Consigli e più Commissioni sottolineiamo che l'approccio portato
avanti dalla maggioranza regionale non è consono al ruolo che
dovrebbe avere. Continuiamo a vedere aggiornato l'ordine del giorno
del Consiglio regionale nel corso della settimana che lo precede e
questo ci porta a dei grossissimi problemi nel prepararci nella
dovuta maniera ad affrontare il Consiglio, per contattare i punti
di riferimento, che da parte della maggioranza, ovviamente, se
presenta dei disegni di legge, è un lavoro già ampiamente svolto.
Porta in particolar modo dei problemi ai gruppi più piccoli, i
cosiddetti "cespugli" che devono fare tutto da soli però ci siamo
anche noi e dobbiamo prepararci.
Oggi non aderirò all'invito dei colleghi, anch'io li sosterrò
moralmente perché ci tengo a stare in aula, a votare contrario a
determinate azioni e a favore di altre azioni.
Ritengo che questo sia un provvedimento importante; è importante
l'assenza dei colleghi ma ritengo che sarà importante anche la mia
presenza quale testimone di una situazione che poteva essere svolta
in maniera diversa.
Presidente -
Passiamo ora all'analisi dell'articolato del
disegno di legge 109. Articolo n. 1, vi sono interventi su
quest'articolo? Non vedo richieste d'intervento, metto in votazione
l'articolo n. 1. La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 1 è approvato.
Articolo 2. Stesso risultato. Articolo 3. Stesso risultato.
Articolo 4. Stesso risultato. Metto in votazione l'articolo n. 5.
La votazione è aperta. La votazione è chiusa.
Presenti, votanti e favorevoli: 22
L'articolo n. 5 è approvato all'unanimità.
Articolo 6. Stesso risultato. Articolo 7. Stesso risultato.
Metto in votazione l'articolo n. 8. La votazione è aperta. La
votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 8 è approvato.
All'articolo n. 9 c'è una richiesta d'intervento, ha chiesto la
parola il consigliere Restano, ne ha facoltà.
Restano (GM) -
L'articolo n. 9 riguarda interventi nel
settore acquedottistico per far fronte a criticità di rifornimento
idropotabile. Non condivido quanto detto dal Governo regionale, non
mi ricordo se il Presidente o quale Assessore, che tutti ci
marciano sopra a quest'argomento. È stato affrontato nel corso di
vari Consigli regionali nella maniera dovuta con grande serietà e
con tanti elementi portati all'attenzione del Governo.
Come ho già detto nell'intervento in discussione generale,
ritengo però che si potesse fare di più, soprattutto riguardo alla
qualità delle acque. Sappiamo tutti che se non viene indicato in
maniera specifica dove indirizzare i soldi, si tende a realizzare
opere acquedottistiche ma si tralascia un pochino il settore della
qualità delle acque. Questo ritengo che doveva essere e si poteva
fare. Voterò comunque l'articolo.
Presidente -
Metto in votazione l'articolo n. 9. La
votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 9 è approvato.
Articolo 10. Stesso risultato. Articolo 11. Stesso risultato.
Metto in votazione l'articolo n. 12. La votazione è aperta. La
votazione è chiusa.
Presenti, votanti e favorevoli: 22
L'articolo n. 12 è approvato all'unanimità.
Articolo 13. Stesso risultato. Metto in votazione l'articolo n.
14. La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 14 è approvato.
Metto in votazione l'articolo n. 15. La votazione è aperta. La
votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 15 è approvato.
Articolo n. 16. Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Nonostante sia una tematica che
abbiamo spesso sollevato in quest'aula, su quest'articolo ci
asterremo e questo è legato più che altro al fatto che crediamo
intanto che l'interoperabilità, quindi il fatto che vi sia sempre
di mezzo un meccanismo tra il sistema nazionale e il sistema
regionale, chi lavora all'interno delle istituzioni scolastiche sa
che gran parte dei problemi sono proprio legati
all'interoperabilità... quello su cui noi tendiamo e a cui vorremmo
la Regione tendesse ad andare è proprio nell'utilizzo dei sistemi
nazionali, che sono sicuramente molto più performanti rispetto ai
nostri, perché, ripeto, quando si parla di interoperabilità, lo si
è visto rispetto alle graduatorie, lo si vede rispetto alla
gestione degli alunni, lo si vede per tantissime altre cose,
sarebbe meglio utilizzare il sistema nazionale e piuttosto
adattarlo, ma non pensare a un'interoperabilità dei sistemi.
Presidente -
Metto in votazione l'articolo n. 16. La
votazione è aperta. La votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 16 è approvato.
Metto in votazione l'articolo n. 17. La votazione è aperta. La
votazione è chiusa.
Presenti, votanti e favorevoli: 22
L'articolo n. 17 è approvato all'unanimità.
Articolo 18. Stesso risultato. Metto in votazione l'articolo n.
19. Ha chiesto la parola la consigliera Minelli, ne ha facoltà.
Minelli (PCP) -
Come abbiamo già evidenziato nella
discussione generale, non voteremo quest'articolo e non perché
crediamo che in Valle d'Aosta non si debba arrivare ad avere una
sede dignitosa per le guide alpine e per i maestri di sci, peraltro
sappiamo che in vari Paesi e in vari Comuni della Valle esistono
delle sedi più piccole che sono deputate soprattutto ad accogliere
le guide alpine, ma proprio per la procedura che c'è stata e che
abbiamo evidenziato questa mattina e che, in qualche modo, ci è
stata confermata. Ci è stata ribadita dall'assessore Grosjacques
quando è intervenuto e che ha confermato esattamente quello che
avevamo capito, quello che avevamo detto, cioè che la scelta è
venuta direttamente dai rappresentanti, dai Presidenti dei due
organismi, che non è stata messa minimamente in discussione,
ipse dixit
e quindi
ipso facto
, cioè così è e così è
stato fatto. È stato sconcertante sentire nuovamente che non è
stata presa in considerazione nessun'altra soluzione e soprattutto
che non era per nulla dignitoso pensare a un capannone di VdA
Structure, ovviamente da sistemare e da restaurare. Evidentemente
va bene per altri ma non per questo.
C'è poi un'altra cosa che voglio notare, proprio perché è stato
detto in relazione a quest'argomento: è l'affermazione secondo cui
per l'Assessore il biglietto da visita per la nostra Regione Valle
d'Aosta è rappresentato dalle guide e dai maestri di sci. Le guide
e i maestri di sci sono due figure importantissime che
contribuiscono all'immagine e all'importanza del turismo in Valle
d'Aosta, ma mi dispiace, Assessore, io credo che ci siano tante
altre categorie che operano nel turismo che in quanto a essere
biglietto da visita, lo sono quanto e, secondo me, in alcune
occasioni anche di più di alcune di queste figure. Mi spiace quindi
che siano state bellamente messe da parte. Può essere una
dimenticanza non voluta, era all'interno di un discorso, però lo
abbiamo rilevato, evidentemente non lo abbiamo rilevato solo noi,
visti i messaggi che abbiamo ricevuto da parte di chi opera nel
turismo, che lavora negli alberghi, nelle attività di ristorazione,
nei rifugi.
Spiace che ci sia quest'atteggiamento, ma poi soprattutto il non
aver nemmeno preso in considerazione un'altra possibilità la dice
lunga sul fatto che si decide senza tenere conto di quella che può
essere una possibilità di discutere e di individuare altri tipi di
soluzione.
Presidente -
Ha chiesto la parola il consigliere
Chatrian, ne ha facoltà.
Chatrian (AV-VdA Unie) -
Nel primo pomeriggio ho avuto
modo di leggere i programmi degli ultimi trent'anni di tutte le
forze autonomiste presentate per concorrere, quindi poter portare
la voce delle professioni della montagna in questo Consiglio e
praticamente in tutti i programmi, da quasi forse di più di
trent'anni, la
Maison de la montagne
è rappresentata,
declinata e ben argomentata in tutti i programmi elettorali che
sono stati depositati.
Noi pensiamo che quest'articolo sia importante. La risposta che
viene data alle due principali professioni della montagna... la
Valle d'Aosta è attorniata dai quattromila e pensiamo che
rappresenti l'alta montagna in Europa e a livello internazionale,
il fatto che la politica creda cercando di dare una risposta
puntuale nell'accompagnare la
Maison de la montagne
nelle
due principali professioni della montagna, e più tardi, se non
domani mattina, andremo a interloquire proprio sulla terza figura:
quella dell'accompagnatore di media montagna... noi riteniamo che
mai come in questo momento sia importante riuscire a trovare la
risposta a un'esigenza, poi non vogliamo farne una questione di
serie A o serie B, immaginiamo che questo sia utile, necessario e
probabilmente, come dicevo, è da tanti decenni che si aspetta tale
risposta. È con un certo anche orgoglio, se possiamo dirlo, forse
io e il collega Restano, essendo anche maestri di sci, uno nordico
e l'altro alpino... penso che questo sia importante non solo per
chi ricopre questa professione ma penso per tutta la Valle d'Aosta
e per tutti gli ospiti che avranno la possibilità di conoscere la
nostra Regione. Come vi dicevo, domani affronteremo comunque
l'altro disegno di legge assai importante e oltretutto anche su
questo penso che si possa comunque dare contezza e quindi un'altra
bella risposta a una nuova professione, codificarla con una certa
formazione, con una certa professionalità e soprattutto creando a
questo punto anche posti di lavoro.
Presidente -
Assessore Grosjacques, a lei la parola.
Grosjacques (UV) -
Solo per ribadire che questa mattina,
quando ho parlato di guide alpine e maestri di sci come biglietti
da visita, era ovviamente riferito alla questione specifica legata
all'investimento di cui stavamo parlando, quindi questo suo
tentativo di allargare il cerchio non fa presa, mi creda, perché
lei certamente, a prescindere dai messaggi che avrà ricevuto, su
quali ovviamente io non ho nessun titolo per dubitare, lei non è
certamente individuata come
testimonial
né delle attività
turistico-ricettive, né delle attività commerciali, né di quelle
della somministrazione, perché certamente non ha dato grandi
contributi rispetto a quello che questa maggioranza ha fatto in
favore delle categorie che lei ha nominato. Mi creda pertanto
continui a fare il testimonial degli ultimi come ha fatto fino ad
oggi, ma lasci perdere le categorie perché le categorie non si
sentono certamente rappresentate dalla sua azione politica!
Presidente -
Consigliera Minelli, per fatto
personale.
Minelli (PCP) -
Credo che non ci sia molto da
circoscrivere, le parole dell'assessore Grosjacques sono state più
che chiare. Io non ho nessuna ambizione a essere
testimonial
di qualche cosa o di qualcuno. Io mi occupo di fatti concreti e,
oltre a fare il mio lavoro qui dentro, ne faccio altri in
collaborazione con la mia famiglia che gestisce un'attività. Il
fatto che lei ritenga che io non sia in qualche modo
rappresentativa delle istanze di una categoria o di altre categorie
è una sua opinione e se la può tenere. Sul fatto che io in qualche
modo possa rappresentare o essere testimonial degli ultimi, se così
è, lo faccio con estremo orgoglio.
Presidente -
Consigliere Restano, a lei la parola.
Restano (GM) -
Intervengo per dichiarare il mio voto a
favore dell'articolo 19, quello che riguarda la realizzazione della
Maison de la montagne
e per precisare che - tanto posso
andare a memoria - nel corso degli anni si erano valutati altri
tipi di soluzione, come la centrale del latte piuttosto che altre
strutture. Ora, non voglio intervenire sulla scelta delle due
associazioni, che, per quanto mi riguarda, sono libere di
determinare dove costruire il fabbricato. Certamente sono state
individuate delle criticità ma rispettiamo la scelta.
Condivido, collega, e penso che i maestri di sci, le guide di
alta montagna e anche l'Assessore, perché l'ha appena detto... che
nessuno abbia la presunzione di pensare di essere l'unico
rappresentante del turismo in Valle d'Aosta. Ognuno di noi,
montagnard
, porta il proprio apporto e lo porta anche qua
dentro in quanto eletto e non perché è rappresentante di
un'associazione piuttosto che dell'altra. Vedo in questa scelta un
passo avanti rispetto a delle categorie che cercano di dare il loro
apporto alla crescita del turismo valdostano. Mi permetto di dire
che tra i maestri di sci e le guide di montagna ci saranno anche
gli accompagnatori di
mountain bike
, gli accompagnatori di
media montagna, ci sono gli allenatori, gli istruttori delle guide
alpine e gli istruttori dei maestri di sci. Sono quindi un mucchio
di categorie. Oggi noi vendiamo a loro un servizio importante,
sicuramente produrrà ulteriore reddito, almeno così mi auspico.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Il problema si pone sotto diverse
sfaccettature. Credo che, per quanto ci riguarda, il punto
importante era quello di sostenere, nel modo più corretto
possibile, un avanzamento di questa situazione per poter
gradualmente essere sempre nella forma migliore con le possibilità
di ripetere l'aspetto principale. Noi abbiamo tenuto fin
dall'inizio un atteggiamento ortodosso, chiaro e sapendo che cosa
andavamo a fare e perché stiamo in quest'aula e qual è la
possibilità che noi abbiamo di reggere una Regione che sicuramente
ha in questi temi i temi principali.
Siamo convinti che il lavoro svolto attualmente... e quello che
faremo lo sarà con la giusta discussione con le possibilità reali
di poter dimostrare che siamo all'altezza di una Regione come la
nostra. Questo è quanto ci porta a dire che noi continueremo a
reggere questa situazione e ad appoggiare le prospettive che ci
sono state fin dall'inizio.
Presidente -
Ha chiesto la parola il Presidente della
Regione, ne ha facoltà.
Testolin (UV) -
Mi sento in dovere di intervenire alla
fine di alcune riflessioni, che in parte condivido ma che d'altra
parte non appartengono allo spirito con il quale è stato voluto con
forza questo tipo di provvedimento e quest'inserimento all'interno
del percorso normativo che stiamo valutando.
Credo che in certe situazioni ci sia bisogno di simboli, di
qualcosa che unisca e che faccia percepire la presenza importante
di quello che noi vogliamo rappresentare. La possibilità di farlo
in tempi congrui e con una struttura che sia frutto di un'attività
che vuole ritrovare in questo sito un qualcosa di rappresentativo
non solo per una parte della comunità, ma che faccia rendere
orgogliosa tutta la comunità... far ritrovare intorno a questa
nuova casa della montagna e di tutti i suoi fruitori un qualcosa
che possa essere rappresentativo di tutta la Valle d'Aosta penso
che sia un gesto che vada oltre l'investimento che facciamo oggi,
che vada oltre la possibilità di andare a cercarci altri siti, vada
oltre la limitatezza di un articolo di legge. Vuole essere qualcosa
che rappresenta la nostra comunità, che dia a quest'associazione, a
queste associazioni e a tutti i giovani che possono ritrovarsi in
qualcosa di positivo un segno tangibile dell'attenzione della
politica. Questo forse nella sua semplicità è uno degli atti che
politicamente è più importante all'interno di questo percorso
normativo, che oggi stiamo analizzando e io penso che chi ci crede,
chi intravede in questa situazione un qualcosa di particolare è
veramente qualcosa che lo rende orgoglioso e convinto di fare
questo tipo di scelta.
Presidente -
Ci sono altri interventi? Non vedo altre
richieste d'intervento, metto in votazione l'articolo n. 19. La
votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 19 è approvato.
Metto in votazione l'articolo n. 20. La parola al consigliere
Restano.
Restano (GM) -
L'articolo 20 tratta finanziamenti di
interventi di investimento su infrastrutture sportive regionali di
interesse regionale.
Al punto b), euro 15 mila a valere sulla missione "Trasporti,
diritti e mobilità" per la realizzazione della segnaletica
verticale da porre su itinerari ciclabili classificati di interesse
regionale. Io mi rivolgo all'Assessore ai trasporti e alla
viabilità, ma soprattutto all'Assessore allo sport e al
turismo.
Vede - mi permetto di chiamarla collega -, le mie interpellanze
che riguardavano la segnaletica e le salite proprio lì andavano ed
erano state fatte ad arte per sollecitare la sua azione politica
verso questo settore e poco c'entra il Comune di Aosta e tirare
sempre in ballo i Comuni. È lei che deve agire, fare da collante e
determinare le priorità; probabilmente questa per lei non è stata
una priorità. Avevamo un'occasione forse per mettere qualche
diecimila euro in più per dare un forte segnale al mondo turistico
e sportivo della Valle d'Aosta.
Io lo voterò quest'articolo ma mi piange il cuore perché, a mio
modo di vedere, con tutti i miei limiti - perché non mi ritengo un
professore -, abbiamo perso una grossa opportunità.
Se non vi sono richieste d'intervento, metto in votazione
l'articolo n. 20. La votazione è aperta. La votazione è chiusa.
Presenti, votanti e favorevoli: 22
L'articolo n. 20 è approvato all'unanimità.
Metto in votazione l'articolo n. 21. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 21 è approvato.
Articolo 22. Stesso risultato. Metto in votazione l'articolo n.
23. La votazione è aperta. La votazione è chiusa.
Presenti, votanti e favorevoli: 22
L'articolo n. 23 è approvato all'unanimità.
Metto in votazione l'articolo 24 o posso dare lo stesso
risultato? Stesso risultato. Articolo 25. Stesso risultato. Metto
in votazione l'articolo n. 26. La votazione è aperta. La votazione
è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 26 è approvato.
Per l'articolo 27, ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Rispetto a quest'articolo,
l'auspicio è che dal momento che si mettono dei soldi nella Caserma
dei vigili del fuoco questi siano utilizzati meglio degli ultimi
che sono stati utilizzati per quella Caserma. Basta fare un
sopralluogo in quella Caserma per capire che l'intervento che è
stato fatto non è stato assolutamente risolutivo e, anzi, ha creato
degli altri problemi.
Pur capendo che quella Caserma ha bisogno non solo di questi
interventi ma di molti altri interventi, voteremo a favore ma
speriamo, visto che l'Assessore alle opere pubbliche in qualche
modo è anche legato a quella Caserma, che in qualche modo possano
essere lavori fatti in maniera più consona rispetto a quelli che
sono stati finora fatti.
Presidente -
Se non ci sono altri interventi, metto in
votazione l'articolo 27. La votazione è aperta. La votazione è
chiusa.
Presenti, votanti e favorevoli: 21
L'articolo 27 è approvato all'unanimità.
Metto in votazione l'articolo n. 28. La votazione è aperta. La
votazione è chiusa.
Presenti: 21
Votanti: 18
Favorevoli: 18
Astenuti: 3 (Guichardaz Erika, Minelli, Restano)
L'articolo n. 28 è approvato.
Metto in votazione l'articolo n. 29. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 29 è approvato.
Metto in votazione l'articolo n. 30. La votazione è aperta. La
votazione è chiusa.
Presenti, votanti e favorevoli: 22
L'articolo n. 30 è approvato all'unanimità.
Articolo 31. Stesso risultato. Articolo 32. Stesso risultato.
Metto in votazione l'articolo n. 33. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 33 è approvato.
Articolo n. 34. Ha chiesto la parola il consigliere Restano, ne
ha facoltà.
Restano (GM) -
L'articolo 34 tratta l'autorizzazione
all'acquisto del Castello di Introd e la realizzazione dei primi
interventi relativi alla sua fruizione. Io ritengo anche che,
ancorché essere da solo nel Gruppo Misto, abbia il dovere di
rappresentare le mie intenzioni di voto e soprattutto quando non
sono a favore rispetto a determinate proposte, anche a costo magari
di essere un pochino antipatico ad alcune parti. Io non voterò a
favore di quest'articolo perché parto dal valore di stima
dell'immobile: 3.650.000 euro.
Io voglio ricordare all'Aula che nei primi anni Settanta questo
Consiglio acquistò il Castello di Aymavilles e lo pagò 60 milioni
di lire, cifra che se attraverso un calcolo matematico viene
rapportata ad oggi, equivale a 600 mila euro, ho chiesto il
conforto di un tecnico. Se consideriamo quanto abbiamo appreso in
aula, che poi è stato valutato il valore culturale, e facciamo pari
dei due valori culturali, del Castello di Aymavilles e del Castello
di Introd, rimane una differenza tra 600 mila euro e i 3.600.000
euro, sei volte tanto e mi sembra, sempre con tutti i miei limiti,
un pochino troppo. È un pochino troppo sei volte il valore del
Castello di Aymavilles soprattutto in rapporto al periodo storico
che stiamo vivendo. Richiamiamo sempre la crisi economica, le
famiglie che hanno difficoltà. Purtroppo chi sta seduto fuori di
qua non fa distinzione tra spese di investimento e spesa corrente,
valuta i fatti.
Sembra un pochino troppo in rapporto alla mancanza di un
progetto specifico. Non ci è stato illustrato. Sembra troppo in
assenza di un'esplicita valutazione costi-benefici, come è stato
presentato in Commissione, magari è stato presentato alla
maggioranza, è stato fatto da parte del Governo regionale.
Abbiamo appreso oggi in aula, dal consigliere Marguerettaz la
volontà di applicare nella gestione del Castello di Introd un nuovo
modello di gestione, più commerciale sì, ma lo facciamo in assenza
di un
business plan
, lo facciamo senza un cronoprogramma
eventuale. Allora oggi chiedere di votare quest'articolo, per
quanto mi riguarda, pare un pochino troppo, quindi non voterò a
favore di quest'articolo.
Presidente -
Ci sono altri interventi su quest'articolo?
Ha chiesto la parola il Presidente della Regione, ne ha
facoltà.
Testolin (UV) -
Sono obbligato a intervenire dopo
l'intervento del consigliere Restano per fare due riflessioni, come
le ha fatte lui, giustamente dal suo punto di vista, che è un punto
di vista tutto personale, come lo è il nostro, che abbiamo
condiviso la volontà di acquistare un Castello che, se vogliamo
paragonarlo a quello di Aymavilles, forse in proporzione è costato
un po' di più. Facciamo un conto però di quelli che sono stati i
costi di valorizzazione che in questi cinquant'anni sono stati
investiti in un Castello per renderlo fruibile a distanza di
tantissimo tempo, purtroppo, perché anche in questo caso ho ben
presente la dinamica e gli utilizzi che se ne sono fatti: oltre 25
milioni di investimento che oggi finalmente hanno ridato la
fruibilità totale a un maniero che sarà in grado di alimentare con
i suoi passaggi sicuramente tutta una serie di attività e farne
nascere di nuove.
Cosa diversa, l'ha detto in aula il collega e capogruppo
Marguerettaz, ma era già stato esplicitato, come per il Castello di
Introd si possa quindi intravedere un'opportunità nuova di utilizzo
di questo bene culturale, che, grazie alla sua posizione e grazie
alla sua gestione già esercitata al momento, come è stato ricordato
anche questo pomeriggio, avrà una fruibilità immediata.
Rammento anche che non più tardi di sei-otto mesi fa l'importo
di perizia del Castello stesso era superiore ai 5.200 mila euro,
per cui un acquisto che ci permette di entrare in possesso di una
struttura che dovrà necessariamente, per essere resa fruibile,
avere degli investimenti penso che sia un buon percorso. Un
percorso che ci mette a disposizione risorse che saranno utilizzate
per migliorare la struttura, migliorare l'accoglienza, apportare i
necessari interventi per rendere tutto il maniero fruibile ai
visitatori e continuare ad affidarlo a una comunità che dovrà
trovare un percorso per integrarlo appieno nelle opportunità di
crescita e di valorizzazione. Una comunità che dovrà rendersi
partecipe, assieme all'Amministrazione e assieme alle strutture che
vorranno essere coinvolte e che crederanno in questo progetto, e
che potrà rilanciare delle opportunità di crescita, anche delle
attività del territorio e sicuramente lasciarle in mano a
un'Amministrazione regionale, che nel tempo si è sempre dimostrata
attenta a le strutture che più sono rappresentative del nostro
territorio, della nostra cultura e della nostra storia.
Presidente -
Vi sono altre richieste d'intervento,
altrimenti metto in votazione. Non vedo prenotazioni. La votazione
è aperta. La votazione è chiusa.
Presenti: 22
Votanti: 22
Favorevoli: 21
Contrari: 1
L'articolo n. 34 è approvato.
Metto ora in votazione l'articolo n. 35. Non vi sono interventi.
La votazione è aperta. La votazione è chiusa.
Presenti, votanti e favorevoli: 22
L'articolo n. 35 è approvato all'unanimità.
Articolo 36. Stesso risultato. Metto in votazione l'articolo n.
37. La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 6 è approvato.
Adesso c'è il primo emendamento della Lega che introduce
l'articolo n. 37bis. La votazione è aperta. La votazione è
chiusa.
Presenti: 22
Astenuti: 22 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Restano, Rollandin, Rosaire, Sapinet,
Testolin)
Il primo emendamento della Lega non è approvato.
Il secondo emendamento della Lega ha il parere di copertura
finanziaria negativo, per cui non viene messo in votazione.
Passiamo al terzo emendamento della Lega che introduce l'articolo
37quater. Possiamo dare lo stesso risultato di quello precedente?
Stesso risultato. Passiamo ora agli emendamenti del Presidente
della Regione. Emendamento n. 1, all'articolo n. 38. Metto in
votazione l'emendamento. La votazione è aperta. La votazione è
chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'emendamento n. 1 del Presidente della Regione è approvato.
Emendamento n. 2. Stesso risultato. Emendamento n. 3. Stesso
risultato. Emendamento n. 4. Stesso risultato. Metto in votazione
l'articolo n. 38. La votazione è aperta. La votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 38 è approvato.
All'articolo n. 39 c'è l'emendamento n. 1 della II Commissione,
che metto in votazione. La votazione è aperta. La votazione è
chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'emendamento n. 1 della II Commissione è approvato.
Articolo 39. Stesso risultato. Articolo 40. Stesso risultato.
Metto in votazione l'articolo n. 41. La votazione è aperta. La
votazione è chiusa.
Presenti, votanti e favorevoli: 22
L'articolo n. 41 è approvato all'unanimità.
Metto in votazione l'articolo n. 42. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 42 è approvato.
Metto in votazione l'articolo n. 43. La votazione è aperta. La
votazione è chiusa.
Presenti, votanti e favorevoli: 22
L'articolo n. 43 è approvato all'unanimità.
Metto in votazione l'articolo n. 44. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 44 è approvato.
Articolo 45. Stesso risultato. Articolo 46. Stesso risultato.
Articolo 47. Stesso risultato. Metto in votazione l'articolo n. 48.
La votazione è aperta. La votazione è chiusa.
Presenti, votanti e favorevoli: 22
L'articolo n. 48 è approvato all'unanimità.
Articolo 49. Stesso risultato. Metto in votazione l'articolo n.
50. La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 50 è approvato.
Articolo n. 51. Il consigliere Restano ha chiesto la parola, ne
ha facoltà.
Restano (GM) -
L'articolo n. 51 tratta: "Interventi in
ambito sanitario di parte corrente". Al punto 2 tratta di un "Fondo
speciale per il finanziamento di un disegno di legge recante
disposizioni organizzative, straordinarie, urgenti e temporanee per
assicurare i livelli essenziali di assistenza del sistema
sanitario". Su quest'argomento ci siamo confrontati per parecchio
tempo, per mesi, mesi e mesi. Proprio oggi "Il Sole24ore" tratta un
approfondimento sulla sanità, sullo scandalo delle liste d'attesa:
due milioni e mezzo di persone rinunciano alle cure. Questo poco ci
interessa, però ci deve far riflettere. Noi non siamo esenti dalle
problematiche nazionali.
La norma che avevamo approvato più di un anno fa, portata
dall'allora assessore Barmasse, prevedeva
(incomprensibile)
di attrattività per il personale medico. Lo Stato ci sta arrivando
solo ora perché è alle strette finali il contratto con i medici e
all'Agenzia per le trattazioni del contratto parlano di 240 euro
lordi al mese; da questo punto di vista, ci siamo portati avanti
sugli infermieri, ora rimane l'ultimo passo.
Colgo di buon grado quest'articolo. Lo colgo come un segnale di
apertura da parte del Governo, una particolare attenzione da parte
del nuovo Assessore e spero che nel prosieguo dei lavori ci si
possa confrontare per migliorare il testo già presente in
Commissione e ottenere un obiettivo comune non per questo
Consiglio, ma per tutti i Valdostani e penso anche per i turisti
che raggiungono la Valle d'Aosta.
Voterò quindi a favore di quest'articolo.
Presidente -
Vi sono altri interventi su quest'articolo?
Non vedo altre richieste d'intervento, metto in votazione
l'articolo n. 51. La votazione è aperta. La votazione è chiusa.
Presenti, votanti e favorevoli: 22
L'articolo n. 51 è approvato all'unanimità.
Articolo 52. Stesso risultato. Articolo 53. Stesso risultato.
Articolo 54. Stesso risultato. Articolo 55. Stesso risultato.
Articolo 56. Stesso risultato. Articolo 57. Stesso risultato.
Articolo 58. Stesso risultato. Metto in votazione l'articolo n. 59.
La votazione è aperta. La votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 59 è approvato.
Metto in votazione l'articolo n. 60. La votazione è aperta. La
votazione è chiusa.
Presenti: 22
Votanti: 21
Favorevoli: 21
Astenuti: 1 (Restano)
L'articolo n. 60 è approvato.
Articolo n. 61. Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Come abbiamo avuto modo di dire in
audizione all'Assessore competente, auspichiamo che la marmotta
ritorni nel luogo da dove è stata ritrovata. Nel momento in cui si
parla di una grande attenzione delle guide alpine, io credo che
sarebbe importante sentire le guide alpine della comunità Walser
per capire se loro, che hanno ritrovato la marmotta sul ghiacciaio
del Lyskamm, vogliono che quella marmotta torni all'Alpenfauna
Museum Beck Peccoz, ammesso che questo venga riaperto, perché ormai
è da tempo che quel museo è chiuso.
Voteremo quindi quest'articolo con l'auspicio che poi la
marmotta torni in quel museo visto che il museo a Gressoney c'è e
visto che potrebbe essere anche motivo di attrattività rispetto a
un luogo che sicuramente, dopo essere stato chiuso per molto tempo,
potrebbe in qualche modo avere delle possibilità anche di farsi
conoscere nuovamente proprio per la chiusura che c'è stata in tutto
questo tempo.
Presidente -
Ha chiesto la parola l'assessore Sapinet, ne
ha facoltà.
Sapinet (UV) -
Rapidamente, solo per confermare la
scelta. Oggi la marmotta ritrovata andrà, come detto, al Museo
Efisio Noussan di Saint-Pierre proprio come valore aggiunto e per
continuare quell'importante azione che sta dando numeri decisamente
importanti.
Del Museo Beck Peccoz ne abbiamo parlato in Commissione, è
temporaneamente chiuso ma, anzi, abbiamo proprio in questi giorni
creato le condizioni anche per una valorizzazione a livello anche
di risorse umane. Dopo appunto che la figura che attualmente lavora
all'interno andrà in pensione, ci sarà un avvicendamento, che sarà
anche un valore aggiunto per la riapertura di qui a poco, per una
valorizzazione di questo sito in cui ovviamente crediamo e sul
quale ci stiamo confrontando quasi settimanalmente con
l'Amministrazione comunale di Gressoney.
Presidente -
Posso mettere in votazione l'articolo n. 61.
La votazione è aperta. La votazione è chiusa.
Presenti: 22
Votanti: 21
Favorevoli: 21
Astenuti: 1 (Restano)
L'articolo n. 61 è approvato.
Articolo n. 62. Ha chiesto la parola il consigliere Restano, ne
ha facoltà.
Restano (GM) -
Voterò quest'articolo. Ci tengo però a
sottolineare che vi sono parecchi Valdostani che svolgono il lavoro
di ricercatore o di studio di approfondimento fuori Valle che
potrebbero esercitare in Valle d'Aosta, quindi dovrebbero essere
considerati o incentivati. Facciamo bene ad attrarre delle
professionalità dall'esterno, ma ricordo a tutti di non far
percepire la sensazione dell'abbandono ai nostri studenti e ai
nostri operatori che lavorano fuori Valle, perché questa alcune
volte viene percepita.
Presidente -
Metto in votazione l'articolo n. 62. La
votazione è aperta. La votazione è chiusa.
Presenti, votanti e favorevoli: 22
L'articolo n. 62 è approvato all'unanimità.
Articolo 63. Stesso risultato. Articolo 64. Stesso risultato.
Articolo 65. Stesso risultato. Metto in votazione l'articolo n. 66.
La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 66 è approvato.
Articolo 67. Stesso risultato. Articolo 68. Stesso risultato.
Articolo 69. Stesso risultato. Articolo 70, ha chiesto la parola il
consigliere Restano, ne ha facoltà.
Restano (GM) -
Prima dell'abbattimento delle barriere
architettoniche ero già intervenuto parecchi Consigli fa
confrontandomi con l'Assessore alla sanità e l'Assessore
all'agricoltura. Ricordo al Governo regionale che vi è un aspetto
turistico e sportivo: quello delle persone disabili che va oltre a
quest'articolo e faccio riferimento - non lo nascondo - alle
riserve speciali di pesca, che possono essere adibite anche a uso
per i disabili creando delle piazzole apposite. So
dell'interessamento dei due Assessori. Sarebbe stato gradito un
punto esplicito sull'articolo. Nulla è perduto, si può recuperare,
aspetto gli atti conseguenti.
Presidente -
Non vedo altre richieste d'intervento, metto
in votazione l'articolo n. 70. La votazione è aperta. La votazione
è chiusa.
Presenti, votanti e favorevoli: 22
L'articolo n. 70 è approvato all'unanimità.
Metto in votazione l'articolo n. 71. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 71 è approvato.
Articolo 72. Stesso risultato. Metto in votazione l'articolo n.
73. La votazione è aperta. La votazione è chiusa.
Presenti, votanti e favorevoli: 22
L'articolo n. 73 è approvato all'unanimità.
Articolo 74. Stesso risultato. Articolo 75. Stesso risultato.
Articolo 76. Stesso risultato. Articolo 77. Stesso risultato.
Articolo 78. Stesso risultato. Metto in votazione l'articolo n. 79.
La votazione è aperta. La votazione è chiusa.
Presenti, votanti e favorevoli: 22
L'articolo n. 79 è approvato all'unanimità.
Metto in votazione l'articolo n. 80. La votazione è aperta. La
votazione è chiusa.
Presenti: 22
Votanti: 19
Favorevoli: 19
Astenuti: 3 (Guichardaz Erika, Minelli, Restano)
L'articolo n. 80 è approvato.
All'articolo n. 81 c'è il secondo emendamento della II
Commissione. Metto in votazione tale emendamento. La votazione è
aperta. La votazione è chiusa.
Presenti, votanti e favorevoli: 22
L'emendamento è approvato all'unanimità.
Articolo 81. Stesso risultato. Articolo 82.
Stesso
risultato. Metto in votazione l'articolo n. 83. La votazione è
aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 83 è approvato.
Metto in votazione l'articolo n. 84. La votazione è aperta. La
votazione è chiusa.
Presenti, votanti e favorevoli: 22
L'articolo n. 84 è approvato all'unanimità.
Metto in votazione l'articolo n. 85. La votazione è aperta. La
votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'articolo n. 85 è approvato.
Articolo 86. Stesso risultato. Articolo 87. Stesso risultato.
Articolo 88. Stesso risultato. Articolo 89. Stesso risultato.
Articolo 90. Stesso risultato. Emendamento n. 3 della II
Commissione che introduce l'articolo n. 90bis. Mettiamolo in
votazione. La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
L'emendamento è approvato.
Emendamento n. 4 della II Commissione che introduce l'articolo
n. 90ter. Stesso risultato. Articolo 91. Stesso risultato. Adesso
passiamo agli allegati. Allegato A. Stesso risultato. Allegato B1.
Stesso risultato. Allegato B2. Stesso risultato. Allegato C. Stesso
risultato. Allegato D. Stesso risultato. All'allegato E c'è il
quinto emendamento della II Commissione. Stesso risultato. Allegato
F. Stesso risultato. Allegato G. Stesso risultato. Allegato H.
Stesso risultato. Allegato I. Stesso risultato. Allegato J. Stesso
risultato. Allegato K. Stesso risultato. Allegato L. Stesso
risultato. Allegato M. Stesso risultato. Allegato N. Stesso
risultato. Allegato O. Stesso risultato. Allegato P. Stesso
risultato. Allegato Q. Stesso risultato. Allegato R. Stesso
risultato. Metto in votazione la legge nel suo insieme. Vi sono
dichiarazioni di voto? La parola alla consigliera Erika
Guichardaz.
Guichardaz E. (PCP) -
Userò la mia dichiarazione di voto
un po' per rispondere anche alle cose che sono state dette poi in
replica dal Governo.
Naturalmente, come ho già detto all'inizio in discussione
generale, il nostro parere su questo disegno di legge è negativo
proprio perché non va a incentivare, secondo noi, o comunque a
sostenere le famiglie e le persone in difficoltà in nessuno o in
ben pochi articoli di questa legge. Oggi il vicepresidente Bertschy
ci diceva: "State dipingendo la Valle d'Aosta forse così come non
è", io le faccio notare, Assessore, che anche nell'ultimo rapporto
Caritas le persone supportate dai centri della Caritas in Valle
d'Aosta sono aumentate del 12%.
Ora, forse noi non ci rendiamo conto bene di cosa sta accadendo
o forse si rivolgono solo a noi visto che siamo le rappresentanti
degli ultimi, però sinceramente noi tutto questo benessere in
questo momento non lo vediamo e riteniamo che, rispetto ai 145
milioni, qualcosa si poteva mettere in quel settore.
Rispetto all'edilizia scolastica, si sono fatti grandi proclami.
Si parla di 4 milioni. Io vorrei evidenziare che con 4 milioni
andiamo a fare interventi per quattro o cinque scuole, non è che
andiamo a finanziare chissà che grandi interventi di edilizia
scolastica. Nel tempo abbiamo finanziato, e vi invito a fare un
giro a Courmayeur, una scuola con 3 milioni di euro che oggi è
chiusa, mentre invece c'è una scuola accanto e le manderò le
segnalazioni perché ho potuto vedere il documento della valutazione
dei rischi. Ho dei seri dubbi che quella scuola sia in regola, ma
invece abbiamo una scuola che sta accogliendo dei bambini e che,
per quello che conosco io, le normative scolastiche non mi sembra
del tutto a norma.
Chiederò semplicemente se c'è stato il parere dei vigili del
fuoco rispetto a quell'edificio perché è su tre piani ed è un
edificio che accoglie i bambini della scuola dell'infanzia, quindi,
come dico, anche l'impiego delle risorse molto probabilmente
dovrebbe essere fatto con più oculatezza.
Parlo anche della palestra, è vero, siamo a 700 metri dal Regina
Maria Adelaide, ma abbiamo detto comunque, e lo sapete benissimo,
il traffico che c'è in quella zona. Sapete benissimo cosa vuol dire
arrivare da Regina Maria Adelaide in quella palestra, sapete anche
bene che ci sono degli alunni con delle difficoltà che dovranno
arrivare. Con la semplice abilità motoria di chiunque di noi ci
mettiamo sui 15 minuti, se già solo c'è un alunno con disabilità, i
tempi sono ben altri. Sarò curiosa di vedere se si recheranno a
piedi in quella palestra. Dopodiché è una palestra piccola, come ci
è stato presentato in Commissione, e quello che vogliamo poi anche
capire è se sarà destinata alle scuole in maniera adeguata, perché
ci sono attività pomeridiane, ci sono attività extracurriculari,
non vorremmo che fosse l'ennesima palestra invece utilizzata per
altro, perché questa è una palestra che rientra nell'edilizia
scolastica, quindi di qui a quando verrà costruita capiremo le
motivazioni che vi hanno portato in quella sede.
Non sto a replicare alle parole dell'assessore Grosjacques
perché le ho trovate gravi, e sinceramente, quando si tratta di
contributi previsti da leggi regionali e da risorse pubbliche...
anch'io ho accesso a quei contributi, anche se non sono così
allineata, credo che chiunque, qualsiasi Valdostano, anche se non
così allineato, possa accedervi.
Ancora una cosa rispetto alla questione sollevata dal presidente
Testolin rispetto alle risorse dei Comuni. Quello che io ho detto è
una cosa diversa da quella che ha detto lei, nessuno nega che gli
asfalti hanno un senso e possono avere un senso, ma questa è una
misura che non è strutturale.
Quello che noi continuiamo a dire - e la invito a riascoltarsi
il mio intervento - è che molto probabilmente la possibilità di
usare quell'extragettito che dipende anche dai Comuni avrebbe e
darebbe una possibilità maggiore a quei Comuni anche di
programmazione, perché arrivare a luglio ad avere delle risorse non
è come poterle mettere subito a bilancio.
Vada a riascoltarsi il mio intervento perché, sotto questo punto
di vista, non sono d'accordo.
Presidente -
Altre dichiarazioni di voto? Se non vi sono
altre richieste... la parola alla consigliera Minelli.
Minelli (PCP) -
Come è risultato evidente anche dalla
votazione articolo per articolo di questo disegno di legge, abbiamo
votato degli articoli. Alcuni erano quelli che condividevamo
proprio nel loro impianto, nella loro struttura e nella loro
ratio
, altri sono quelli su cui eravamo partiti con qualche
dubbio. Ci sono delle cose che sono state chiarite in Commissione,
come dicevo oggi, molte altre no, quindi anche articoli che
avrebbero potuto forse avere il nostro favore non sono stati votati
perché io sono abituata che se non so esattamente che cosa vado a
votare, non lo voto; poi, certo, ci possono anche essere delle
confusioni.
Sulla questione delle cose su cui non abbiamo concordato, su cui
abbiamo preso una posizione contraria, io rilevo però una cosa: mi
spiace - soprattutto quando poi si arriva al voto di provvedimenti
che sono importanti e che contengono delle norme che sono utili a
tutta la comunità - che ci sia costantemente un tentativo di
sminuire pubblicamente il ruolo delle persone. Devo dire che è una
cosa che succedeva già nel tempo ma che è peggiorata in questi
ultimi mesi, perché il livello di arroganza che riscontriamo sia
quando si chiedono delle cose e non si ottengono, se non facendo
ripetute richieste, sia quando c'è un confronto, come accade in
aula... l'assessore Grosjacques è stato quanto mai inopportuno
nelle sue valutazioni, a casa mia si direbbe:
groussoi mé un
vargno
[traduzione letterale dal patois: grossolano come un
abete sgraziato] e credo che si adatti abbastanza bene a quello che
è stato detto. La cosa però che dispiace è che non ci si renda
conto che il lavoro che anche da questa parte del tavolo si cerca
di fare può essere orientato nei confronti di una certa
impostazione, che, per quanto mi riguarda, è sicuramente quella
dell'attenzione alle categorie più deboli, agli ultimi come lei li
ha definiti e questa cosa me la porterò proprio come una medaglia.
C'è però anche da parte nostra l'attenzione a cercare di lavorare
per quelle altre categorie, quelle che sono categorie produttive,
che fanno PIL.
Lei non c'era, collega Grosjacques, ma credo che chi è qui, se
ha un minimo ancora di onestà intellettuale, sa benissimo che, nel
momento più difficile che è stato affrontato in quest'aula negli
ultimi anni - e sto parlando della grave crisi economica collegata
alla crisi pandemica -, per quello che mi riguarda, c'è stato un
impegno e un'attenzione totale nei confronti di quelle categorie
che lei ha citato oggi e che sono categorie che non solo conosco
bene, perché sono nata all'interno di quell'ambiente e continuo a
starci, ma perché abbiamo fatto un lavoro molto attento e puntuale
che è poi sfociato nella legge 8 e che era proprio centrato, oltre
che sulla parte sanitaria, sulla parte legata all'attenzione alle
imprese.
Spiace che, quando si è un po' in difficoltà, come è risultato
oggi, poi si attacchi in malo modo. Io spero che in futuro lei
riesca a contenersi un po' di più, altrimenti si risponderà come è
corretto e opportuno a questo punto rispondere.
Presidente -
La parola all'assessore Grosjacques.
Grosjacques (UV) -
Guardi, collega, io non voglio
alimentare la polemica. Gli ultimi li ha definiti lei in una
categoria ben precisa, io non li ho definiti, ho parlato
genericamente di ultimi a lei, dopodiché si è associata a questa
categoria anche la collega Guichardaz che io non avevo nominato.
Gli ultimi sono una categoria molto larga e non definita, quindi
che lei abbia definito la mia dichiarazione in un certo senso...
vorrei dare l'interpretazione autentica, perché siccome io quasi
mai sono d'accordo con lei, non lo sono neanche questa volta. Io,
rispetto alle categorie, non c'ero sulla legge 8 perché era la
legislatura precedente, ma sono qui da fine ottobre del 2020 e
quindi posso confermare che la sua attenzione rispetto a certe
categorie, nelle quali lei in qualche modo si riconosce, come
quelle della ristorazione, non è stata così puntuale come altri. Io
ho detto che abbiamo ricevuto contributi dalle opposizioni molto
più importanti di quelli che abbiamo ricevuto da lei e quindi lei
certamente non può definirsi una portabandiera di questi...
Sulla definizione degli ultimi, quando avrò necessità di
esplicitare la definizione "ultimi", lo farò io, quindi la prego di
non dichiarare al mondo... stiamo aspettando l'ennesimo comunicato
dopo quello che è arrivato questa mattina sul CAI... la pregherei
di non interpretare le mie parole se non per quello che dico. La
categoria "ultimi" io non l'ho definita e le chiederei di non
definirla lei.
Presidente -
La parola alla consigliera Minelli per fatto
personale.
Minelli (PCP) -
Abbia pazienza, Presidente, per fatto
personale, perché io non credo di aver definito nessuna categoria.
Normalmente quando si parla di ultimi, si utilizza
quest'espressione con una connotazione precisa, ma non è un
problema, va benissimo che sia così.
Lei ha detto delle cose, assessore Grosjacques, che
evidentemente l'hanno messa in una posizione che non è quella
comoda che vorrebbe, perché il fatto stesso che lei tenda a
puntualizzare questa cosa significa che da solo si è creato un
problema.
Io non mi attribuisco - ma lei lo ha detto un attimo fa -
nessuna categoria di
testimonial
o di rappresentante di una
categoria piuttosto che un'altra. Io ho una professionalità che
fuori di qui ho esercitato per tanti anni. In questo momento sto
svolgendo il ruolo di Consigliere regionale, mi sono occupata e mi
occupo di varie questioni, alcune di quelle sono più vicine a
quella che può essere la mia preparazione, altre più distanti. Non
so se lei passa il suo tempo ad andare a mettere le crocette sulle
cose che si fanno o non si fanno, ma la pregherei, da questo punto
in avanti, di cercare di mantenere le sue opinioni per quello che
riguarda la mia persona a livello privato, se permette, ma non di
venire qui a fare delle valutazioni su quello che uno rappresenta o
non rappresenta.
Io sono stata eletta in questo Consiglio regionale con oltre 700
voti e non credo che siano tutti gli "ultimi" quelli che intende
lei o quelli che posso intendere io o quelli che può intendere
qualcun altro. Per cortesia, sono una rappresentante che è qui
perché è stata eletta, non venga lei a dirmi di chi io sono
espressione o non sono espressione. Io conosco benissimo le mie
idee, i valori che porto avanti, il lavoro che sto facendo e
pretendo, Assessore, rispetto!
Presidente -
Altre dichiarazioni di voto? La parola
all'assessore Jean-Pierre Guichardaz.
Guichardaz J. (FP-PD) -
Solo riguardo all'annotazione
fatta dalla collega Guichardaz rispetto all'edilizia scolastica,
credo che sia da un po' di tempo probabilmente che lei non
frequenta più le segreterie scolastiche e probabilmente neppure più
gli Enti locali perché o è in cattiva fede o non ha ascoltato in
Commissione, è inutile a questo punto che si arrivi lì con dei dati
e con i dirigenti che cercano di spiegare le cose. In Commissione è
stato spiegato che quei 4 milioni di euro sono relativi a
interventi sugli edifici di proprietà degli Enti locali richiesti
dagli stessi tramite una piattaforma specifica, che al momento
quota come richieste circa 3 milioni-3 milioni e 100 mila euro. Se
il Comune di Courmayeur ritiene di dover segnalare dei problemi
rispetto alle sue strutture, compila la piattaforma, che peraltro è
una piattaforma sulla quale ieri abbiamo anche deliberato di
continuare la collaborazione con la Regione Toscana, perché è una
piattaforma che è stata elaborata e che è in condivisione con tale
Regione.
Io credo che non ci sia da dire null'altro che se avessimo
probabilmente messo il solito milione di euro per l'edilizia
scolastica, probabilmente non avremmo potuto accogliere - adesso io
non ho la tabellina sottomano perché non pensavo che dopo le varie
spiegazioni avrei dovuto nuovamente spiegare le cose -, come è
stato detto in Commissione, per esempio, interventi intorno al
milione di euro, 800 mila euro, di cui adesso francamente non
ricordo la tipologia, credo siano interventi sull'antisismica o di
riadeguamento e ristrutturazione. Avremmo probabilmente accolto
piccoli interventi e rinviato agli interventi di entità più grossa
a tempi probabilmente più felici. Ciò significa, come ho cercato di
dire senza polemica e senza peraltro credo far nessun tipo di
demagogia, che la scelta della maggioranza di destinare queste
risorse all'edilizia scolastica degli Enti locali - ripeto: su
richiesta degli stessi - dimostra attenzione verso i bambini, verso
i docenti e credo anche verso gli Enti locali ai quali peraltro è
stato spiegato, perché siamo appositamente andati al CPEL dopo aver
chiesto noi di poterli incontrare, quindi di poter incontrare il
CdA... e a metà agosto più o meno incontreremo tutta l'assemblea
per spiegare bene le modalità di compilazione di questa
piattaforma. Essendo non dico una novità, ma sapendo che gli Enti
locali probabilmente in alcuni casi hanno mille altri oneri, a
qualcuno potrebbe essere sfuggito che questa tipologia di richiesta
oggi di risorse è l'unica ammessa, cioè quella di compilare la
piattaforma, indicare l'entità dei lavori, i tempi, eccetera, una
piattaforma peraltro molto semplice.
Relativamente alla palestra, visto che siamo di nuovo sulla
questione della palestra, secondo lei, se un politico avesse potuto
fare la palestra nel posto più bello di Aosta, nella posizione più
vicina a una scuola, e questo lo chiedo anche al collega Caveri che
mi ha preceduto in tutta la parte di negoziazione con il Comune di
Aosta, ma compreso il Comune stesso, se avesse avuto la
disponibilità di terreni, o comunque di superfici più comode... no,
invece sembra che bisogna fare un dispetto alle scuole, bisogna
fare un dispetto agli studenti, bisogna fare un dispetto ai docenti
per favorire non si sa che cosa, perché è stata trovata una
collocazione sulla quale, peraltro, si era chiesto di poterne fare
due di palestre, poi, per motivi di superficie, per motivi di
permessi e di cambio degli strumenti urbanistici non è stato
possibile farlo. Poi probabilmente fosse lei, Assessore
all'istruzione o Assessore alle opere pubbliche... perché poi, tra
l'altro, sulle opere pubbliche, sulla questione di edilizia
scolastica lei sa che lì c'è un piano di 100 milioni di euro, che,
piano piano, anzi, con i tempi necessari e in implementazione,
quindi qua parliamo di strutture...
Presidente -
Assessore, concluda.
Guichardaz J. (FP-PD) -
...cinque secondi...
Presidente -
Concluda.
Guichardaz J. (FP-PD) -
...chiudo, arrivederci.
Presidente -
Le dichiarazioni di voto sono state
utilizzate in altro modo, se non ve ne sono altre... la parola
all'assessore Bertschy per dichiarazione di voto.
Bertschy (AV-VdA Unie) -
Molto velocemente, senza citar
nessuno, così da non scatenare, in conclusione di questo dibattito,
alcun problema, semplicemente perché politicamente credo che, come
Governo, registriamo la necessità al ritorno in aula domani e poi
soprattutto a settembre di trovare una modalità - ha ben detto il
Capogruppo dell'Union Valdôtaine - di lavoro che sia la migliore
possibile per mettere tutti i gruppi nella possibilità di dare il
proprio contributo. Su questo ovviamente ci sarà insieme modo di
riflettere e discutere, c'è stato tantissimo lavoro in questo
ultimo periodo, credo che questo sia anche un problema da tenere in
considerazione.
Rispetto però al tentativo un po' di rappresentare il nostro
assestamento e questo momento del Governo rispetto allo sviluppo
economico di non considerare nella globalità la comunità, credo
che, come ho detto nell'intervento durante la discussione in
replica, il nostro lavoro oggi era legato all'assestamento ma c'è
un lavoro molto più complesso e complessivo che riguarda tutte le
persone. Noi stiamo lavorando rispetto alle fragilità, rispetto
all'inclusione per le persone con disabilità, rispetto a tutte
quelle fragilità che le persone hanno per ritornare nel mondo del
lavoro con la massima attenzione e la massima disponibilità
rispetto alle forze sociali, rispetto a tutti coloro che sono ai
tavoli di lavoro con noi. Ci rendiamo bene conto quindi che la
comunità è composta da tutte le persone che hanno necessità del
nostro lavoro, del nostro contributo ed è in quella direzione che
si sta lavorando per cercare di garantire a tutti parità di accesso
e migliori condizioni per il futuro.
Il tema, per esempio, del lavoro dei giovani è un tema alla
nostra attenzione, è un tema che ci deve vedere ancora più vicini a
una generazione di persone alla quale va data una migliore risposta
per il futuro noi, le imprese, il sistema nel suo complesso,
perché, lo citavo questa mattina, abbiamo 9.800 contratti nella
corte dei 17 mila giovani dai 15 ai 29 anni e di questi abbiamo
2.500 persone che hanno un posto di lavoro a tempo indeterminato.
Gli altri lo stanno conquistando e dobbiamo cercare di agevolarli
per riuscire a conquistarlo perché è quel lavoro che in qualche
maniera dobbiamo riuscire a mettere in campo. Da parte nostra
l'attenzione c'è su tutti, su tutte le persone e si cerca di fare,
ovviamente nell'ambito delle nostre competenze, il miglior lavoro
possibile.
Presidente -
Ci sono altre dichiarazioni di voto?
Consigliere Restano, a lei la parola.
Restano (GM) -
Colleghi, la scelta era o partecipiamo
alle votazioni, o usciamo, come hanno fatto i colleghi, perché i
presupposti per lasciare l'aula c'erano tutti, come abbiamo avuto
modo di dire prima. A volte la forma, rubando le parole di un
collega, è sostanza, quindi approvare un ordine del giorno,
ancorché magari si abbiano avute le stesse intenzioni o si stia già
lavorando sul tema specifico, è importante nei confronti della
minoranza, perché questa viene considerata. È importante anche nei
confronti della collettività, perché, vedete, certi messaggi,
quelli che ha testé spiegato il Vicepresidente, non tutti li hanno
recepiti, perlomeno alcune delle persone con le quali ho avuto dei
contatti non hanno recepito quello che si sta facendo, che state
facendo nella sua complessità, quindi il percepito è diverso
rispetto a quello che lei ha descritto ed è quello che viene a noi
riportato.
Dal momento che ho deciso di partecipare alla discussione
dell'articolato e di confrontarmi sull'articolato va da sé che,
trattandosi di un assestamento di bilancio, per le sue
caratteristiche intrinseche, va a rimpinguare determinati capitoli,
allora certe proposte vanno votate. Magari uno voleva aggiungere
dei fondi in più, altre volte non era d'accordo, però si è deciso
di partecipare al voto. Nel suo complesso, dal punto di vista
politico, non condivido tutto quello che è stato fatto, perché non
si è riusciti a dare una visione politica, ma soprattutto non ci si
è caratterizzati, forse perché si tratta di un assestamento e non
per tornare sempre sui soliti argomenti e non per istigare i
colleghi e le colleghe, ma, per esempio, le guide alpine e i
maestri di sci hanno saputo caratterizzarsi rispetto ad altre
realtà, perché esercitano delle funzioni che altrove non vengono
esercitate, si formano in maniera diversa, purtroppo, colleghi, non
si può dire altrettanto su altri settori. Abbiamo appena parlato e
approvato il piano socio-sanitario dove non ci siamo
caratterizzati, la mia opinione la sapete. Un approfondimento
radiofonico sulla sanità ci ha predetto il destino delle case di
comunità, il destino dei medici di medicina generale, vale a dire,
viste le carenze, si divideranno: chi vuole il contratto pubblico,
chi non lo vuole, è una situazione molto critica. Quello che si
chiedeva era proprio di caratterizzarsi.
Per certi aspetti questa norma non l'avrei votata, sono rimasto
in aula proprio e specificatamente per votare alcuni articoli, in
particolar modo il 51: quello che riguarda le professioni
sanitarie. Oggi il mio voto positivo lo prenderete grazie a
quell'articolo, grazie a quell'atteggiamento innovativo, che ci
vede invece rinunciatari in altri settori. Non sempre si deve
tornare sul passato, però a volte tornare indietro - e ho citato il
patrimonio boschivo e la volontà di tornare a curare il nostro
patrimonio boschivo - potrebbe portare all'avanguardia.
Io spero che questi mesi, oltre all'auspicata collaborazione - e
credo che sia stato recepito il messaggio che hanno dato i colleghi
ma che anche abbiamo dato nel corso delle ultime sedute tutti
insieme -, ci possano permetterci di andare avanti e di avere una
visione politica sotto certi aspetti comuni che ci porti
all'avanguardia e di far tornare a sognare i Valdostani, non di
sognare noi.
Presidente -
Altre dichiarazioni di voto? Ha chiesto la
parola il Presidente della Regione, ne ha facoltà.
Testolin (UV) -
Per due riflessioni che in parte esulano
dal contesto del disegno di legge che andiamo ad approvare
definitivamente, disegno di legge che nel suo complesso ha voluto
dare delle risposte, le darà nei prossimi mesi. Non è un bilancio,
è un assestamento con una variazione che va a incidere su tematiche
che si sono sviluppate e che devono avere risposte puntuali e
precise, ha avuto dei rilanci in alcuni settori che sono stati
motivo di analisi e anche di valutazione positiva per gran parte
anche dall'opposizione, quindi questo vuol dire che molte cose sono
condivise e condivisibili e avevano la loro priorità.
Quello che ne esce effettivamente è una situazione di disagio
per chi amministra, perché non avere in aula la metà dei componenti
non è comunque un bel segnale, penso che sia un segnale che fa un
po' coppia con quello di alcuni Consigli fa quando ci siamo
confrontati con cinquanta ordini del giorno e forse anche in quella
circostanza non erano magari tutti da presentare, o comunque erano
in qualche caso una forzatura.
Penso che da questi passaggi possa uscirne un'analisi che ognuno
di noi potrà farsi singolarmente, all'interno dei propri gruppi e
in confronto con la maggioranza e l'opposizione a seconda di dove
si trova per ritrovare quella giusta misura che possa permetterci
un confronto costruttivo, un confronto che in molti casi ha portato
dei benefici all'intera comunità, che, in qualche caso, ha comunque
suscitato degli stimoli. Stimoli che al netto di un'approvazione o
meno di un ordine del giorno o di una mozione penso che arrivino a
chi ha voglia di lavorare per la propria comunità, che siano
comunque di sprone a chi è attento a quelle che devono essere le
risposte alla popolazione, perché chi fa opposizione pensa sempre
di vedere il male in tutto quello che gli si propone o che ci siano
delle situazioni non rappresentate correttamente, chi ha
amministrato sa che non è così.
Quando si lavora seriamente, c'è innanzitutto la volontà di dare
dei risultati e delle risposte, che magari, viste da un'altra
angolazione, sono assolutamente evidenti e chiare, chi invece
magari le guarda da un punto di vista diverso molte volte le
capisce, ma molte volte fa finta di non capirle e allora cerca di
traviare una realtà dei fatti. Tuttavia penso che da qua in avanti
ci sarà la possibilità di recuperare delle situazioni che non fanno
bene all'Amministrazione e alla politica per cercare di vivere un
percorso che ci metta a confronto, in un confronto sano e
costruttivo, per chiudere questo percorso amministrativo che durerà
fino al 2025 nella maniera più opportuna possibile.
Presidente -
Altre dichiarazioni voto? Non vi sono altre
dichiarazioni di voto, metto in votazione la legge nel suo insieme.
La votazione è aperta. La votazione è chiusa.
Presenti: 22
Votanti: 20
Favorevoli: 20
Astenuti: 2 (Guichardaz Erika, Minelli)
Il disegno di legge 109 è approvato.
