Classificazione
AMMINISTRAZIONE REGIONALE
Ordinamento degli uffici e del personale


Resoconto integrale del dibattito dell'aula
Oggetto del Consiglio n. 1507 del 25 luglio 1995 - Resoconto
SEDUTA POMERIDIANA DEL 26 LUGLIO 1995
OGGETTO N. 1507/X Disegno di legge: "Riforma dell'organizzazione
dell'Amministrazione regionale della Valle d'Aosta e revisione
della disciplina del personale".
Titolo I Principi generali
Articolo 1 (Finalità e ambito di applicazione)
1. Le disposizioni della presente legge definiscono i principi e
i criteri di organizzazione delle strutture dell'Amministrazione
regionale e disciplinano, secondo le norme del diritto civile, i
rapporti di lavoro e di impiego alle dipendenze della Regione e
degli enti pubblici non economici dipendenti dalla Regione.
2. Per contenere, razionalizzare e controllare la spesa nel
settore dell'impiego regionale, per la riorganizzazione, il
miglioramento dell'efficienza e della produttività del servizio, la
Regione prevede di:
a) distinguere le funzioni, i poteri e le responsabilità degli
organi di direzione politica rispetto a quelli di direzione
amministrativa;
b) migliorare l'efficacia, l'efficienza e l'unitarietà
dell'azione regionale e aumentare la sua capacità di orientamento
alle esigenze e ai bisogni della comunità amministrata e assicurare
la trasparenza e la qualità dell'azione amministrativa;
c) accrescere la capacità di innovazione e la competitività del
sistema organizzativo regionale anche in vista della crescente
integrazione con altre regioni europee;
d) promuovere lo sviluppo delle competenze, valorizzare la
professionalità e ridefinire il sistema di gestione del personale
mediante l'affidamento ai dirigenti dei relativi poteri;
e) integrare gradualmente la disciplina del rapporto di lavoro
pubblico con quella del lavoro privato;
f) aumentare la flessibilità nell'organizzazione degli uffici e
nella gestione delle risorse umane all'interno della struttura
regionale.
3. Sono fatte salve le competenze del Consiglio regionale e dei
suoi organi interni, previste dalla legge regionale 30 luglio 1991,
n. 26 (Ordinamento amministrativo del Consiglio regionale),
relativamente al personale del Consiglio regionale.
Articolo 2 (Fonti)
1. L'Amministrazione regionale è ordinata secondo le
disposizioni della presente legge ovvero mediante:
a) provvedimenti e atti di organizzazione della Giunta regionale
e dei dirigenti responsabili;
b) atti di regolamentazione contrattuale dei rapporti
individuali e collettivi di lavoro e di impiego.
2. Nella gestione dei rapporti di lavoro e dell'organizzazione
del lavoro, la Regione si avvale dei poteri propri del datore di
lavoro privato, con esclusione delle materie per le quali è
prevista esplicita riserva di legge.
3. I rapporti di lavoro del personale regionale e degli enti di
cui all'articolo 1, comma 1, sono disciplinati dalle disposizioni
del libro V, titolo II, capo I, del codice civile e dalle leggi sui
rapporti di lavoro subordinato nell'impresa, fatti salvi i limiti
stabiliti dalla presente legge per il perseguimento degli interessi
generali cui l'organizzazione e l'azione amministrativa sono
indirizzate.
4. I rapporti individuali di lavoro e di impiego di cui al comma
3 sono regolati contrattualmente. I contratti collettivi sono
stipulati secondo i criteri e le modalità previste nel titolo III
della presente legge; i contratti individuali devono conformarsi ai
principi di cui all'articolo 45, comma 2.
5. La giurisdizione resta disciplinata dal titolo VI del decreto
legislativo 3 febbraio 1993, n. 29 (Razionalizzazione
dell'organizzazione delle amministrazioni pubbliche e revisione
della disciplina in materia di pubblico impiego, a norma
dell'articolo 2 della legge 23 ottobre 1992, n. 421).
Articolo 3 (Riserva di legge e delegificazione)
1. Sono regolate con legge le seguenti materie:
a) i principi fondamentali di organizzazione delle strutture
regionali;
b) la consistenza complessiva della dotazione organica, fatto
salvo quanto previsto dall'articolo 8;
c) la responsabilità e le incompatibilità tra l'impiego pubblico
ed altre attività e i casi di divieto di cumulo di impieghi e
incarichi pubblici.
2. Sono regolate sulla base della legge con atti normativi o
amministrativi, le seguenti materie:
a) le responsabilità giuridiche dei singoli operatori
nell'espletamento di procedure amministrative;
b) le strutture organizzative e i modi di conferimento della
titolarità delle medesime;
c) i procedimenti di selezione per l'accesso al lavoro e di
avviamento al lavoro.
Articolo 4 (Funzioni della direzione politica)
1. Al Consiglio regionale, alla Giunta regionale, al suo
Presidente e agli Assessori che la compongono spettano, secondo le
attribuzioni previste dallo Statuto speciale, le funzioni di
indirizzo politico. Essi definiscono gli obiettivi e i programmi e
verificano i risultati della gestione amministrativa.
2. In materia di organizzazione dell'Amministrazione, la Giunta
regionale provvede:
a) all'articolazione dell'assetto organizzativo in assessorati o
in altra forma strutturale comunque denominata e alla definizione
delle relative competenze;
b) all'istituzione, alla modificazione e alla soppressione delle
strutture dirigenziali nonché alla definizione delle relative
competenze;
c) alla ripartizione delle risorse umane, finanziarie e
strumentali da assegnare a ciascuna struttura dirigenziale, sulla
base degli obiettivi e programmi individuati ai sensi del comma
1;
d) alla definizione della nomenclatura organizzativa delle
strutture dirigenziali.
Articolo 5 (Funzioni della direzione amministrativa)
1. La direzione amministrativa consiste nella gestione delle
attività per la realizzazione degli obiettivi e dei programmi
definiti dai competenti organi della Regione. Essa si concretizza,
sotto il profilo finanziario, tecnico e amministrativo, nella
gestione delle risorse finanziarie, umane e strumentali e nel
relativo esercizio dei poteri di direzione, vigilanza e controllo,
compresa l'adozione di tutti gli atti che impegnano
l'Amministrazione verso l'esterno.
2. La direzione amministrativa spetta ai dirigenti. I dirigenti
concorrono alla formazione dei programmi regionali di competenza
degli organi statutari mediante proposte, nei limiti di competenza
loro attribuita.
3. Sono dirigenti i dipendenti regionali per i quali sussistano
le condizioni di subordinazione di cui all'articolo 2094 del codice
civile e che ricoprono nell'Amministrazione un ruolo caratterizzato
da un elevato grado di professionalità, autonomia e potere
decisionale ed esplicano le loro funzioni ai fini di cui al comma
1.
4. Ai dirigenti competono autonomi poteri di organizzazione
della struttura dirigenziale cui sono preposti, da esercitarsi nel
rispetto dei limiti stabiliti dall'articolo 4.
Articolo 6 (Principi fondamentali di organizzazione)
1. Per assicurare la massima efficienza e produttività di
gestione, la riorganizzazione delle strutture dell'Amministrazione
regionale è attuata dalla Giunta regionale entro sei mesi dalla
data di entrata in vigore della presente legge nel rispetto dei
seguenti principi:
a) articolazione delle strutture dirigenziali regionali per
funzioni omogenee, distinguendo tra funzioni finali e funzioni
strumentali secondo criteri di flessibilità, per rispondere al
mutamento delle esigenze e per adattarsi allo svolgimento di
compiti anche non permanenti e al raggiungimento di specifici
obiettivi;
b) istituzione di strutture dirigenziali sulla base di criteri
di omogeneità, di complementarietà e di organicità, anche mediante
l'accorpamento di strutture esistenti, al fine di eliminare
duplicazioni organizzative e funzionali e razionalizzare la
distribuzione delle competenze;
c) introduzione di sistemi di verifica dei risultati, di
monitoraggio e di valutazione, da applicare, in particolare, a
procedimenti e procedure amministrative, a carichi di lavoro e
indici di produttività, a incentivi alla produttività, alla qualità
della produzione ed ai costi di produzione;
d) introduzione di sistemi a tecnologia avanzata che consentano
lo snellimento delle procedure atte a rendere più tempestiva
l'azione e l'intervento dell'Amministrazione regionale mediante una
immediata disponibilità delle informazioni necessarie ai centri
decisionali;
e) introduzione di procedure di contenimento e controllo della
spesa globale per il personale;
f) definizione dei criteri organizzativi per determinare
l'orario di servizio e l'orario di apertura al pubblico anche per
la realizzazione delle finalità di cui all'articolo 9;
g) definizione di un'ottimale distribuzione delle risorse umane
attraverso la coordinata attuazione dei processi di mobilità e di
reclutamento del personale previa predisposizione di un piano
programmatico del fabbisogno per singola struttura, da determinarsi
sulla base dei servizi da erogare, tenuto conto dei carichi di
lavoro;
h) partecipazione democratica del personale dipendente,
nell'ambito delle attribuzioni professionali delle rispettive
qualifiche, alla definizione dei metodi di lavoro e alle modalità
di esercizio delle competenze assegnate nonché alla verifica dei
risultati;
i) garanzia di accrescimento delle capacità professionali degli
operatori attraverso la realizzazione di un sistema di formazione
permanente del personale regionale;
l) introduzione di sistemi di valutazione dell'attività del
personale.
Articolo 7 (Struttura organizzativa)
1. L'Amministrazione regionale è organizzata in:
a) strutture permanenti, per funzioni ed attività di carattere
continuativo;
b) strutture temporanee, per la realizzazione di specifici
progetti.
2. Le strutture permanenti si articolano in:
a) strutture di primo livello individuate sulla base delle
politiche e delle grandi aree di intervento regionale e delle
attività istituzionali di programmazione, organizzazione, gestione
delle risorse, funzionamento generale;
b) strutture di secondo livello: sono unità organizzative
complesse, individuate sulla base dell'omogeneità dei
prodotti/servizi erogati o dei processi gestiti o delle competenze
specialistiche richieste;
c) strutture di terzo livello: sono unità organizzative
semplici, individuate sulla base di criteri di efficacia e di
economicità dell'organizzazione dei processi di lavoro.
3. Le strutture temporanee sono unità organizzative istituite
per la realizzazione di obiettivi di rilevante interesse regionale
caratterizzati da unicità, temporaneità e interfunzionalità; esse
possono essere articolate in tre livelli, in modo analogo alle
strutture permanenti.
4. I provvedimenti della Giunta regionale che istituiscono le
strutture temporanee, stabiliscono:
a) gli obiettivi e i risultati attesi dal progetto;
b) le risorse umane, finanziarie e strumentali direttamente
assegnate;
c) i tempi di completamento del progetto;
d) le modalità di condivisione delle risorse;
e) le attribuzioni e i poteri specifici del responsabile della
struttura temporanea;
f) il trattamento economico complessivo del personale assegnato
stabilendone l'equiparazione ai corrispondenti incarichi di
struttura permanente.
5. Possono essere istituite, all'interno delle strutture di cui
al comma 2, lett. a), b) e c), unità operative elementari,
permanenti o temporanee, per l'espletamento di compiti specifici,
da affidare alla responsabilità di dipendenti di qualifica
inferiore a quella dirigenziale.
Articolo 8 (Individuazione delle strutture e determinazione
delle piante organiche)
1. La Giunta regionale istituisce le strutture organizzative
dirigenziali, sia permanenti sia temporanee, e ne definisce
contestualmente l'articolazione, le competenze, il sistema di
interrelazioni ai sensi degli articoli 6 e 7.
2. La Giunta regionale definisce, sulla base dei principi
organizzativi di cui agli articoli 6 e 7 e nei limiti di spesa
relativi alla dotazione organica definita con legge:
a) l'articolazione delle posizioni dirigenziali in relazione
alle strutture organizzative;
b) la ripartizione della dotazione organica in qualifiche
funzionali;
c) i profili professionali in cui si articolano le qualifiche
funzionali e il numero dei posti di organico per ciascun
profilo;
d) l'articolazione della dotazione organica per ogni struttura
dirigenziale.
3. L'articolazione delle strutture organizzative è aggiornata
periodicamente ed ogni qualvolta siano messe in atto modifiche
rilevanti riguardanti i compiti, la loro complessità, la
distribuzione delle responsabilità e l'assegnazione delle
risorse.
Titolo II Organizzazione
Capo I Relazioni con il pubblico e semplificazione
amministrativa
Articolo 9 (Interventi per la trasparenza
dell'Amministrazione)
1. Nell'intento di perseguire l'ottimizzazione dell'erogazione
dei servizi, l'Amministrazione regionale assume come obiettivo
fondamentale il miglioramento delle relazioni con il cittadino da
realizzarsi nel modo più congruo, tempestivo ed efficace da parte
delle sue strutture operative.
2. É istituita apposita struttura per le relazioni con il
pubblico, alla quale spetta provvedere, anche mediante l'utilizzo
di tecnologie informatiche:
a) al servizio ai cittadini per i diritti di partecipazione di
cui al capo III della legge regionale 6 settembre 1991, n. 59
(Norme in materia di procedimento amministrativo, di diritto di
accesso ai documenti amministrativi e di autocertificazione);
b) all'informazione ai cittadini relativa agli atti e allo stato
dei procedimenti e relativa modulistica;
c) a divulgare la conoscenza di normative e assicurare
l'informazione sulle strutture e sui servizi dell'Amministrazione
regionale;
d) alla ricerca ed analisi finalizzate alla formulazione di
proposte al Presidente della Giunta regionale sugli aspetti
organizzativi e logistici del rapporto con i cittadini.
3. Con deliberazione della Giunta regionale, nel rispetto della
dotazione organica complessiva, si provvede a determinare la
dotazione organica della struttura, cui è assegnato personale
adeguatamente qualificato attraverso apposito intervento di
formazione.
4. In relazione alle finalità di cui al comma 1, la Regione
predispone appositi progetti finalizzati ad assicurare condizioni
di massima trasparenza e di dialogo nel rapporto con i cittadini
mediante interventi diretti a garantire:
a) la semplificazione della modulistica e la riduzione della
documentazione a corredo delle domande di prestazioni, applicando
le norme sull'autocertificazione di cui alla legge 4 gennaio 1968,
n. 15 (Norme sulla documentazione amministrativa e sulla
legalizzazione e autenticazione di firme) e all'articolo 26 della
legge regionale 69/1991;
b) l'attivazione di forme di collaborazione organica,
d'integrazione di funzioni, di scambio di dati e di informazioni
tra le pubbliche amministrazioni aventi sede nel territorio della
regione ai fini di incrementare l'efficienza delle strutture
amministrative pubbliche e migliorare la qualità dei servizi resi
ai cittadini, anche mediante la stipulazione di protocolli d'intesa
fra pubbliche amministrazioni;
c) il miglioramento della logistica relativamente ai locali
adibiti al ricevimento dei cittadini con l'obiettivo di ridurre al
minimo l'attesa e i disagi ad essa connessi, anche abbattendo le
barriere architettoniche e adottando soluzioni atte a facilitare
l'accesso ai servizi di persone menomate;
d) una formazione specifica del personale addetto al ricevimento
dei cittadini.
5. La progettazione e la realizzazione degli interventi di cui
al comma 4 è affidata, con deliberazione della Giunta regionale da
adottarsi entro un mese dall'entrata in vigore della presente
legge, ad apposito gruppo di lavoro per i rapporti con i cittadini.
Il gruppo di lavoro predispone un piano di interventi annuale, da
sottoporre all'approvazione della Giunta regionale. Il gruppo di
lavoro opera in stretto collegamento con la struttura per le
relazioni con il pubblico.
Articolo 10 (Semplificazione dell'attività amministrativa e
modificazioni alla legge regionale 59/1991)
1. Ogni struttura regionale individua i procedimenti di
competenza e il funzionario responsabile del procedimento ai sensi
della legge regionale 59/1991.
2. Il comma 1 dell'articolo 12 della legge regionale 59/1991 è
sostituito dal seguente:
"1. Salvo quando non vi abbiano già provveduto le singole leggi
di settore, sono predeterminati dal Consiglio regionale o dalla
Giunta regionale, secondo le rispettive competenze, i criteri e le
modalità cui devono attenersi i singoli provvedimenti di
conferimento di sovvenzioni, contributi, sussidi, ausili finanziari
o di attribuzione di vantaggi economici di qualunque genere a
persone ed enti pubblici e privati. Nel caso di programmi e piani
da approvarsi dal Consiglio regionale, i criteri e le modalità sono
stabiliti nel medesimo provvedimento."
3. Il comma 2 dell'articolo 12 della legge regionale 59/1991 è
sostituito dal seguente:
"2. L'adozione dei singoli provvedimenti attuativi di cui al
comma 1 compete ai dirigenti. L'effettiva osservanza dei criteri e
delle modalità di cui al comma 1 deve risultare dai singoli
provvedimenti relativi agli interventi di cui al comma 1. Le
determinazioni dei criteri e delle modalità sono rese pubbliche
mediante pubblicazione nel Bollettino ufficiale della Regione."
Articolo 11 (Riordino degli organismi collegiali)
1. Con regolamento regionale, da emanarsi entro un anno
dall'entrata in vigore della presente legge, si provvede al
riordino degli organismi collegiali della Regione con attribuzione
di funzioni relative a procedimenti amministrativi regionali o di
collaborazione ad uffici regionali, istituiti con provvedimenti
degli organi della Regione, in conformità ai seguenti principi:
a) accorpamento di funzioni per settori e soppressione degli
organismi che risultino superflui in seguito all'accorpamento;
b) sostituzione degli organismi collegiali con le conferenze di
servizio previste dall'articolo 14 della legge regionale
59/1991;
c) riduzione del numero dei componenti;
d) trasferimento ad organi monocratici o ai dirigenti di
funzioni deliberative che non richiedano, in ragione del loro
peculiare rilievo, l'esercizio in forma collegiale;
e) esclusione di personale appartenente agli organi politici, di
rappresentanti sindacali o di categorie sociali o economiche dagli
organismi collegiali deliberanti in materia di ricorsi.
Capo II Disciplina della dirigenza regionale
Articolo 12 (Struttura della dirigenza)
1. Nell'Amministrazione regionale e negli enti di cui
all'articolo 1, comma 1, per i quali si osserva quanto previsto
dall'articolo 64, comma 4, la dirigenza è ordinata in un'unica
qualifica di dirigente, secondo criteri di omogeneità di funzioni e
di graduazione delle responsabilità.
2. Ai dirigenti sono affidate le seguenti funzioni:
a) funzioni di coordinamento e controllo dell'azione
amministrativa;
b) funzioni di direzione di strutture permanenti e
temporanee;
c) funzioni specialistiche di studio e di ricerca.
3. La funzione di coordinamento è finalizzata ad assicurare:
a) l'impulso e la ricomposizione unitaria dell'azione
amministrativa;
b) la realizzazione degli obiettivi assegnati alle strutture
regionali.
4. In particolare, rientrano nella funzione di
coordinamento:
a) la collaborazione con gli organi di direzione politica per
l'elaborazione di piani e progetti, la definizione di obiettivi di
attuazione del programma politico;
b) il coordinamento finalizzato all'attuazione di piani e
progetti;
c) la definizione delle risorse umane, strumentali e finanziarie
occorrenti per la realizzazione dei piani e dei progetti, d'intesa
con i dirigenti delle strutture interessate;
d) la verifica e il controllo dell'attività dei dirigenti e
l'esercizio, previa diffida, del potere sostitutivo in caso di
inerzia dei dirigenti;
e) la risoluzione di eventuali conflitti di competenza tra le
strutture organizzative.
5. La funzione di direzione è finalizzata al raggiungimento
degli obiettivi assegnati e si estrinseca nell'esercizio delle
attribuzioni di cui all'articolo 13.
Articolo 13 (Esercizio delle funzioni dirigenziali)
1. I dirigenti nell'esercizio dei poteri e delle attribuzioni di
cui all'articolo 5:
a) gestiscono le risorse umane ed in particolare:
1) adottano, fatte salve le attribuzioni della struttura di
gestione del personale, gli atti concernenti il rapporto di lavoro
del personale loro assegnato, ivi compresa l'attribuzione dei
trattamenti economici accessori, nel rispetto di quanto stabilito
dai contratti collettivi;
2) attribuiscono al personale compiti finalizzati al
raggiungimento degli obiettivi della struttura dirigenziale
operando la verifica periodica dei carichi di lavoro e della
produttività;
b) gestiscono le risorse finanziarie e strumentali ed in
particolare:
1) esercitano i poteri di spesa nei limiti degli stanziamenti di
bilancio riferiti ai programmi attribuiti alla loro competenza;
2) propongono l'acquisizione e gestiscono le attrezzature e gli
strumenti tecnici ed informatici, necessari al funzionamento degli
uffici;
c) definiscono l'articolazione delle strutture permanenti o
temporanee di livello non dirigenziale;
d) stabiliscono l'articolazione dell'orario di lavoro
contrattuale, l'orario di servizio e l'orario di apertura al
pubblico;
e) adottano le misure necessarie e sono responsabili delle
stesse al fine di garantire la legittimità dell'azione
amministrativa e l'efficienza dell'attività degli uffici;
f) verificano e controllano lo stato di attuazione dei
programmi.
2. Ai dirigenti compete il potere di firma degli atti e
provvedimenti di propria competenza.
3. Gli atti e i provvedimenti dei dirigenti, nell'ambito delle
rispettive competenze, sono definitivi.
4. Gli atti di competenza dirigenziale non sono soggetti ad
avocazione da parte della Giunta se non per particolari motivi di
necessità e urgenza, specificamente indicati nel provvedimento di
avocazione.
Articolo 14 (Livelli di funzioni dirigenziali)
1. La dirigenza regionale è articolata in tre livelli
individuati sulla base dei seguenti elementi:
a) complessità organizzativa;
b) responsabilità gestionali interne ed esterne;
c) dimensione delle risorse umane, finanziarie e strumentali da
gestire;
d) tipologia delle funzioni e qualità dei referenti o
destinatari dell'attività della corrispondente struttura.
2. Nel primo livello sono inserite le posizioni di coordinamento
di cui all'articolo 12, comma 2, lett. a) e comma 3, e di direzione
di strutture permanenti o temporanee di primo livello di cui
all'articolo 7, comma 2, lett. a).
3. Nel secondo livello sono inserite le posizioni di direzione
di strutture permanenti o temporanee di secondo livello di cui
all'articolo 7, comma 2, lett. b).
4. Nel terzo livello sono inserite le posizioni di direzione di
strutture permanenti o temporanee di terzo livello di cui
all'articolo 7, comma 2, lett. c), e le posizioni corrispondenti a
funzioni specialistiche, di studio e di ricerca di cui all'articolo
12, comma 2, lett. c).
Articolo 15 (Trattamento economico della dirigenza)
1. Il trattamento economico del personale appartenente alla
qualifica unica dirigenziale è determinato dal contratto collettivo
per l'area dirigenziale; il trattamento economico accessorio è
correlato ai livelli di funzioni dirigenziali.
Articolo 16 (Accesso alla qualifica dirigenziale)
1. L'accesso alla qualifica di dirigente avviene per concorso
per esami.
2. Al concorso per esami sono ammessi i dipendenti di ruolo
delle amministrazioni pubbliche provenienti dalla ex-carriera
direttiva, in possesso del diploma di laurea e che abbiano compiuto
cinque anni di servizio effettivo nella qualifica. Possono essere
altresì ammessi:
a) coloro che abbiano svolto per almeno un anno funzioni di
dirigente in strutture pubbliche o private, in possesso di diploma
di laurea;
b) i liberi professionisti, in possesso del diploma di laurea,
con cinque anni di comprovato esercizio professionale correlato al
titolo di studio richiesto con relativa iscrizione all'albo ove
necessario;
c) i docenti e ricercatori universitari, che abbiano compiuto
almeno cinque anni di servizio nella qualifica;
d) il personale scolastico di ruolo ispettivo e direttivo;
e) il personale scolastico docente in possesso del diploma di
laurea che abbia compiuto almeno cinque anni di servizio di ruolo
nella qualifica.
3. Nel caso in cui il concorso per esami abbia dato esito
negativo o sia andato deserto, l'Amministrazione può procedere, in
attesa della copertura del posto, al conferimento di incarichi a
tempo determinato secondo i criteri previsti dall'articolo 17 e le
modalità indicate dall'articolo 18.
Articolo 17 (Criteri per il conferimento degli incarichi
dirigenziali)
1. Gli incarichi di funzioni dirigenziali sono conferiti tenuto
conto:
a) della natura e delle caratteristiche delle attività da
svolgere, e dei programmi da realizzare;
b) della professionalità ed attitudine dimostrate nello
svolgimento di attività aventi rilievo agli effetti degli incarichi
da conferire;
c) della formazione culturale richiesta dalle funzioni, ivi
comprese le eventuali abilitazioni professionali;
d) dei risultati conseguiti nello svolgimento di funzioni
dirigenziali.
2. Gli incarichi di funzioni dirigenziali di primo livello sono
conferiti, nei limiti previsti dall'articolo 8, a:
a) personale della qualifica unica dirigenziale con cinque anni
di anzianità di servizio nella qualifica;
b) personale estraneo all'Amministrazione dotato di particolare
qualificazione, in possesso, da almeno cinque anni, dei requisiti
richiesti per l'accesso alle qualifiche dirigenziali di cui
all'articolo 16.
3. Gli incarichi di funzioni dirigenziali di secondo livello
sono conferiti, nei limiti previsti dall'articolo 8, a:
a) personale in possesso della qualifica unica dirigenziale con
almeno tre anni di anzianità di servizio nella stessa
qualifica;
b) personale estraneo all'Amministrazione dotato di particolare
qualificazione, in possesso, da almeno tre anni, dei requisiti
richiesti per l'accesso alle qualifiche dirigenziali di cui
all'articolo 16.
4. Gli incarichi di funzioni dirigenziali di terzo livello sono
conferiti, nei limiti previsti dall'articolo 8, a personale in
possesso della qualifica unica dirigenziale.
5. L'anzianità è determinata dalla data di inquadramento nella
qualifica unica dirigenziale o nella ex qualifica
vicedirigenziale.
6. Gli incarichi a personale estraneo all'Amministrazione sono
conferiti con contratti a termine di diritto privato. I relativi
compensi al lordo delle ritenute fiscali non possono eccedere il
trattamento economico di un dirigente di pari livello di funzioni
dirigenziali appartenente ai ruoli regionali.
7. Gli incarichi a personale estraneo di cui al comma 2, lett.
b), e al comma 3, lett. b), sono determinati nel limite massimo del
quindici per cento della dotazione organica della qualifica unica
dirigenziale.
Articolo 18 (Conferimento degli incarichi dirigenziali)
1. Gli incarichi di funzioni dirigenziali di primo livello sono
conferiti dalla Giunta regionale con provvedimento motivato entro
sessanta giorni dalla sua nomina, all'inizio di ogni legislatura e
ad ogni successiva vacanza di incarico, per una durata determinata
e cessano in ogni caso al termine del mandato dell'organo che li ha
disposti.
2. Gli incarichi in posti di funzione dirigenziale di secondo e
terzo livello di cui all'articolo 14 sono conferiti con
provvedimento motivato della Giunta regionale su proposta,
rispettivamente, del dirigente di primo e secondo livello per un
periodo di tre anni o per la durata della struttura temporanea se
inferiore a detto termine.
3. Gli incarichi continuano ad essere esercitati dai titolari
fino al successivo conferimento.
4. Il provvedimento di incarico deve contenere l'indicazione dei
compiti che lo caratterizzano, dei poteri conferiti, compreso il
potere di firma, delle strutture e delle risorse di cui il
dirigente si avvale e dei soggetti ai quali deve rispondere.
Articolo 19 (Assenza, impedimento e vacanza)
1. In caso di assenza o impedimento di un dirigente e di vacanza
di posto, le relative funzioni sono affidate ad altro dirigente,
preferibilmente della medesima struttura, secondo i criteri e le
modalità previsti dagli articoli 17 e 18.
2. Per le supplenze di durata inferiore a sessanta giorni gli
incarichi sono conferiti, secondo i criteri e le modalità previsti
dagli articoli 17 e 18, con provvedimento del Presidente della
Giunta regionale.
Articolo 20 (Albo dei dirigenti)
1. É istituito presso la Presidenza della Giunta regionale
l'albo dei dirigenti in servizio presso l'Amministrazione
regionale. Per ogni iscritto sono indicati il curriculum, i titoli
accademici e professionali posseduti da tenere in considerazione
nell'attribuzione degli incarichi dirigenziali.
Articolo 21 (Responsabilità dirigenziale)
1. Ferma restando la responsabilità penale, civile,
amministrativa, contabile e disciplinare, i dirigenti sono
responsabili:
a) dei risultati dell'attività svolta dalle strutture alle quali
sono preposti;
b) della realizzazione dei programmi e dei progetti loro
affidati in relazione agli obiettivi stabiliti dall'organo politico
e relativi ai rendimenti e ai risultati della gestione finanziaria,
tecnica e amministrativa;
c) delle decisioni organizzative e di gestione del personale
loro assegnato, ivi compresa la responsabilità in caso di
attribuzione impropria dei trattamenti economici accessori;
d) della rigorosa osservanza dei termini e delle norme sui
procedimenti amministrativi.
Articolo 22 (Verifica dei risultati)
1. Al fine di verificare la realizzazione degli obiettivi e il
corretto funzionamento delle strutture è istituita la Commissione
di valutazione. Ad essa spetta:
a) promuovere la diffusione di sistemi di controllo per il
miglioramento dell'efficienza organizzativa;
b) verificare i costi di funzionamento, i rendimenti e la
gestione delle risorse assegnate;
c) verificare il rispetto delle norme e dei programmi.
2. La Commissione di valutazione opera in posizione di
indipendenza e risponde alla Giunta regionale. É composta da
esperti esterni all'Amministrazione regionale. Ad essa è assegnato
personale nell'ambito della dotazione organica
dell'Amministrazione. La Commissione di valutazione può avvalersi
di esperti in tecniche di valutazione e nel controllo di gestione,
compatibilmente con le risorse finanziarie disponibili nel bilancio
della Regione.
3. Con deliberazione del Consiglio regionale sono stabilite le
modalità di nomina e di funzionamento della Commissione di
valutazione e i criteri ed i parametri di riferimento per le
verifiche di cui al comma 1.
4. La Commissione di valutazione ha accesso ai documenti
amministrativi e può richiedere informazioni alle strutture
regionali. I dirigenti trasmettono, per la verifica dei risultati
della gestione, alla Commissione di valutazione le relazioni
annuali sull'attività svolta dalle strutture cui sono preposti.
5. La Commissione di valutazione opera sulla base di programmi
annuali e in casi particolari su richiesta della Giunta regionale.
La valutazione tiene conto delle condizioni organizzative ed
ambientali, tempestivamente segnalate, in cui l'attività si è
svolta e di eventuali vincoli ed opportunità intervenute nella
disponibilità di risorse.
6. Il dirigente che riceva comunicazione di valutazione negativa
ha diritto di presentare osservazioni a giustificazione del proprio
operato e del risultato della gestione.
7. Qualora la valutazione evidenzi risultati negativi imputabili
ad incapacità gestionali, negligenze, gravi omissioni comportanti
danni per l'amministrazione o per gli utenti, la Giunta regionale
dispone, quando non vi sia già stata una precedente valutazione
negativa, l'assegnazione ad altro incarico. In presenza di una
precedente valutazione negativa, la Giunta regionale dispone il
collocamento in disponibilità per la durata massima di un anno, con
conseguente perdita del trattamento accessorio connesso alle
funzioni.
8. Qualora la valutazione negativa sia accertata nei confronti
di un dirigente assunto ai sensi dell'articolo 16, comma 3, e
dell'articolo 17, comma 2, lett. b), e comma 3, lett. b), la Giunta
regionale dispone la risoluzione del contratto.
Articolo 23 (Assegnazione di quote del bilancio)
1. In concomitanza con l'approvazione del bilancio annuale la
Giunta regionale definisce con proprio provvedimento gli obiettivi
e i progetti da attuare con le relative priorità e gli indirizzi
generali.
2. La Giunta regionale, entro trenta giorni dall'approvazione
del bilancio, procede all'assegnazione a ciascuna struttura
dirigenziale di specifiche quote di bilancio individuando i
corrispondenti capitoli.
3. Con lo stesso provvedimento è determinata anche la quota
degli importi, cui fare riferimento, relativi:
a) al funzionamento delle strutture;
b) al costo del personale;
c) all'acquisizione di beni e servizi.
4. In attesa della modifica della legge regionale che regola
l'articolazione del bilancio, le assegnazioni di quote sono
determinate mediante aggregazioni o disaggregazioni degli attuali
capitoli.
5. Compete ai dirigenti il potere di spesa sulle quote di
bilancio assegnate dalla Giunta regionale a ciascuna struttura
dirigenziale.
Articolo 24 (Formazione ed aggiornamento della dirigenza)
1. La formazione e l'aggiornamento professionale dei dirigenti
sono strumenti per la valorizzazione delle capacità e attitudini
individuali, del più efficace e qualificato espletamento
dell'attività e costituiscono titolo per la valutazione di cui
all'articolo 22.
2. A fine di cui al comma 1, nel quadro degli indirizzi definiti
dalla Giunta regionale, la struttura preposta alla formazione
attiva programmi e iniziative da attuarsi direttamente avvalendosi
di strutture pubbliche o private specializzate nelle discipline
richieste.
3. Con provvedimento della Giunta regionale sono definiti i
criteri per l'accesso all'attività formativa, le modalità di
partecipazione e il limite minimo annuale di impegno individuale
nelle attività formative.
Articolo 25 (Organici della dirigenza)
1. Con la legge di approvazione del bilancio pluriennale della
Regione è definito il contingente di posti della qualifica
dirigenziale, distinto per livelli di funzioni, necessario al
perseguimento degli indirizzi e degli obiettivi relativi al periodo
di riferimento considerato. In tale dotazione sono compresi,
secondo la percentuale massima prevista dall'articolo 17, comma 7,
i posti da coprirsi con il conferimento di incarichi ai sensi
dell'articolo 17, comma 2, lett. b), e comma 3, lett. b).
Capo III Organici e gestione delle risorse umane
Articolo 26 (Istituzione degli organici)
1. Il personale dell'Amministrazione regionale è inquadrato in
unico ruolo regionale. Sono istituiti i seguenti organici:
a) Consiglio regionale;
b) Giunta regionale;
c) Corpo forestale valdostano;
d) Istituzioni scolastiche ed educative dipendenti dalla
Regione.
2. La mobilità fra gli organici è gestita nella forma della
mobilità interna, di cui all'articolo 28.
Articolo 27 (Rilevazione delle dotazioni e ricognizione delle
vacanze degli organici)
1. Entro tre mesi dall'entrata in vigore della presente legge,
la Giunta regionale procede alla rilevazione nominativa di tutto il
personale con rapporto di lavoro con l'Amministrazione regionale e
con gli enti di cui all'articolo 1, comma 1, distinguendolo
per:
a) contratto di diritto privato o di diritto pubblico;
b) posto di titolarità e sede effettiva di servizio;
c) qualifica funzionale e profilo professionale;
d) posizione: ruolo, ruolo soprannumerario, comando, distacco,
fuori ruolo, a tempo parziale, non di ruolo, con contratto a tempo
indeterminato e a tempo determinato.
2. Analogamente la Giunta regionale procede, con le modalità di
cui al comma 1, all'individuazione dei posti vacanti, disponibili
per la mobilità e per le assunzioni.
3. Sulla base della riorganizzazione delle strutture regionali,
di cui agli articoli 6 e 7 e dell'applicazione dei criteri di cui
all'articolo 61 e della conseguente attribuzione delle attività e
competenze a ciascuna struttura regionale, si procede alla
revisione delle dotazioni di personale di ciascuna struttura
regionale, attraverso la coordinata attuazione dei processi di
mobilità e di reclutamento del personale.
Articolo 28 (Mobilità)
1. L'Amministrazione regionale utilizza la mobilità interna
quale strumento:
a) per la gestione dinamica degli organici regionali;
b) per soddisfare i fabbisogni di personale che si determinano
sulla base dell'evolversi delle esigenze di servizio;
c) di accrescimento professionale del personale.
2. La mobilità si attua mediante:
a) assegnazione;
b) trasferimento.
3. Nell'ambito dell'organico di titolarità, della qualifica
funzionale e del profilo professionale di appartenenza il personale
è assegnato alle singole strutture in relazione al fabbisogno
determinato sulla base dei criteri di cui all'articolo 6.
4. Il personale può essere trasferito, nell'ambito della
qualifica funzionale di appartenenza, a domanda o per esigenze
organizzative dell'amministrazione:
a) da un organico all'altro;
b) da un profilo professionale ad un altro;
c) dall'Amministrazione regionale agli enti locali della regione
Valle d'Aosta, a seguito dell'espletamento delle operazioni di cui
all'articolo 27.
5. Per esigenze organizzative temporanee, nel rispetto della
qualifica funzionale di appartenenza, può essere disposta, per
periodi di tempo predeterminati, l'utilizzazione di personale da un
organico all'altro. Detto personale conserva l'assegnazione nel
posto di provenienza e non può essere sostituito.
6. Il personale può transitare ad altro profilo professionale
della stessa qualifica funzionale, purché sia in possesso dei
requisiti richiesti per l'accesso al nuovo profilo.
7. Nei casi in cui il personale non sia in possesso dei
requisiti previsti per l'accesso al nuovo profilo, il trasferimento
è subordinato al superamento di una prova di idoneità
professionale, da svolgersi secondo le modalità previste per i
concorsi e nei casi stabiliti dal regolamento di cui all'articolo
31.
8. Nei casi di mobilità di cui al comma 2 al personale spetta il
trattamento economico relativo al nuovo posto.
9. La mobilità in entrata e in uscita dall'organico delle
istituzioni scolastiche ed educative dipendenti dalla Regione resta
disciplinata dalle norme vigenti.
10. Non è ammessa la mobilità dagli altri organici a quello del
Corpo forestale valdostano.
Articolo 29 (Comando)
1. La mobilità può essere attuata anche attraverso l'istituto
del comando, limitatamente a posti vacanti della dotazione organica
dell'Amministrazione, da e verso altri enti pubblici, su assenso
del dipendente interessato:
a) per comprovate esigenze di servizio;
b) per esigenze connesse a specifiche professionalità, per cui
non sia possibile provvedere con personale già in servizio;
c) per consentire l'interscambio di esperienze, la formazione e
l'aggiornamento professionale.
2. Il comando non può avere durata superiore a due anni, salvo
il caso di personale comandato presso la Regione da altri enti
pubblici per lo svolgimento di funzioni delegate dallo Stato alla
Regione.
3. Il personale comandato presso l'Amministrazione regionale
deve essere in possesso della qualifica corrispondente a quella del
posto vacante per cui è disposto il comando.
4. L'onere per il personale comandato è a carico dell'ente
presso il quale il dipendente opera funzionalmente.
Articolo 30 (Assunzioni)
1. Il reclutamento del personale non dirigenziale
dell'Amministrazione regionale ha luogo, nel limite dei posti
disponibili, mediante:
a) concorso pubblico per esami, per titoli, per titoli ed
esami;
b) corso-concorso pubblico;
c) chiamata numerica degli iscritti nelle apposite liste di
collocamento formate dagli appartenenti alle categorie protette di
cui al titolo I della legge 2 aprile 1968, n. 482 (Disciplina
generale delle assunzioni obbligatorie presso le pubbliche
amministrazioni e le aziende private), previa selezione. Ai fini
dell'avviamento al lavoro, la valutazione della persona
handicappata tiene conto della capacità lavorativa e relazionale
dell'individuo, e non solo della minorazione fisica o psichica.
2. L'accesso ai ruoli regionali è subordinato all'accertamento
preliminare della conoscenza della lingua francese. Si procede
all'accertamento in occasione dei concorsi di cui al comma 1 e
delle selezioni.
3. Ferme restando le riserve di legge, si considerano posti
disponibili sia quelli vacanti alla data del bando, sia quelli che
risulteranno tali nei dodici mesi successivi.
4. La Giunta regionale approva le graduatorie e dichiara i
vincitori del concorso. Le graduatorie dei concorsi e dei
corsi-concorsi pubblici per la copertura dei posti e delle
selezioni hanno validità biennale dalla data di approvazione della
graduatoria. La graduatoria approvata è pubblicata sul Bollettino
ufficiale della Regione.
5. Le graduatorie sono utilizzate per la copertura di posti
vacanti degli organici regionali, che si siano resi disponibili
successivamente all'approvazione della graduatoria dei concorsi
anche nell'ipotesi di assunzione di personale a tempo
determinato.
6. In sede di prima applicazione, le disposizioni di cui ai
comma 3, 4 e 5, si applicano anche alle graduatorie di concorsi
pubblici approvate a decorrere dal 1° gennaio 1995.
7. Le prove di selezione per l'assunzione del personale
appartenente alle categorie protette di cui alla legge 482/1968 si
svolgono secondo le modalità previste per l'assunzione di personale
regionale.
8. L'atto di assunzione determina la titolarità in un posto
degli organici di cui all'articolo 26, comma 1. Sulla base dei
criteri di cui agli articoli 6 e 27 si procede all'assegnazione del
personale alle singole strutture facenti capo all'organico di
titolarità.
9. Il contratto di lavoro deve stipularsi per iscritto e deve
essere sottoscritto da entrambe le parti prima dell'effettiva
ammissione in servizio.
10. Il contratto prevede l'effettuazione di un periodo di prova,
durante il quale ciascuna delle parti può recedere senza obbligo di
preavviso e al termine del quale l'assunzione diventa definitiva e
il servizio prestato si computa nell'anzianità di servizio del
prestatore di lavoro. L'assunzione del prestatore di lavoro per il
periodo di prova deve risultare da atto scritto, sottoscritto da
entrambe le parti. Il termine di durata del periodo di prova è di
tre mesi per i posti fino alla quinta qualifica funzionale inclusa
e di sei mesi per i restanti posti.
11. Il mancato superamento del periodo di prova è dichiarato e
comunicato all'interessato dal dirigente competente in materia di
personale, su proposta del responsabile del servizio presso cui il
dipendente ha prestato la propria attività lavorativa, entro il
termine di scadenza del periodo di prova stesso. La proposta deve
pervenire almeno dieci giorni prima di tale scadenza.
12. Il mancato superamento del periodo di prova da parte del
dirigente è dichiarato e comunicato all'interessato dal Presidente
della Giunta regionale, su proposta del dirigente sovraordinato
responsabile del servizio a cui il dirigente è stato assegnato,
entro il termine di scadenza dello stesso periodo di prova. La
proposta deve pervenire almeno dieci giorni prima di tale
scadenza.
Articolo 31 (Modalità di accesso)
1. Nel rispetto delle norme contenute nella presente legge, le
modalità di accesso sono definite con regolamento regionale, da
emanarsi entro sei mesi dalla data di entrata in vigore della
predetta normativa, nell'osservanza dei seguenti criteri
fondamentali:
a) concentrazione e rapidità dei tempi e modi di svolgimento,
secondo una programmazione definita annualmente dalla struttura
competente in materia di personale;
b) unicità dei concorsi e delle selezioni per identiche
qualifiche e profili professionali;
c) adozione di meccanismi informatici o di altri strumenti atti
a ridurre la discrezionalità della valutazione e ad accelerare le
procedure;
d) composizione delle commissioni esaminatrici esclusivamente
con esperti di provata competenza nelle materie di concorso,
estranei agli organi di direzione politica dell'Amministrazione ed
a cariche politiche e sindacali, e nel rispetto del criterio di
terzietà nei confronti dell'Amministrazione regionale.
2. In particolare, sono individuati con regolamento
regionale:
a) i requisiti per l'accesso;
b) le categorie riservatarie e i titoli di precedenza;
c) il contenuto dei bandi di concorso;
d) la tipologia delle prove, la valutazione dei titoli e tutto
quanto attiene allo svolgimento delle procedure concorsuali;
e) la composizione e gli adempimenti delle commissioni
esaminatrici.
3. Con regolamento sono individuati i posti e le funzioni per i
quali non può prescindersi dal possesso della cittadinanza
italiana, nonché i requisiti indispensabili all'accesso dei
cittadini degli Stati membri della Comunità europea.
4. Il regolamento regionale di attuazione prevede, nel rispetto
dei principi generali dell'ordinamento e della vigente normativa
sul lavoro, i casi di nullità o di annullabilità del contratto,
salvi comunque gli effetti previsti dall'articolo 2126 del codice
civile.
5. Le commissioni di concorso per l'accesso alle qualifiche del
Corpo forestale valdostano sono costituite secondo le disposizioni
in vigore per il restante personale regionale.
Articolo 32 (Compensi ai componenti delle commissioni di
concorso)
1. Ai componenti delle commissioni e delle sottocommissioni
giudicatrici di concorso e di selezioni estranei
all'Amministrazione regionale è dovuto un compenso lordo secondo
misure stabilite annualmente con la legge di bilancio sulla base di
criteri oggettivi definiti con i regolamenti di cui all'articolo
31, tenuto conto del numero dei candidati presenti a ciascuna prova
di concorso e delle giornate di effettivo lavoro delle
commissioni.
2. Ai componenti delle commissioni di concorso spetta, se ed in
quanto dovuto, il rimborso delle spese di viaggio e di trasferta,
nella misura e con le modalità previste per il personale della
Regione.
3. Ai componenti dimissionari e subentrati compete il compenso
di cui al comma 1 in misura proporzionale rispetto alle giornate di
effettiva partecipazione al lavoro delle commissioni.
Articolo 33 (Conferimento dei posti)
1. Ai candidati è notificato l'esito del concorso e i vincitori
sono invitati, nel termine di trenta giorni, a:
a) presentare i documenti prescritti dal bando ai fini della
verifica dell'effettivo possesso dei requisiti richiesti, compreso
quello relativo all'idoneità fisica allo svolgimento della
specifica mansione relativa al posto messo a concorso;
b) sottoscrivere il contratto individuale di lavoro.
2. In caso di mancato rispetto del termine indicato al comma 1,
salvo giustificato motivo, o di mancanza dei requisiti prescritti,
il dirigente competente in materia di personale pronuncia la
decadenza del candidato dalle graduatorie di merito.
Articolo 34 (Segreterie dei componenti della Giunta
regionale)
1. Il Presidente della Giunta si avvale di una segreteria
composta dal segretario particolare, che ne è responsabile, e da un
massimo di tre dipendenti appartenenti alle qualifiche funzionali e
assegnati all'organico della Giunta regionale.
2. Gli Assessori regionali si avvalgono di una segreteria
composta dal segretario particolare, che ne è responsabile, e da un
massimo di due dipendenti appartenenti alle qualifiche funzionali e
assegnati all'organico della Giunta regionale.
3. Alle segreterie dei componenti della Giunta regionale compete
l'espletamento delle attività conseguenti alle funzioni attribuite
al Presidente e agli Assessori, non riconducibili all'ambito di
competenza delle strutture organizzative della Giunta regionale, e
in particolare:
a) la preparazione dei contatti del Presidente e degli Assessori
con uffici, enti, organismi e cittadini, anche per la
partecipazione a commissioni, comitati, gruppi di lavoro nonché a
manifestazioni per le quali sia previsto il loro intervento;
b) lo svolgimento di funzioni di pubbliche relazioni;
c) la tenuta dell'agenda degli impegni e il disbrigo della
corrispondenza riservata.
Articolo 35 (Segretari particolari)
1. Alle dirette dipendenze del Presidente del Consiglio
regionale, del Presidente della Giunta e degli Assessori è posto un
segretario particolare.
2. I segretari particolari coadiuvano gli organi di cui al comma
1 nella loro opera personale in quanto connessa con la loro carica
e possono essere delegati a rappresentarlo nelle relazioni interne
ed esterne.
3. I segretari particolari possono essere scelti tra il
personale regionale o fra personale estraneo all'Amministrazione
regionale, in possesso dei requisiti richiesti per l'assunzione
all'impiego regionale, fatta eccezione per il titolo di studio e
per il limite massimo di età.
4. L'incarico di segretario particolare è a tempo determinato e
comunque non superiore alla durata in carica degli organi che lo
hanno conferito.
5. L'incarico e l'eventuale revoca sono disposte, su proposta
degli organi di cui al comma 1, secondo le rispettive competenze,
dall'Ufficio di presidenza del Consiglio regionale e dalla Giunta
regionale.
6. Ai segretari particolari spetta il trattamento economico, di
base ed accessorio, previsto per la qualifica unica dirigenziale e
si applicano le norme di stato giuridico e contrattuali sul
rapporto di lavoro dei dipendenti regionali. Fino alla data di
sottoscrizione del primo contratto collettivo regionale dell'area
dirigenziale, ai segretari particolari è attribuito il trattamento
economico di base ed accessorio della qualifica
vicedirigenziale.
7. L'incarico di segretario particolare è incompatibile con
qualsiasi altro rapporto di lavoro dipendente pubblico o privato
retribuito nonché con concomitanti incarichi di studio e
consulenza.
Titolo III Relazioni sindacali
Articolo 36 (Strumenti)
1. Il sistema delle relazioni sindacali si articola nei seguenti
modelli relazionali:
a) contrattazione collettiva;
b) esame;
c) consultazione;
d) informazione;
e) interpretazione dei contratti.
Articolo 37 (Contratti collettivi)
1. La contrattazione collettiva per il personale facente capo
agli enti di cui all'articolo 1, comma 1, è articolata su due
livelli, regionale e decentrata. Essa si svolge su tutte le materie
relative al rapporto di lavoro, con esclusione di quelle riservate
alla legge e agli atti normativi e amministrativi secondo il
disposto dell'articolo 3.
2. L'Amministrazione regionale e gli enti di cui all'articolo 1,
comma 1, costituiscono un unico comparto di contrattazione.
Eventuali modificazioni del comparto unico possono essere
apportate, sulla base di accordi stipulati tra l'Agenzia di cui
all'articolo 46, in rappresentanza della parte pubblica, e le
organizzazioni sindacali maggiormente rappresentative sul piano
nazionale e/o regionale, con decreto del Presidente della Giunta
regionale, previa intesa con le amministrazioni e gli enti
interessati.
3. Fino a quando non sia stata costituita l'Agenzia regionale
per le relazioni sindacali, in rappresentanza della parte pubblica
provvedono il Presidente della Giunta regionale, o il titolare del
potere di rappresentanza delle singole amministrazioni o enti, che
possono avvalersi dei competenti dirigenti.
4. La contrattazione collettiva decentrata è finalizzata al
contemperamento tra le esigenze organizzative delle amministrazioni
o enti, la tutela dei dipendenti e l'interesse degli utenti. Essa
si svolge sulle materie e nei limiti stabiliti dai contratti
collettivi regionali.
5. I contratti collettivi regionali, compresi quelli decentrati,
sono stipulati dall'Agenzia di cui all'articolo 46 per la parte
pubblica, e, per la parte sindacale, dai rappresentanti di ciascuna
organizzazione di categoria maggiormente rappresentativa sul piano
nazionale e/o regionale, e da un rappresentante per ogni
organizzazione maggiormente rappresentativa sul piano nazionale e/o
regionale.
6. Le amministrazioni e gli enti osservano gli obblighi assunti
con i contratti collettivi di cui al presente articolo. Essi vi
adempiono nelle forme previste dai rispettivi ordinamenti.
Articolo 38 (Procedimento di contrattazione)
1. L'Agenzia regionale di cui all'articolo 46, entro cinque
giorni dalla conclusione delle trattative, trasmette alla Giunta
regionale, ai fini dell'autorizzazione alla sottoscrizione, il
testo concordato dei contratti collettivi regionali di cui agli
articoli 37 e 39, corredato da appositi prospetti contenenti:
a) l'individuazione del personale interessato, dei costi unitari
e degli oneri riflessi del trattamento economico previsto;
b) la quantificazione complessiva della spesa diretta e
indiretta, ivi compresa quella rimessa alla contrattazione
decentrata, con l'indicazione della copertura complessiva per
l'intero periodo di validità.
2. La Giunta regionale, nei quindici giorni successivi, si
pronuncia in senso positivo o negativo, tenendo conto fra l'altro
degli effetti applicativi dei contratti collettivi anche decentrati
relativi al precedente periodo contrattuale e della conformità alle
direttive impartite dal Presidente della Giunta regionale. Decorso
tale termine l'autorizzazione s'intende rilasciata.
L'autorizzazione è sottoposta al controllo della Commissione di
coordinamento per la Valle d'Aosta ai sensi dell'articolo 8, comma
1, lett. c), del decreto legislativo 22 aprile 1994, n. 320 (Norme
di attuazione dello statuto speciale della regione Valle
d'Aosta).
3. Per i contratti collettivi regionali decentrati, la
sottoscrizione da parte delle amministrazioni pubbliche è
autorizzata, nei quindici giorni successivi alla conclusione delle
trattative, nei limiti di cui all'articolo 37, comma 4, con atto
dell'organo di vertice titolare del potere di rappresentanza delle
singole amministrazioni o enti. L'autorizzazione alla
sottoscrizione è sottoposta al controllo preventivo degli organi
competenti secondo le norme vigenti. Non può essere in ogni caso
autorizzata la sottoscrizione di contratti collettivi decentrati
che comportano, anche a carico di esercizi successivi, impegni di
spesa eccedenti le disponibilità finanziarie definite dal contratto
collettivo regionale.
4. Non può essere in ogni caso autorizzata la sottoscrizione di
contratti collettivi regionali che comportano, direttamente o
indirettamente, anche a carico di esercizi successivi, impegni di
spesa eccedenti rispetto a quanto stabilito nel bilancio
pluriennale della Regione, nei documenti finanziari approvati dal
Consiglio regionale e nei corrispondenti documenti delle altre
amministrazioni o enti. In nessun caso possono essere previsti
oneri aggiuntivi diretti o indiretti, oltre il periodo di validità
dei contratti, in particolare per effetto della decorrenza dei
benefici a regime. I contratti collettivi devono prevedere la
possibilità di prorogare l'efficacia temporale del contratto,
ovvero di sospenderne l'esecuzione parziale o totale, in caso di
accertata esorbitanza dai limiti di spesa.
5. L'Assessorato regionale del bilancio e delle finanze
quantifica l'onere derivante dalla contrattazione collettiva con
specifica indicazione di quello da porre a carico del bilancio
della Regione e di quello al quale provvedono, nell'ambito delle
disponibilità dei rispettivi bilanci, le amministrazioni pubbliche
e gli enti.
6. La spese destinate alla contrattazione collettiva regionale
per l'intero periodo di validità dei contratti devono essere
indicate nei bilanci pluriennali degli enti e delle amministrazioni
di cui all'articolo 46, comma 1, determinando le quote relative a
ciascuno degli anni considerati.
7. La Giunta regionale riferisce al Consiglio regionale con
apposita relazione sull'andamento della contrattazione regionale e
decentrata, sulla produttività, le disfunzioni, i tempi e i costi
dell'attività amministrativa, e riferisce altresì alla competente
commissione consiliare sui contenuti dei contratti collettivi
regionali entro trenta giorni dalla sottoscrizione.
Articolo 39 (Contrattazione per l'area dirigenziale)
1. É prevista una autonoma separata area di contrattazione per
il personale della qualifica unica dirigenziale.
2. Il contratto collettivo regionale dell'area separata di cui
al comma 1 è stipulato dall'Agenzia regionale per le relazioni
sindacali per la parte pubblica, e, per la parte sindacale, dalle
organizzazioni sindacali maggiormente rappresentative sul piano
nazionale e/o regionale e da quelle maggiormente rappresentative
della categoria sul piano nazionale e/o regionale.
Articolo 40 (Nuove forme di partecipazione alla organizzazione
del lavoro)
1. La contrattazione collettiva regionale definisce le forme di
partecipazione delle rappresentanze del personale ai fini
dell'organizzazione del lavoro nelle amministrazioni e enti di cui
all'articolo 1, comma 1. Sono abrogate le norme che prevedono ogni
forma di rappresentanza, anche elettiva, del personale nei consigli
di amministrazione, nonché nelle commissioni di concorso.
2. La contrattazione collettiva regionale indica forme e
procedure di partecipazione che sostituiscono le commissioni del
personale e gli organismi di gestione comunque denominati.
Articolo 41 (Esame)
1. Ciascuna rappresentanza sindacale di cui all'articolo 47 può
chiedere, in forma scritta, l'esame sulle seguenti materie:
a) articolazione dell'orario;
b) definizione dei criteri per la determinazione dei carichi di
lavoro;
c) verifica periodica della produttività degli uffici;
d) qualità dell'ambiente di lavoro.
Articolo 42 (Consultazione)
1. L'Amministrazione procede alla consultazione dei
rappresentanti per la sicurezza nei luoghi di lavoro nei casi
previsti dall'articolo 19 del decreto legislativo 19 settembre
1994, n. 626 (Attuazione delle direttive 89/391/CEE, 89/654/CEE,
89/655/CEE, 89/656/CEE, 90/269/CEE, 90/270/CEE, 90/394/CEE e
90/679/CEE riguardanti il miglioramento della sicurezza e della
salute dei lavoratori sul luogo di lavoro).
Articolo 43 (Informazione)
1. L'Amministrazione informa preventivamente, per iscritto, le
rappresentanze sindacali di cui all'articolo 47 sulle seguenti
materie:
a) articolazione dell'orario;
b) definizione dei criteri per la determinazione e distribuzione
dei carichi di lavoro e delle dotazioni organiche;
c) verifica periodica della produttività degli uffici;
d) stato dell'occupazione;
e) criteri generali di riorganizzazione degli uffici e di
programmazione della mobilità;
f) criteri generali riguardanti l'organizzazione del lavoro;
g) applicazione dei parametri concernenti la qualità e
produttività dei servizi e rapporti con l'utenza;
h) documenti di previsione del bilancio relativi alle spese per
il personale.
2. Nelle seguenti materie l'informazione è successiva ed ha per
oggetto gli atti di gestione adottati ed i relativi risultati,
riguardanti:
a) distribuzione complessiva dei carichi di lavoro;
b) attuazione dei programmi di formazione del personale;
c) misure in materia di igiene e sicurezza nei luoghi di
lavoro;
d) andamento generale della mobilità del personale;
e) distribuzione delle ore di lavoro straordinario e relative
prestazioni;
f) distribuzione complessiva del fondo per la produttività
collettiva ed individuale per il miglioramento dei servizi;
g) introduzione di nuove tecnologie e processi di
riorganizzazione aventi effetti generali sull'organizzazione del
lavoro;
h) iniziative rivolte al miglioramento dei servizi sociali in
favore del personale.
Articolo 44 (Interpretazione autentica dei contratti
collettivi)
1. Quando insorgano controversie sull'interpretazione dei
contratti collettivi, le parti che li hanno sottoscritti si
incontrano per definire consensualmente il significato della
clausola controversa. L'eventuale accordo, stipulato con le
procedure di cui all'articolo 38, sostituisce la clausola
controversa in questione sin dall'inizio della vigenza del
contratto.
2. L'accordo di interpretazione autentica del contratto ha
effetto sulle controversie individuali aventi ad oggetto le materie
regolate dall'accordo medesimo con il consenso delle parti
interessate.
Articolo 45 (Trattamento economico)
1. Il trattamento economico fondamentale ed accessorio è
definito dai contratti collettivi regionali.
2. Le amministrazioni e gli enti di cui all'articolo 1, comma 1,
garantiscono ai propri dipendenti parità di trattamento
contrattuale e comunque trattamenti non inferiori a quelli previsti
dai rispettivi contratti collettivi.
3. I contratti collettivi definiscono, secondo criteri obiettivi
di misurazione, trattamenti economici accessori collegati:
a) alla produttività individuale;
b) alla produttività collettiva tenendo conto dell'apporto di
ciascun dipendente;
c) all'effettivo svolgimento di attività particolarmente
disagiate ovvero pericolose o dannose per la salute.
4. Compete ai dirigenti la valutazione dell'apporto
partecipativo di ciascun dipendente, nell'ambito di criteri
obiettivi definiti dalla contrattazione collettiva.
Articolo 46 (Agenzia regionale per le relazioni sindacali)
1. É istituita l'Agenzia regionale per la rappresentanza
negoziale degli enti e delle pubbliche amministrazioni di cui
all'articolo 1, comma 1, e degli enti indicati all'articolo 1 della
legge regionale 23 agosto 1993, n. 73 (Disciplina dei controlli
sugli atti degli enti locali), retta dal Comitato direttivo di cui
al comma 3, dotata di personalità giuridica e sottoposta alla
vigilanza della Presidenza della Giunta regionale.
2. L'Agenzia regionale rappresenta, a livello regionale, in sede
di contrattazione collettiva, gli enti e le amministrazioni di cui
al comma 1. Ha lo scopo di assicurare che la disciplina
contrattuale e le retribuzioni dei dipendenti garantiscano il
maggiore rendimento dei servizi pubblici per la collettività, con
il minore onere per essa.
3. Il Comitato direttivo dell'Agenzia regionale è costituito da
cinque componenti nominati con deliberazione della Giunta
regionale. Tre membri sono designati dalla Giunta regionale; uno
dall'Associazione dei sindaci della Valle d'Aosta e uno
dall'Associazione dei Presidenti delle Comunità montane. Il
presidente è scelto fra i componenti del Comitato direttivo.
4. I componenti sono scelti tra esperti di riconosciuta
competenza in materia di relazioni sindacali e di gestione del
personale, anche estranei alla pubblica amministrazione. Non
possono far parte del comitato persone che rivestano cariche
pubbliche elettive, ovvero incarichi direttivi o esecutivi in
partiti politici o in sindacati dei lavoratori, nonché coloro che
abbiano avuto nel biennio precedente od abbiano incarichi direttivi
o rapporti continuativi di collaborazione o di consulenza con le
predette organizzazioni. Il Comitato dura in carica quattro anni e
i suoi componenti possono essere riconfermati. Il Comitato delibera
a maggioranza dei suoi componenti.
5. L'Agenzia regionale si attiene alle direttive impartite dal
Presidente della Giunta regionale, previa intesa con gli altri enti
e amministrazioni pubbliche e previo parere degli enti locali per
il personale rispettivamente dipendente. Il parere degli enti
locali è reso, entro quindici giorni dalla richiesta scaduti i
quali il parere s'intende favorevole, dall'Associazione dei sindaci
della Valle d'Aosta e dall'Associazione dei Presidenti delle
Comunità montane. L'Agenzia deve motivare le decisioni assunte in
difformità dal parere reso dall'Associazione dei sindaci della
Valle d'Aosta e dall'Associazione dei Presidenti delle Comunità
montane.
6. Le direttive indicano, tra l'altro:
a) i criteri generali della disciplina contrattuale del pubblico
impiego e delle sue vicende modificative;
b) i criteri di inquadramento;
c) le disponibilità finanziarie totali, con riferimento ai
documenti di programmazione finanziaria e di bilancio approvati dal
Consiglio regionale o dai competenti organi delle amministrazioni o
enti e il totale della spesa per retribuzioni;
d) i criteri per l'attribuzione, in sede di contrattazione
decentrata, di voci della retribuzione legate ai rendimenti e ai
risultati del personale e della gestione complessiva;
e) gli standards di rendimento e di risultato e i criteri per
verificarli.
7. Per l'organizzazione ed il funzionamento dell'Agenzia
regionale, è emanato apposito regolamento entro sessanta giorni
dall'entrata in vigore della presente legge. Con tale regolamento
sono definite altresì le norme dirette a disciplinare la gestione
delle spese, poste a carico del bilancio della Regione.
8. L'Agenzia regionale si avvale per lo svolgimento dei propri
compiti di non più di otto dipendenti delle amministrazioni
pubbliche in posizione di comando o di fuori ruolo provenienti
dalle amministrazioni o enti di cui al comma 1 e di non più di
cinque esperti, utilizzabili nelle forme e per le esigenze previste
nel regolamento di cui al comma 7. I dipendenti comandati o
collocati fuori ruolo conservano stato giuridico e trattamento
economico delle amministrazioni di provenienza e sono a carico
delle amministrazioni di appartenenza. Dopo un biennio di attività
dell'Agenzia regionale, si provvede, con regolamento, valutati i
carichi di lavoro, a modificare il contingente di personale.
Articolo 47 (Rappresentatività sindacale)
1. Fermo restando quanto stabilito dall'articolo 22 del decreto
legislativo 23 dicembre 1993, n. 546 (Ulteriori modifiche al D.Lgs.
3 febbraio 1993, n. 29, sul pubblico impiego), per determinare la
maggiore rappresentatività sul piano regionale di organizzazioni
sindacali locali si applicano le disposizioni dell'articolo 6 del
decreto legislativo 28 dicembre 1989, n. 430 (Norme di attuazione
dello statuto speciale per la regione Valle d'Aosta in materia di
previdenza ed assicurazioni sociali).
Articolo 48 (Aspettative e permessi sindacali)
1. Ai fini del contenimento, della trasparenza e della
razionalizzazione delle aspettative e dei permessi sindacali nel
settore pubblico, la contrattazione collettiva regionale ne
determina i limiti massimi in un apposito accordo, stipulato tra il
Presidente della Giunta regionale e le organizzazioni sindacali
maggiormente rappresentative sul piano nazionale e/o regionale, da
recepire con deliberazione della Giunta regionale.
2. L'accordo di cui al comma 1:
a) determina i limiti delle aspettative e dei permessi
sindacali, tenendo conto:
1) della diversa dimensione e articolazione organizzativa delle
amministrazioni;
2) della consistenza numerica del personale nel suo complesso e
del personale sindacalizzato;
b) prevede il divieto di cumulare permessi sia giornalieri che
orari;
c) definisce tempi e modalità per l'applicazione della legge 20
maggio 1970, n. 300 (Norme sulla tutela della libertà e dignità dei
lavoratori, della libertà sindacale e dell'attività sindacale nei
luoghi di lavoro e norme sul collocamento), e successive
modificazioni, in materia di aspettative e permessi sindacali;
d) prevede che l'effettiva utilizzazione dei permessi sindacali
sia certificata al capo del personale dell'amministrazione di
appartenenza da parte della struttura sindacale presso la quale è
stato utilizzato il permesso.
3. Fino all'adozione della deliberazione della Giunta regionale
di cui al comma 1 restano in vigore le disposizioni in materia di
aspettative e permessi sindacali di cui all'articolo 39 della legge
regionale 30 aprile 1980, n. 18 (Norme sullo stato giuridico ed
economico del personale della Regione) e all'articolo 5 della legge
regionale 19 agosto 1992, n. 42 (Norme risultanti dalla disciplina
prevista dall'accordo per il triennio 1991-1993 relativa al
personale regionale).
4. Le amministrazioni e gli enti di cui all'articolo 45, comma
2, sono tenuti a fornire alla Presidenza della Giunta
regionale:
a) i dati relativi ai permessi sindacali;
b) gli elenchi nominativi, suddivisi per qualifica, del
personale dipendente collocato in aspettativa, in quanto chiamato a
coprire una funzione pubblica elettiva, ovvero per motivi
sindacali.
Titolo IV Rapporto di lavoro
Articolo 49 (Mansioni)
1. É compito dei dirigenti curare l'inserimento di ogni
dipendente nella propria struttura, attraverso una chiara
definizione del ruolo organizzativo ricoperto, delle responsabilità
e mansioni assegnate, degli obiettivi della propria attività.
2. Il dipendente deve essere adibito alle mansioni proprie della
qualifica di appartenenza, nelle quali rientra comunque lo
svolgimento di compiti complementari e strumentali al perseguimento
degli obiettivi di lavoro.
3. Il dipendente può essere adibito a svolgere compiti specifici
non prevalenti della qualifica superiore, ovvero, occasionalmente e
ove possibile con criteri di rotazione, a compiti e mansioni
immediatamente inferiori, se richiesto dal dirigente della
struttura organizzativa cui è assegnato, senza che ciò comporti
alcuna variazione agli effetti giuridici ed economici.
Articolo 50 (Attribuzione temporanea di mansioni superiori)
1. Per obiettive esigenze di servizio, possono essere conferite
ai dipendenti mansioni superiori:
a) nel caso di vacanza di un posto in organico, per un periodo
continuativo non inferiore a due mesi e non superiore a un
anno;
b) nel caso di sostituzione di altro dipendente con diritto alla
conservazione del posto per tutto il periodo dell'assenza, escluso
il periodo di congedo ordinario.
2. L'assegnazione di mansioni superiori può essere disposta nei
casi di cui al comma 1, qualora non sia possibile attribuire le
mansioni ad altro personale di pari qualifica funzionale, al
personale di qualifica funzionale immediatamente inferiore
prescelto, di norma, nell'ambito della stessa struttura
organizzativa, in possesso:
a) di idoneità già conseguita in concorsi precedenti relativi al
profilo professionale per cui è disposta l'attribuzione temporanea
di mansioni superiori;
b) in via subordinata, del titolo di studio relativo al posto
per cui è disposta l'attribuzione temporanea di mansioni
superiori.
3. In caso di vacanza del posto, le funzioni possono essere
affidate a condizione che siano avviate le procedure per la
copertura del posto fino all'espletamento delle stesse. L'incarico
può essere conferito per la durata di un anno ed è rinnovabile solo
una volta e solo nel caso in cui la procedura concorsuale abbia
avuto esito negativo, fino a quando la stessa non abbia avuto esito
positivo.
4. L'attribuzione di funzioni superiori è disposta con decreto
motivato del dirigente preposto alla struttura organizzativa presso
cui il dipendente è destinato a svolgere le funzioni superiori e
previo parere favorevole del dirigente della struttura di
provenienza.
5. L'esercizio temporaneo di mansioni superiori non attribuisce
il diritto all'assegnazione definitiva delle stesse.
6. Il dipendente ha diritto, per il periodo di effettivo
espletamento delle funzioni superiori, a percepire il trattamento
economico di base ed accessorio previsto dalle norme vigenti per il
posto per cui sono conferite le mansioni.
7. Con regolamento regionale sono individuati criteri certi di
priorità nell'impiego flessibile del personale tenuto conto di
quanto previsto dall'articolo 61 e per l'attribuzione di mansioni
superiori.
Articolo 51 (Incarichi e incompatibilità)
1. Il dipendente non può esercitare alcun commercio, industria o
professione, ovvero assumere impieghi alle dipendenze di soggetti
pubblici e privati o cariche in società costituite a scopo di
lucro, salvo quanto previsto dai commi 2, 3 e 4.
2. L'Amministrazione regionale può conferire ai dipendenti
incarichi non compresi nei compiti d'ufficio. Al dipendente
nominato si applica l'articolo 4 della legge regionale 30 aprile
1980, n. 18 (Norme sullo stato giuridico ed economico del personale
della Regione). La lett. b) del comma 1 dell'articolo 11 della
legge regionale 27 marzo 1991, n. 12 (Criteri per le nomine e le
designazioni di competenza regionale) è abrogata.
3. Il dipendente può essere autorizzato ad effettuare
prestazioni di lavoro autonomo occasionale a favore di soggetti
privati ovvero ad assumere cariche in organizzazioni non aventi
fini di lucro, a condizione che le prestazioni:
a) non rientrino nell'oggetto dell'attività svolta presso
l'Amministrazione regionale;
b) non pregiudichino il regolare espletamento dei compiti
d'ufficio;
c) siano svolte al di fuori dell'orario di lavoro.
4. Il dipendente può essere autorizzato ad effettuare
prestazioni di lavoro autonomo occasionale a favore di enti
pubblici situati nel territorio della regione sempre che:
a) non sia pregiudicato il regolare espletamento dei compiti
d'ufficio;
b) tali prestazioni siano svolte al di fuori dell'orario di
lavoro;
c) tali prestazioni non concernano materie relative alle
mansioni svolte in qualità di dipendente regionale.
5. La Giunta regionale può provvedere a determinare ulteriori
criteri a cui attenersi nel rilascio delle autorizzazioni di cui ai
commi 3 e 4.
6. L'Amministrazione si riserva la facoltà di effettuare
accertamenti sulle attività extra ufficio dei dipendenti. Il
dipendente che svolga attività non autorizzata è diffidato ad
eliminare tale situazione entro il termine perentorio stabilito
nell'atto di diffida. La circostanza che il dipendente abbia
obbedito alla diffida non preclude l'eventuale azione
disciplinare.
7. Restano salve le particolarità degli istituti che
disciplinano il rapporto di lavoro a tempo parziale di cui alla
legge regionale 9 agosto 1989, n. 64 (Disciplina del rapporto di
lavoro a tempo parziale).
Articolo 52 (Responsabilità)
1. Il dipendente è direttamente responsabile, nell'ambito delle
attribuzioni assegnategli, del risultato del lavoro effettuato ed
in particolare delle istruzioni impartite, dell'attività di
controllo direttamente svolta, del rispetto delle prescrizioni
eventualmente ricevute e delle norme, procedure e prassi definite,
nonché delle omissioni in attività cui è tenuto.
2. Ogni atto, anche preparatorio, deve recare l'indicazione del
suo estensore.
3. Al fine di verificare il puntuale e corretto conseguimento
degli obiettivi fissati, l'esercizio dell'attività di competenza
del singolo dipendente o gruppo di lavoro è assoggettabile in ogni
fase a verifiche e controlli da parte dei rispettivi dirigenti, i
quali, in caso di mancato, tardivo o insufficiente risultato
provvedono ad accertare se l'organizzazione del lavoro, le
istruzioni impartite e le procedure esistenti hanno determinato o
influito negativamente sulle prestazioni del singolo
dipendente.
4. Il dipendente è responsabile della cura e conservazione dei
documenti d'ufficio nonché dei beni e delle attrezzature di cui
dispone per ragioni d'ufficio.
5. Oltre alla responsabilità amministrativa i dipendenti sono
soggetti alla responsabilità penale, civile e contabile secondo le
vigenti disposizioni di legge.
Articolo 53 (Codice di comportamento)
1. Nell'espletamento dei propri compiti, il dipendente deve
sempre ispirare le proprie decisioni ed i propri comportamenti alla
cura dell'interesse pubblico che gli è affidato.
2. Il dipendente è tenuto a prestare la propria opera per tutto
l'orario stabilito e deve esprimere nell'assolvimento dei propri
compiti contributo intellettuale, spirito d'iniziativa, capacità
decisionale, autocontrollo, adeguati alla qualifica funzionale di
appartenenza, conformandosi all'impostazione collegiale ed
interdisciplinare del lavoro. Egli deve impegnarsi a svolgere i
propri compiti nel modo più semplice ed efficiente, e non può
rifiutare di assumere le responsabilità connesse ai propri
compiti.
3. Il dipendente deve destinare i beni e le risorse di cui
dispone per ragioni d'ufficio all'adempimento dei compiti
d'ufficio, e deve preoccuparsi della loro custodia e conservazione.
Egli non può utilizzare a fini privati le informazioni di cui
dispone per ragioni d'ufficio.
4. Il dipendente deve preoccuparsi di mantenere una posizione di
indipendenza al fine della cura esclusiva dell'interesse pubblico
che gli è affidato. Egli non può accettare benefici da parte di chi
abbia interessi specificamente coinvolti nello svolgimento dei suoi
compiti d'ufficio, e deve evitare di prendere decisioni o compiere
azioni inerenti a tali compiti in situazioni, effettive o
apparenti, di conflitto d'interessi.
5. Il dipendente deve agire con imparzialità ed evitare
trattamenti di favore, respingendo le pressioni indebite. Egli deve
prendere le proprie decisioni nella massima trasparenza, evitando
di creare o di fruire di situazioni di privilegio e di fare
discriminazioni.
6. Nei rapporti con i cittadini, il dipendente deve dimostrare
la massima disponibilità e non può impedire o rendere difficile
l'esercizio dei loro diritti. Egli deve favorire l'accesso dei
cittadini alle informazioni alle quali essi abbiano titolo e, nei
limiti in cui ciò non sia escluso dagli obblighi di riservatezza
secondo quanto previsto dall'articolo 25 della legge regionale
59/1991, fornire tutte le notizie e le spiegazioni necessarie
affinché il cittadino possa valutare le decisioni ed i
comportamenti dei dipendenti.
7. La Giunta regionale definisce, nell'ambito dei principi
generali di condotta di cui al presente articolo, e entro un anno
dalla data di entrata in vigore della presente legge, un codice di
comportamento dei dipendenti dell'Amministrazione regionale, anche
in relazione alle necessarie misure organizzative da adottare al
fine di assicurare la qualità dei servizi che l'Amministrazione
rende ai cittadini.
Articolo 54 (Pari opportunità)
1. L'Amministrazione regionale, al fine di garantire pari
opportunità tra uomini e donne per l'accesso al lavoro ed il
trattamento sul lavoro:
a) riserva alle donne, salvo motivata impossibilità, almeno un
terzo dei posti di componente delle commissioni di concorso, nel
rispetto dei criteri di composizione delle commissioni
esaminatrici;
b) adotta propri atti regolamentari per assicurare pari dignità
di uomini e donne sul lavoro;
c) garantisce la partecipazione delle proprie dipendenti ai
corsi di formazione e di aggiornamento professionale in rapporto
proporzionale alla loro presenza nell'amministrazione.
Articolo 55 (Orario di lavoro)
1. L'orario di lavoro è di trentasei ore settimanali. L'orario
di lavoro, nell'ambito dell'orario d'obbligo contrattuale, è
funzionale all'orario di servizio.
2. L'orario settimanale di lavoro può essere articolato:
a) su cinque giorni, dal lunedì al venerdì;
b) su sei giorni, dal lunedì al sabato.
3. L'orario di servizio deve assicurare il funzionamento degli
uffici sia nelle ore antimeridiane sia in quelle pomeridiane.
4. La prestazione ordinaria individuale di lavoro deve, di
norma, essere distribuita in un arco massimo giornaliero di dieci
ore.
5. Nel rispetto dei limiti di cui al presente articolo, la
programmazione dell'orario di lavoro e l'articolazione dello stesso
sono definite dai dirigenti, in relazione alle esigenze funzionali
della struttura organizzativa cui sono preposti.
6. Restano salve le particolarità degli istituti che
disciplinano il rapporto di lavoro a tempo parziale di cui alla
legge regionale 64/1989.
Articolo 56 (Infermità per causa di servizio e accertamenti di
idoneità)
1. Il dipendente che abbia contratto un'infermità imputabile a
causa di servizio può chiedere il riconoscimento di un equo
indennizzo.
2. All'accertamento della dipendenza da causa di servizio
provvede l'organismo medico collegiale istituito presso l'Unità
sanitaria locale.
3. Un apposito regolamento disciplina il procedimento diretto
all'accertamento della dipendenza da causa di servizio
dell'infermità denunciata e quello diretto ad ottenere la
concessione di un equo indennizzo.
4. A fronte di periodi eccezionalmente prolungati di malattia
l'amministrazione può richiedere un accertamento sul permanere
dell'idoneità allo svolgimento delle mansioni affidate. Tale
accertamento è compiuto dall'organismo medico collegiale di cui al
comma 2.
5. Nel comma 1 dell'articolo 139 della legge regionale 28 luglio
1956, n. 3 (Norme sull'ordinamento dei servizi regionali e sullo
stato giuridico ed economico del personale della Regione), le
parole "dopo tre giorni di assenza" sono sostituite dalle seguenti:
"dal primo giorno di assenza".
Articolo 57 (Aspettativa per mandato politico)
1. I dipendenti regionali eletti al Parlamento nazionale e al
Parlamento europeo sono collocati in aspettativa senza assegni per
la durata del mandato. Essi possono optare per la conservazione, in
luogo dell'indennità parlamentare del trattamento economico in
godimento presso l'Amministrazione regionale, che resta a carico
della medesima.
2. Il periodo di aspettativa è utile ai fini dell'anzianità di
servizio e del trattamento di quiescenza e di previdenza.
3. Il collocamento in aspettativa decorre dalla data di
proclamazione degli eletti.
4. Ai dipendenti regionali eletti nel Consiglio regionale si
applicano le disposizioni della legge regionale 27 agosto 1994, n.
65 (Disposizioni concernenti l'aspettativa e la sospensione dei
consiglieri regionali ed ulteriori modificazioni alla legge
regionale 25 ottobre 1982, n. 69).
5. Negli altri casi si applica la legge regionale 18 maggio
1993, n. 35 (Norme concernenti le aspettative ed i permessi a
favore dei dipendenti regionali chiamati a ricoprire cariche
elettive - Modificazioni).
Articolo 58 (Dimissioni volontarie)
1. Le dimissioni devono essere presentate per iscritto.
2. L'Amministrazione decide in merito alla domanda di dimissioni
entro sessanta giorni dalla data di presentazione.
3. Il personale che ha presentato le dimissioni deve proseguire
nell'adempimento dei doveri d'ufficio finché non gli è comunicata
l'accettazione delle dimissioni.
4. In caso di cessazione dal servizio prima della comunicazione
di accettazione delle dimissioni, l'Amministrazione può trattenere
sul credito del dipendente per stipendio o altre competenze quanto
abbia dovuto corrispondere per l'assunzione di altro personale.
5. L'accettazione delle dimissioni può essere ritardata o
rifiutata quando il personale sia sottoposto a procedimento
disciplinare.
Titolo V Controllo della spesa
Articolo 59 (Controlli interni sugli atti)
1. Gli atti amministrativi e di diritto privato adottati dai
dirigenti regionali ai sensi della presente legge, qualora
comportino entrate o spese, sono sottoposti all'esame preventivo da
parte della struttura competente in materia di bilancio e finanze,
che verifica la corretta imputazione al bilancio, l'idoneità della
documentazione a corredo e appone il visto di regolarità contabile,
obbligatorio e vincolante ai fini dell'esecutività dell'atto.
2. Gli atti amministrativi e di diritto privato di competenza
degli organi regionali sono soggetti sia alle procedure di cui al
comma 1 sia al parere di legittimità del dirigente preposto alla
struttura regionale competente.
Articolo 60 (Provvedimenti adottati dai dirigenti)
1. Gli atti amministrativi dei dirigenti regionali sono
pubblicati secondo la normativa vigente.
2. Si applicano agli atti amministrativi adottati dai dirigenti
regionali le disposizioni di cui agli articoli 7 e 8 del d.lgs.
320/1994.
3. La segreteria della Giunta regionale provvede all'invio alla
Commissione di coordinamento, se previsto, alla registrazione e
all'archiviazione degli atti amministrativi dei dirigenti
regionali.
Articolo 61 (Criteri di rilevazione e di analisi dei costi e dei
rendimenti)
1. Per la rilevazione e l'analisi dei costi e dei rendimenti
dell'attività amministrativa, della gestione e delle decisioni
organizzatorie, di cui all'articolo 6, comma 1, lett. c), e per la
verifica dei risultati di cui all'articolo 22, è istituito il
monitoraggio della produzione, mediante un sistema di nuove
tecniche gestionali, secondo modalità da definirsi con
deliberazione della Giunta regionale.
Titolo VI Disposizioni transitorie e finali
Capo I Disposizioni transitorie per la dirigenza
Articolo 62 (Disposizioni transitorie per la dirigenza)
1. La Giunta regionale, successivamente alla riorganizzazione
delle strutture regionali, di cui agli articoli 6 e 7 provvede
a:
a) inquadrare il personale titolare di qualifiche dirigenziali e
vicedirigenziali nella qualifica unica dirigenziale;
b) predisporre l'albo dei dirigenti di cui all'articolo 20;
c) individuare nella dotazione organica i posti di dirigente in
relazione ai livelli di funzioni dirigenziali di cui all'articolo
14;
d) conferire gli incarichi nei posti di cui alla lettera c)
secondo i criteri e le modalità di cui agli articoli 17 e 18.
2. Il personale titolare di qualifiche dirigenziali conserva ad
personam la propria qualifica di dirigente e di vicedirigente fino
all'adozione, da parte della Giunta regionale, dei provvedimenti di
cui al comma 1. Nella nuova qualifica unica il personale
appartenente all'ex qualifica di dirigente precede quello
appartenente all'ex qualifica di vicedirigente secondo l'ordine di
iscrizione nei ruoli di provenienza.
3. In sede di primo conferimento degli incarichi di cui al comma
1, al personale titolare, all'entrata in vigore della presente
legge, della qualifica di dirigente sono conferiti prioritariamente
e nel rispetto dei criteri di cui agli articoli 17 e 18 gli
incarichi di cui all'articolo 14, commi 2 e 3.
4. Il personale di cui al comma 2 mantiene il trattamento
economico in godimento alla data di entrata in vigore della
presente legge fino alla data della sottoscrizione del primo
contratto collettivo dell'area dirigenziale. Fino a tale ultima
data, al personale che accede alla qualifica unica dirigenziale
prevista dal titolo II, capo II, compete il trattamento economico
in atto previsto per la qualifica di vicedirigente.
5. Le disposizioni di cui al titolo II, capo II, salvo
l'articolo 15, non si applicano ai posti di Capo e Vice Capo
Gabinetto, di Capo e Vice Capo Ufficio stampa della Presidenza
della Giunta regionale, di Direttore dell'Ufficio di collegamento e
di rappresentanza di Roma, di Commissario regionale presso la Casa
da gioco di Saint-Vincent, di Capo Ufficio informazione e stampa
della Presidenza del Consiglio regionale e di Direttore
dell'Agenzia regionale del lavoro, in relazione alla natura del
rapporto fiduciario degli incarichi medesimi.
6. I segretari particolari che alla data di entrata in vigore
della presente legge non abbiano un rapporto di lavoro dipendente
con l'Amministrazione regionale conservano l'incarico fino alla
cessazione dell'organo cui sono assegnati.
Capo II Disposizioni per il consiglio regionale
Articolo 63 (Disposizioni per il Consiglio regionale)
1. In attesa della modifica delle norme sull'ordinamento
amministrativo del Consiglio regionale, le disposizioni della
presente legge si applicano anche al personale della Presidenza del
Consiglio regionale.
2. Le competenze attribuite dalla presente legge alla Giunta
regionale e al suo Presidente sono esercitate rispettivamente
dall'Ufficio di Presidenza e dal Presidente del Consiglio.
3. Gli incarichi a personale estraneo di cui all'articolo 17,
comma 7, sono determinati, per la Presidenza del Consiglio, nel
numero massimo di due.
4. Il Presidente del Consiglio si avvale di una segreteria
composta dal segretario particolare, che ne è responsabile, e da un
massimo di tre dipendenti appartenenti alle qualifiche funzionali e
assegnati all'organico del Consiglio regionale. A tale segreteria
compete l'espletamento delle attività previste all'articolo 34,
comma 3.
Capo III Abrogazioni e delegificazione
Articolo 64 (Applicazione agli enti dipendenti dalla
Regione)
1. Per gli enti pubblici non economici dipendenti dalla Regione,
i provvedimenti amministrativi per i quali la presente legge
prevede la competenza del Consiglio e della Giunta regionale sono
adottati dagli organi istituzionali di ciascun ente, secondo le
competenze previste dai rispettivi ordinamenti.
2. Salvo diverse disposizioni di legge, gli organi deliberativi
degli enti di cui al comma 1, entro tre mesi dall'entrata in vigore
della presente legge, presentano alla Giunta regionale un progetto
di ridefinizione della dotazione organica e della struttura
organizzativa, nel rispetto del limite massimo della dotazione
esistente. Alla scadenza del suddetto termine, la Giunta regionale
provvede anche in assenza di detto progetto.
3. Le dotazioni organiche degli enti di cui al comma 1 sono
comprese nella dotazione complessiva dell'organico regionale.
4. L'eventuale istituzione di un'area dirigenziale può essere
approvata dalla Giunta in presenza di funzioni di particolare
rilevanza e complessità.
Articolo 65 (Abrogazione di norme)
1. Sono abrogati:
a) le seguenti leggi regionali:
1) 21 agosto 1958, n. 3;
2) 23 agosto 1958, n. 5;
3) 30 ottobre 1958, n. 6;
4) 16 luglio 1960, n. 4;
5) 17 novembre 1960, n. 7;
6) 16 maggio 1961, n. 4;.
7) 25 gennaio 1963, n. 2;
8) 9 maggio 1963, n. 10;
9) 27 agosto 1964, n. 15;
10) 11 maggio 1965, n. 5;
11) 11 novembre 1965, n. 23;
12) 29 luglio 1967, n. 18;
13) 27 dicembre 1967, n. 38;
14) 27 dicembre 1967, n. 39;
15) 11 marzo 1968, n. 7;
16) 2 settembre 1968, n. 12;
17) 14 aprile 1969, n. 7;
18) 27 agosto 1969, n. 9;
19) 30 agosto 1970, n. 20;
20) 13 novembre 1970, n. 31;
21) 15 novembre 1971, n. 18;
22) 30 dicembre 1971, n. 21;
23) 30 giugno 1972, n. 13;
24) 3 agosto 1972, n. 20
25) 3 agosto 1972, n. 21;
26) 3 agosto 1972, n. 23;
27) 3 agosto 1972, n. 24;
28) 31 agosto 1972, n. 27;
29) 14 dicembre 1972, n. 42;
30) 14 dicembre 1972, n. 43;
31) 7 marzo 1973, n. 8;
32) 23 maggio 1973, n. 29;
33) 5 novembre 1973, n. 35;
34) 22 gennaio 1974, n. 5;
35) 22 gennaio 1974, n. 6;
36) 15 maggio 1974, n. 14;
37) 5 luglio 1974, n. 23;
38) 5 luglio 1974, n. 24,
39) 13 agosto 1974, n. 32;
40) 13 agosto 1974, n. 33;
41) 8 novembre 1974, n. 36;
42) 11 novembre 1974, n. 42;
43) 10 dicembre 1974, n. 46;
44) 18 aprile 1975, n. 9,
45) 18 aprile 1976, n. 10;
46) 18 aprile 1975, n. 11;
47) 22 aprile 1975, n. 14;
48) 7 maggio 1975, n. 17;
49) 7 maggio 1975, n. 18;
50) 3 giugno 1975, n. 23;
51) 4 agosto 1975, n. 35;
52) 4 agosto 1975, n. 36;
53) 21 gennaio 1976, n. 1;
54) 9 giugno 1976, n. 18;
55) 19 luglio 1976, n. 24;
56) 23 novembre 1976, n. 53;
57) 21 febbraio 1977, n. 14;
58) 9 maggio 1977, n. 27;
59) 9 maggio 1977, n. 29;
60) 16 giugno 1978, n. 32;
61) 16 giugno 1978, n. 33;
62) 12 dicembre 1978, n. 63;
63) 19 dicembre 1978, n. 67;
64) 4 giugno 1979, n. 33;
65) 5 giugno 1979, n. 35;
66) 12 giugno 1979, n. 36;
67) 18 giugno 1979, n. 41;
68) 20 giugno 1979, n. 43;
69) 22 dicembre 1980, n. 59;
70) 30 gennaio 1981, n. 7;
71) 5 novembre 1981, n. 68;
72) 15 luglio 1982, n. 28;
73) 14 maggio 1982, n. 7;
74) 15 luglio 1982, n. 29;
75) 3 maggio 1983, n. 18;
76) 28 maggio 1985, n. 39;
77) 12 agosto 1987, n. 74;
78) 9 agosto 1989, n. 63;
79) 3 aprile 1991, n. 13;
b) il regolamento regionale 20 novembre 1960.
2. Sono, inoltre abrogate le seguenti disposizioni:
a) gli articoli 11, 69, 71, 72 comma 2, 73, 74, 79, articolo 94
tranne il comma 1, 101, 102, 119, 122, 123, 125, 130, 134, 137
comma 7, 169, articolo 177 commi 3 e 4, 185 comma 2, della legge
regionale 28 luglio 1956, n. 3;
b) la legge regionale 10 novembre 1966, n. 13, tranne l'articolo
1 limitatamente alle modificazioni degli articoli 75, 82, 145, 177
commi 1 e 5, 180, 181, 183, 184, 191 e 192 della legge regionale
3/1956;
c) all'articolo 1 della legge regionale 10 novembre 1966, n. 13,
limitatamente alla modificazione dell'articolo 163 della legge
3/1956 sono abrogate nelle lett. a), b) e c), in applicazione del
comma 1 dell'articolo 40, le parti che si riferiscono alla
rappresentanza del personale da parte delle organizzazioni
sindacali;
d) la legge regionale 26 giugno 1972, n. 11, tranne gli articoli
1 e 2;
e) l'allegato A alla legge regionale 5 aprile 1973, n. 15;
f) la legge regionale 14 maggio 1976, n. 17, tranne l'articolo
1;
g) gli allegati A, B e C alla legge regionale 11 agosto 1976, n.
36;
h) la legge regionale 3 maggio 1977, n. 25, tranne l'articolo
1;
i) l'articolo 3, comma 3, e gli articoli 9, 10, 12, commi 7 e 8,
della legge regionale 11 novembre 1977, n. 66;
l) gli articoli 1, 3, 4, 5, 6 e 7 della legge regionale 9
febbraio 1978, n. 1;
m) la legge regionale 20 giugno 1978, n. 42, tranne gli articoli
2 e 4;
n) la legge regionale 24 gennaio 1979, n. 4, tranne l'articolo
3;
o) la lett. m) del comma 1 dell'articolo 1 e la lett.) del comma
1 dell'articolo 3 della legge regionale 7 dicembre 1979, n. 66;
p) la legge regionale 27 dicembre 1979, n.79, tranne l'articolo
1;
q) la legge regionale 28 dicembre 1979, n. 85, tranne l'articolo
1;
r) gli articoli 26 e 29 della legge regionale 30 aprile 1980, n.
18;
s) la legge regionale 10 dicembre 1980, n. 49, tranne gli
articoli 14 e 16;
t) la legge regionale 22 giugno 1981, n. 34, tranne gli articoli
6 e 7;
u) la legge regionale 11 agosto 1981, n. 58, tranne l'articolo
3;
v) la legge regionale 24 agosto 1982, n. 48, tranne gli articoli
2 e 3;
z) la legge regionale 24 agosto 1982, n. 62, tranne l'articolo
1;
aa) la legge regionale 18 febbraio 1983, n. 4, tranne gli
articoli 1 e 3;
bb) gli articoli 8, 9, 10 e 13 della legge regionale 10 maggio
1983, n. 32;
cc) gli articoli 1, 2, 3, 5, 25, 26, 27, 49, 50, 51, 52, 53 e 54
e gli allegati A, B, C, D, e E della legge regionale 21 maggio
1985, n. 35;
dd) gli articoli 3 e 4 della legge regionale 16 settembre 1986,
n. 54;
ee) la legge regionale 29 gennaio 1988, n. 11, tranne gli
articoli 2, comma 1, per la parte relativa alla modificazione
dell'articolo 39 della legge regionale 3/1956 e comma 2, articolo
5, 6 e 7;
ff) la legge regionale 19 febbraio 1988, n. 13, tranne gli
articoli 1, 6 e 7;
gg) gli articoli 2, 4, 5, 6, e 19 della legge regionale 24
ottobre 1989,
n. 68;
hh) gli articoli 1, commi 2, 3, e 4, 5, articoli 2, 26, 28, 29 e
31 e l'allegato C della legge regionale 29 maggio 1992, n. 19;
ii) i commi 4 e 5 dell'articolo 5 della legge regionale 19
agosto 1992,
n. 42.
3. Sono di conseguenza abrogati tutti i riferimenti alle leggi
regionali o a loro parti, articoli, commi, di cui ai commi 1 e
2.
4. Sono comunque abrogate le disposizioni di legge o di
regolamento regionale incompatibili con la presente legge.
5. Nei confronti del personale dirigenziale non trovano
applicazione le disposizioni di cui alla legge regionale 18/1980, e
successive modificazioni, incompatibili con quelle della presente
legge.
Articolo 66 (Delegificazione)
1. Le disposizioni di cui agli articoli 72, comma 1, 75, 76, 77,
78, 80, 81, 82, 83, 84, 85, 86, 87, 89, 90, 91, 92, 93, articolo
94, comma 1, della legge regionale 28 luglio 1956, n. 3, l'articolo
2 della legge regionale 9 febbraio 1978, n. 1, gli articoli 6 e 7
della legge regionale 21 maggio 1985, n. 35, l'articolo 3 della
legge regionale 3 aprile 1979, n. 15, gli articoli 6 e 7 della
legge regionale 21 maggio 1985, n. 35, gli articoli 3 e 4 della
legge regionale 29 maggio 1992, n. 19, la legge regionale 16
dicembre 1992, n. 70, e tutte le disposizioni di legge regionale in
materia di titoli di studio e requisiti per l'accesso a posti degli
organici dell'Amministrazione regionale cessano di avere vigore
alla pubblicazione del regolamento di cui all'articolo 31 e
comunque non oltre un anno dall'entrata in vigore della presente
legge.
2. Con l'adozione del provvedimento di cui all'articolo 6 e dei
conseguenti provvedimenti di cui all'articolo 8 cessano di avere
vigore tutte le disposizioni di legge regionale in materia di
istituzione di servizi o uffici o di strutture comunque denominate
dell'Amministrazione regionale e di attribuzione delle relative
competenze.
3. A decorrere dalla data di entrata in vigore del regolamento
di riordino degli organismi collegiali di cui all'articolo 11
cessano di avere vigore tutte le disposizioni di legge regionale
relative sia all'istituzione che all'attribuzione delle competenze
degli organismi collegiali dell'Amministrazione regionale.
4. A far data dalla stipulazione del primo contratto collettivo
regionale che contenga una disciplina sostitutiva di quella
legislativa, ai dipendenti di cui all'articolo 1, comma 1, non si
applicano le disposizioni di cui al capo VII della legge regionale
3/1956, l'articolo 36 della legge regionale 30 aprile 1980, n. 18,
l'articolo 5 della legge regionale 10 maggio 1985, n. 35, la legge
regionale 12 maggio 1986, n. 23 e le disposizioni ad esse
collegate. Dalla stessa data sono abrogate tutte le restanti
disposizioni in materia di sanzioni disciplinari per il personale
regionale incompatibili con le disposizioni della presente
legge.
Presidente Ha chiesto la parola il relatore, Consigliere
Lanivi.
Lanivi (PVA) Le grandi conquiste scientifiche e tecnologiche, le
profonde modificazioni ai processi di produzione, lo straordinario
sviluppo delle informazioni, i cambiamenti e gli assetti sociali ed
economici del paese hanno, fra l'altro, comportato l'esigenza di
rivedere il ruolo della pubblica amministrazione, del suo modo di
operare e del suo rapporto con il settore privato.
Il presente disegno di legge rappresenta lo sforzo di affrontare
positivamente, in modo organico, questo problema, tenendo conto del
dibattito già verificatosi a livello nazionale delle riforme ad
esso seguite, ma facendo soprattutto riferimento ai dati della
situazione regionale, all'evoluzione storica dell'esperienza
dell'amministrazione pubblica valdostana, e alle competenze
riconosciute in materia dallo Statuto di autonomia.
L'obiettivo centrale perseguito dal legislatore regionale è
quello di creare le condizioni perché le risorse umane, le
strutture organizzative, il modo di operare e i mezzi finanziari
dell'Amministrazione regionale possano contribuire a migliorare in
modo corretto, efficace e moderno, la crescita complessiva della
comunità valdostana.
Si tratta di uno sforzo impegnativo, di cui il disegno di legge
in esame rappresenta il primo atto rilevante, che richiederà in
futuro una iniziativa politica forte e coerente e una intelligente
capacità di risposta e di adeguamento ai mutamenti della nostra
realtà.
I principi ispiratori possono essere così riassunti e
sintetizzati:
a) ridefinire e chiarire i ruoli di responsabilità politica,
amministrativa e di controllo;
b) potenziare l'efficacia, l'efficienza e la unitarietà
dell'azione regionale;
c) riorganizzare e riordinare l'Amministrazione regionale;
d) semplificare e rendere più facilmente modificabile il quadro
legislativo e normativo in materia;
e) migliorare il rapporto con i cittadini per migliorare la
qualità dei servizi regionali.
In coerenza a tali principi il disegno di legge prevede che:
1) spetti al Consiglio regionale la definizione dei termini
legislativi e finanziari entro i quali può essere sviluppata la
contrattazione collettiva e il compito di legiferare nelle materie
di cui all'articolo 3 del disegno di legge;
2) siano del Consiglio regionale, della Giunta regionale, del
suo presidente e degli assessori, le funzioni di indirizzo
politico;
3) spetti ai dirigenti la direzione amministrativa;
4) le strutture dirigenziali siano articolate o istituite per
funzioni omogenee, secondo criteri di complementarietà e di
organicità e di flessibilità;
5) siano introdotti sistemi di verifica dei risultati;
6) vengano potenziati sistemi a tecnologia avanzata;
7) sia garantita la partecipazione, l'accrescimento delle
capacità professionali e la valutazione professionale;
8) l'organizzazione dell'Amministrazione regionale sia
articolata in strutture permanenti e temporanee per la
realizzazione di specifici progetti in tre livelli;
9) sia istituita una apposita struttura per migliorare le
relazioni con il pubblico e, in linea con tale obiettivo, venga
assicurata: a) la semplificazione della modulistica, b) la
collaborazione e lo scambio di dati e di informazioni fra le
pubbliche amministrazioni, c) la migliore logistica per ridurre i
disagi dei cittadini nei rapporti con la pubblica
amministrazione;
10) vengano riordinati gli organismi collegiali della
Regione;
11) la dirigenza sia ordinata in un'unica qualifica di dirigente
secondo criteri di omogeneità, di graduazione di responsabilità ed
è articolata in tre livelli;
12) l'accesso alla qualifica dei dirigenti avvenga per concorso
o per esame;
13) incarichi di funzioni dirigenziali di primo e secondo
livello possano essere conferiti anche a personale estraneo
all'Amministrazione in possesso di particolari requisiti;
14) sia istituito l'albo dei dirigenti e definiti i limiti della
responsabilità;
15) sia istituita una commissione di valutazione composta da
esperti esterni all'Amministrazione per la verifica dei
risultati;
16) vengano attivati programmi e iniziative formative per la
valorizzazione delle capacità dirigenziali;
17) l'inquadramento in un unico ruolo regionale del personale
dell'Amministrazione regionale con i seguenti organici: Consiglio
regionale, Giunta regionale, Corpo forestale, Istituzioni
scolastiche;
18) prevista l'utilizzazione per l'assegnazione e il
trasferimento dello strumento della mobilità interna;
19) la mobilità possa essere applicata anche per il
trasferimento all'Amministrazione regionale e agli enti locali
della Valle d'Aosta;
20) il reclutamento del personale non dirigenziale avvenga: a)
mediante concorso pubblico per esami, per titoli, per titoli
d'esame; b) corso-concorso pubblico; c) chiamate numeriche;
21) sia istituita l'Agenzia regionale per le relazioni
sindacali;
22) sia prevista una autonoma area separata di contrattazione
per il personale della qualifica unica dirigenziale;
23) abrogazione di leggi, di regolamenti e di disposizioni
precedenti, cioè la legge contiene una importante proposta di
ripulitura e di semplificazione di un quadro legislativo complesso,
così come si è venuto a creare in questi decenni di autonomia.
Voglio fare alcune considerazioni finali, anche perché la
relazione di accompagnamento del disegno di legge mi pare molto
puntuale ed esaustiva per certi aspetti del contenuto del disegno
di legge. É molto importante stabilire un clima di motivazione del
personale, per migliorare il rendimento complessivo della macchina
regionale; in questo senso, per la predisposizione di questo
disegno di legge, il Governo regionale si è fatto carico di
incontri con le parti sociali, le Organizzazioni sindacali e il
Sindacato dei dirigenti: con i primi è stato siglato un protocollo
di intesa, e gran parte dei rilievi avanzato dai rappresentanti dei
dirigenti sono contenuti in questa proposta e negli emendamenti
approvati dalla II Commissione.
Rispetto agli emendamenti consegno alla Presidenza del Consiglio
alcuni ulteriori emendamenti che non modificano né incidono sulla
logica del disegno di legge, ma sono di precisazione anche per
andare incontro a delle legittime preoccupazioni da parte di
alcuni, oppure aggiustamenti tecnici.
Quindi, oltre agli emendamenti approvati dalla II Commissione,
vi è questo emendamento all'articolo 35, che sarebbe un comma 8
aggiuntivo e che riguarda i segretari particolari, e che recita:
"L'incarico di segretario particolare non è utile ai fini del
periodo richiesto dalla lettera a) del comma 2 dell'articolo 16".
Questo per rispondere alle preoccupazioni di chi immaginava potesse
pensare che, senza questa precisazione, i segretari particolari
avessero una situazione di privilegio.
Il secondo emendamento all'articolo 62, "Disposizioni
transitorie per la dirigenza", comporta la sostituzione del comma 5
ed è di contenuto prettamente tecnico, suggerito dagli uffici
competenti della Regione.
L'ultimo emendamento che propongo si riferisce ad un
completamento di un emendamento già approvato dalla II Commissione,
è un comma aggiuntivo, il 4 bis all'articolo 62, che fa riferimento
agli ottavi livelli, ma non tiene conto dei laureati inquadrati
nella qualifica funzionale dell'8° livello, che qui vengono
inseriti. Pertanto in aggiunta a quell'emendamento, si aggiungono
le seguenti parole: "nonché il personale regionale inquadrato
nell'ottava qualifica funzionale in possesso del diploma di
laurea".
Presidente É aperta la discussione generale. Ha chiesto la
parola il Vicepresidente Viérin Marco.
Viérin M. (PpVA) La relazione del collega Lanivi ci lascia un
po' titubanti, in quanto concordiamo sulle finalità ed anche sulla
filosofia di questa legge se ci sono alcuni passaggi che ci
lasciano alcune perplessità.
Ribadisco che possiamo concordare sul discorso che è necessaria
una diversa organizzazione, la razionalizzazione della spesa,
l'efficacia e l'ottimizzazione dei servizi; certo, questo ce lo
siamo ribadito fra noi varie volte in questa sala, quindi è chiaro
che concordiamo su queste finalità. Però abbiamo alcune
perplessità, la prima fra tutte è la paura che questa legge venga
utilizzata in futuro ad uso e consumo, cioè per puro clientelismo,
"in barba" alle finalità. Questa è una paura, che credo sia
condivisa anche da altri gruppi qui presenti, non solo dal
nostro.
Dico questo perché da un'attenta lettura del disegno di legge e
da una successiva valutazione si rileva la mancanza della
previsione di criteri oggettivi per il conferimento e la revoca
degli incarichi. Per la chiamata di esterni a ricoprire incarichi
dirigenziali sono previsti solo dei requisiti generici, si prevede
la possibilità di azzerare gli incarichi dirigenziali senza aver
prima accertato se gli interessati abbiano o no raggiunto gli
obiettivi assegnati; quest'ultima, in contrasto anche con la legge
delega dello Stato, la n. 421/92, che recita al comma 1, lett. g),
punto 3, ripreso anche dal comunicato della DIRVA, gli atti devono
prevedere la mobilità anche temporanea dei dirigenti, nonché la
rimozione dalle funzioni ed il collocamento a disposizione in caso
di mancato conseguimento degli obiettivi prestabiliti dalla
gestione. Quindi si dovrebbero fissare perlomeno degli obiettivi in
maniera anticipata, in modo da avere anche una motivazione del
perché andare a revocare o sostituire qualcuno.
Oltretutto questa materia è in discussione in tantissimi
organismi pubblici, anche direttamente presso il Ministero dello
Stato italiano, e tutti concordano sulla necessità di utilizzare
dei parametri sul raggiungimento o meno degli obiettivi assegnati o
prefissati.
Vi posso leggere alcuni passaggi di articoli del "Sole 24 ore",
che sono molto chiari; in un articolo di febbraio si titola: "É
cominciata la cura Frattini, più mobilità e dirigenti esterni",
quindi il concetto è anche qui abbastanza similare a quello che
discutiamo oggi in questa aula, però si dice proprio all'inizio:
"Non si tratta di usare il bastone, ma di ripristinare le regole,
tuttavia la valorizzazione dei meriti resta la carta da
spendere".
Nel "Sole 24 ore" del 25 di questo mese si dice: "Nelle nomine
dei dirigenti statali il Governo deve chiarire i criteri; sarà pur
vero che la nomina degli alti burocrati dello Stato è lasciata alla
discrezionalità politica, ma questo non significa che debba
avvenire al di fuori di qualsiasi regola e di ogni trasparenza". In
un articolo che porta ancora la data del 25, titolato: "Dirigenti
enti locali, vertenza ad una svolta", si dice: "I sindacati temono
invece il rischio di un asservimento dei dirigenti al potere
politico".
Altro punto di scontro è la questione del reintegro del
dirigente, che in base a quanto stabiliscono le linee guida sulla
dirigenza pubblica può essere rimosso dal suo incarico, nel caso in
cui non riesca a raggiungere gli obiettivi concordati con
l'Amministrazione, ed è quello che secondo noi manca in questo
disegno di legge.
Un'esempio delle nostre preoccupazioni può già essere la
delibera di Giunta, datata 14 luglio 1995, dove addirittura mi pare
si vogliano anticipare i tempi, e questo ci lascia una forte
perplessità, perché l'oggetto è: "Costituzione del gruppo di lavoro
per la definizione del nuovo assetto organizzativo
dell'Amministrazione regionale". Qualcuno mi potrà dire che questa
competenza è stata assegnata da altre disposizioni di legge in
essere, però fatta proprio la vigilia della presentazione in aula
di questo disegno di legge, che riguarda l'organizzazione del
personale dell'Amministrazione regionale, ci lascia perplessi,
soprattutto al punto 4 del deliberato, dove si dice di rinviare ad
appositi provvedimenti della Giunta sia il conferimento degli
incarichi ai componenti esterni del gruppo, sia la definizione
degli obiettivi e dei risultati attesi dal gruppo di lavoro, sia
infine l'indicazione di eventuale personale regionale di supporto
al lavoro del gruppo.
É chiaro che questa è stata una delibera-ponte per essere
pronti, una volta che la legge sarà approvata, a procedere in
maniera più immediata.
Nel preannunciare che prenderò nuovamente la parola per fare
altre osservazioni, in base anche a quello che il Presidente dirà,
noi abbiamo presentato questa mattina alcuni emendamenti che vanno
a tutelare maggiormente queste nostre preoccupazioni.
Presidente Ha chiesto la parola il Consigliere Lanièce.
Lanièce (GA) É nell'interesse di tutti che l'Amministrazione
regionale funzioni al meglio delle sue possibilità in ogni settore,
e quindi è preminente l'importanza di un personale ad ogni livello
all'altezza dei suoi compiti, cosciente dei propri doveri e nel
contempo soddisfatto del rispetto dei propri diritti. Da qui
l'importanza della legge in argomento, ora all'esame in attesa del
voto.
Da un'attenta lettura della bozza di tale legge balza evidente
il valore del ruolo proprio del personale dirigente, che in ogni
pubblica amministrazione costituisce il raccordo tra gli organi
politici responsabili e l'insieme del personale dei vari livelli,
incaricato di concretizzare le direttive e le disposizioni
ricevute.
Nel quadro legislativo predisposto assume un rilievo particolare
la nuova impostazione degli sviluppi delle carriere dirigenziali e
la privatizzazione del rapporto personale del singolo dirigente con
l'Amministrazione. Detto in soldoni, sarà la fine del dirigente
sicuro, degli immancabili e progressivi avanzamenti di carriera o
almeno economici. Con la nuova legge, infatti, la sua posizione
potrà essere messa in discussione soprattutto per le competizioni
elettorali, senza escludere la possibilità di retrocessione in
mobilità, messa a disposizione e persino rescissione di contratto e
licenziamento. Insomma, fine di ogni certezza. Tutto ciò in nome
non solo della invocata efficienza ed efficacia
dell'Amministrazione, ma anche del rapporto fiduciario di carattere
personale che lega l'amministratore di nomina elettiva con il
dirigente, incaricato di perseguire gli obiettivi da esso indicati,
di mettere insomma in pratica le direttive ricevute. Tutto per il
meglio, dunque.
Purtroppo, come in ogni prodotto dell'uomo, anche in questa
legge sono rilevabili diversi difetti, che occorrerebbe premunirsi
di eliminare prima del voto finale nell'interesse della
collettività, come degli enti pubblici e dei singoli cittadini che
abbiano rapporti con l'Amministrazione regionale.
Innanzitutto sembra di poter cogliere in diversi punti del testo
un certo qual intento punitivo verso la categoria dei dirigenti,
anche se, a onor del vero, in ogni parte del mondo i rapporti fra
politici e dirigenti sono sempre stati difficili e improntati a
reciproca insoddisfazione e diffidenza.
Per semplificare all'estremo, non si può ignorare la sorda lotta
che sovente vede funzionari onesti e rigorosi opporsi, per quanto
loro è possibile, ad amministratori faciloni che mal sopportano le
leggi, scaricando il proprio malumore su quella che -
spregiativamente e genericamente - definiscono la burocrazia. A ciò
fa riscontro invece l'insofferenza dell'amministratore per il
dirigente non all'altezza del suo compito, pervenuto chissà come e
grazie a chi ad occupare un posto di massimo livello, che difende
moltiplicando gli atteggiamenti di sottomissione.
Poiché un'amministrazione efficiente è nell'interesse di tutti,
sarebbe opportuno ritoccare il disegno di legge in quelle parti che
più hanno suscitato le preoccupate reazioni della dirigenza
regionale. Un passo in tal senso è stato già fatto, acconsentendo
all'inserimento di un rappresentante dell'associazione dei quadri
dirigenti nella commissione di valutazione di cui all'articolo
22.
Un altro segnale importante, altamente distensivo, sarebbe
quello di prevedere preventivamente con deliberazione del Consiglio
i criteri oggettivi per il conferimento e per la revoca degli
incarichi, in modo da fissare i criteri portandoli a conoscenza di
tutti, e permettendo altresì una puntuale verifica in sede
giurisdizionale.
Inoltre, sarebbe opportuno sottolineare che la rimozione delle
funzioni e quindi il collocamento a disposizione siano previsti
solo in seguito al mancato conseguimento degli obiettivi
prefissati, in modo da consentire al dirigente che cessa dagli
incarichi, di essere assegnato ad altri incarichi del medesimo
livello, fatto salvo ovviamente quanto previsto dall'articolo 22,
commi 7 e 8.
Altro segnale distensivo sarebbe quello di non privilegiare
eccessivamente i segretari particolari degli amministratori, con
l'attribuzione agli stessi del potere di rappresentante degli
amministratori, evitando arbitrarie invasioni della sfera
amministrativa e contenendo la funzione di segretario particolare
entro i limiti di un rapporto fiduciario e personale con l'autorità
politica. Sarebbe davvero dissonante con lo spirito dell'approvanda
legge, se si sovraccaricasse di valenza pubblica il ruolo dei
segretari particolari, pur in presenza della conclamata
privatizzazione del rapporto del personale di lavoro della
categoria dirigenziale.
Se lo scopo di questo disegno di legge è quello, in parte, di
semplificare e migliorare l'apparato della pubblica
amministrazione, bisognerebbe privilegiare anzitutto lo snellimento
delle procedure amministrative, ovunque sia possibile, anche
attraverso un decentramento verso i comuni e le comunità montane, e
inoltre contrapporre ai termini tecnici come produttività,
prodotti, incentivi alla produzione, sistemi di monitoraggio,
eccetera - temi così abbondanti in questo testo tanto da far
credere che la pubblica amministrazione sia un'industria e non un
ente, che deve amministrare al meglio fondi e beni pubblici con uno
spiccato senso di rigore morale - il concetto della garanzia della
legittimità dell'azione amministrativa, così poco evidenziato in
codesto testo.
Facendo poi un'analisi generale sul testo, vorrei mettere in
evidenza alcuni aspetti particolari. Ad esempio, all'articolo 1,
comma 2, lett. b), si parla di aumentare la capacità di
orientamento alle esigenze; le parole "orientamento alle esigenze"
non so cosa vogliano significare in italiano, forse sarebbe meglio
sostituire orientamento con adeguamento alle esigenze.
Per quanto riguarda l'articolo 2, comma 3, ultima riga, mi
sembra che anche qui ci sia una correzione dal punto di vista
dell'italiano; si dice che "l'organizzazione e l'azione
amministrativa sono indirizzati", siccome si tratta di due
sostantivi femminili, occorre correggere con "indirizzate".
All'articolo 9, comma 4, lett. b), si parla dell'attivazione di
forme di collaborazione organica, di integrazione di funzioni, di
scambio di dati e di informazioni fra le pubbliche amministrazioni,
aventi sede nel territorio della regione, al fine di incrementare
l'efficienza; non si parla in questo articolo invece delle
relazioni intersettoriali all'interno della stessa Amministrazione
regionale, cosa che sarebbe forse molto più importante.
Poi all'articolo 12, che riguarda la struttura della dirigenza,
al comma 2 si individuano le funzioni che sono affidate ai
dirigenti, e cioè: funzioni di coordinamento, funzioni di direzione
e funzioni specialistiche. Mentre sia per la funzione di
coordinamento che per la funzione di direzione viene data una
spiegazione all'interno dell'articolo, per quanto riguarda la
funzione specialistica non vi è traccia, quindi sembra quasi che
sia un articolo monco.
All'articolo 13, comma 2, si parla di produttività, forse
sarebbe meglio inserire il termine "rendimento", sempre in
prospettiva di una maggiore comprensione.
All'articolo 16 ho presentato un emendamento, per aggiungere là
dove si dice "l'accesso alla qualifica della dirigenza avviene per
concorso per esami" le parole "e titoli".
Sempre all'articolo 16 volevo far notare che c'è il comma 1, il
comma 2 e il comma 4, e non c'è il comma 3: probabilmente è
sbagliata la numerazione.
Si dà atto che tra le ore 16,44 e le ore 17,12 assume la
Presidenza il Vicepresidente Aloisi.
Presidente Ha chiesto la parola il Consigliere Squarzino
Secondina.
Squarzino (VA) Solo due annotazioni, nel senso che questa è una
legge molto importante, una legge che recepisce principi di per sé
innovativi che sono stati prima ricordati; in particolare a me
sembra che sia importante la separazione tra quella che è l'azione
politica e quella che è l'azione amministrativa. L'intento è quello
di riprendere con molta chiarezza la distinzione per cui ai
politici compete una funzione di programmazione, di indirizzo e di
controllo, mentre i dirigenti dovrebbero avere più la funzione di
gestire in modo autonomo le risorse umane all'interno di obiettivi
e di budget prefissati, nonché di responsabilità dei risultati.
Mi sembra che sia molto importante sottolineare la
responsabilità dei dirigenti; una volta che si attribuisce un
budget questi hanno un potere di spesa all'interno di questo
budget, sono responsabili dei risultati che devono raggiungere.
É una legge che elenca anche molti di questi principi e demanda
a gruppi di lavoro successivi l'individuazione degli interventi
precisi, con cui tradurre in concreto questi principi. É una legge
che entra nel concreto soprattutto per quanto riguarda la
dirigenza; è una legge che ci pone di fronte ad una situazione un
po' nuova: nessuno di noi è preparato culturalmente ad affrontare
questi cambiamenti che ci vengono chiesti ed è secondo me
importante, in questo momento, riuscire a raggiungere una posizione
di equilibrio fra le diverse esigenze. Vi è l'esigenza del
politico, che richiede delle strutture competenti, capaci di
realizzare gli obiettivi e i programmi che sono stati decisi, e vi
è l'esigenza del dirigente di veder rispettata la sua azione di
autonomia e di responsabilità. Autonomia e responsabilità che sono
garanzia di una corretta amministrazione.
In Italia non abbiamo una esperienza di dirigenza come in altri
paesi, come in Francia, dove c'è proprio una scuola che prepara i
burocrati dello Stato della struttura pubblica; però credo che
l'esercizio di un potere autonomo e responsabile da parte dei
dirigenti può essere anche un momento importante per la formazione
stessa di questa classe dirigente. Un equilibrio che si è cercato
di raggiungere in vari punti di questa legge, per esempio per
quanto riguarda il comitato di valutazione è stato raggiunto un
equilibrio rispetto a questo problema; come pure l'equilibrio è
stato raggiunto là dove si parla dei diversi requisiti oggettivi
richiesti per la nomina: c'è stato veramente un grosso sforzo per
individuare con chiarezza quali sono gli elementi dei requisiti
richiesti al dirigente. Là dove a mio avviso - e qui esprimo
proprio un parere personale - non è stato raggiunto questo
equilibrio è proprio per il problema che riguarda la mobilità dei
dirigenti, e soprattutto la mobilità verticale dei dirigenti.
Credo che chiarire quali sono le condizioni che sono messe alla
base per la mobilità, sia anche rendere più trasparente la propria
decisione politica. Per cui bisogna, a mio avviso, individuare
nella legge un meccanismo che consenta questa possibilità. Ad
esempio - e in questo caso presento un emendamento - si potrebbe
anche solo all'articolo 18, là dove si dice che prima di procedere
al conferimento degli incarichi dirigenziali la Giunta regionale
individua i requisiti oggettivi richiesti per ogni incarico, con
riferimento ai criteri di cui al comma 1, previa informazione
dell'organizzazione sindacale, si potrebbe aggiungere: "e che
contestualmente con ugual provvedimento vengono indicati anche i
criteri per la revoca dell'incarico o per il rinnovo
dell'incarico".
Presidente Altri intendono intervenire? Se nessun altro chiede
la parola, dichiaro chiusa la discussione generale. Ha chiesto la
parola il Presidente della Giunta, Dino Viérin.
Viérin D. (UV) Je veux avant tout remercier ceux qui sont
intervenus dans la discussion de ce projet de loi; sans doute il
s'agit d'un projet de loi important, c'est l'un des points qui
avait été inscrit au programme du Gouvernement et qui permet de
fournir les éléments nécessaires pour un changement dans
l'Administration.
C'est un projet de loi qui contient des dispositions d'ordre
général, visant à introduire ces moyens susceptibles de permettre
un vaste processus de réforme de l'organisation régionale, et ce
que je veux souligner c'est qu'il y a plusieurs aspects de cette
réforme qu'il faut considérer.
Je ne voudrais pas que tout le débat se limite exclusivement à
examiner un aspect-même s'il est important - concernant le
personnel de direction, parce qu'il y a, il est vrai, ce problème
qui concerne l'introduction, sur la base des principes déjà établis
dans les autres administrations de l'Etat, au sein de
l'Administration régionale des principes de réforme, que ce soit la
privatisation du rapport d'emploi, que ce soit le problème lié au
recours à des actes administratifs plutôt qu'à des lois pour la
réglementation et la gestion du personnel, de façon à introduire
ces éléments de flexibilité qui sont à la base de toute
organisation moderne, ces éléments donc de flexibilité, qui veulent
introduire des aspects de responsabilité et de contrôle de gestion
et, surtout, devraient permettre de définir exactement les rôles et
les fonctions. C'est-à-dire les rôles et les fonctions des élus,
donc des organes politiques, par rapport aux rôles et aux fonctions
des responsables des services de l'Administration régionale; sur la
base d'une autonomie de gestion qui doit leur être reconnue ils
doivent s'occuper des aspects de gestion, d'application de
décisions et de choix, qui eux sont du ressort de l'organe
politique.
Si, donc, ce projet de loi introduit différents principes, il
permet également de donner cours à un processus de réorganisation
des structures régionales, structures qui n'ont fait l'objet
d'aucune réforme de ce genre depuis 1956. Cette réforme de
l'organisation actuelle s'avère une condition essentielle, si nous
voulons atteindre, donner un sens concret à ces finalités ou à ces
principes d'efficacité, d'homogénéité de l'action régionale, en vue
de la réforme de la direction.
Si, par la présentation de ce projet de loi, nous adoptons les
principes fondamentaux de la loi de réforme, visée à la loi de
l'Etat n° 421 et ensuite perfectionnée par le fameux décret n°
29/93, cela ne signifie pas que ce projet de loi soit une
homologation tout court, à l'échelon régional, des dispositions
contenues dans cette loi. En fait, on a essayé de tenir compte de
l'expérience de l'organisation de l'Administration régionale, ainsi
que des différentes contraintes découlant d'une gestion axée sur
des modèles qui ne sont plus actuels et qui ont désormais été
dépassés partout et, d'autre part, d'exigences nouvelles découlant
de la nécessité d'un rapport différent non seulement à l'intérieur
de l'Administration entre organes administratifs et organes
politiques, mais aussi d'un rapport différent de l'Administration
avec les citoyens, afin d'accroître la productivité de travail du
personnel, qui est trop souvent l'objet de critiques, parfois
fondées.
De quelle façon nous voulons donner application à ces principes?
parce que, des différentes interventions, j'ai cru comprendre qu'il
y avait sur ces principes - ou sur la nécessité de donner
application à ces principes - un accord général.
Nous avons voulu introduire une procédure d'application
graduelle, dans le sens que par l'approbation de ce projet de loi,
ce n'est pas que nous ayons résolu tout problème; nous avons
simplement fixé les principes et les critères d'ordre général et
ensuite nous devrons donner application à ces mêmes principes,
parce que toute réforme doit nécessairement porter à des
modifications substantielles quant à l'organisation et à la
structure et au fonctionnement réel des organes administratifs. En
effet, sur la base de ce texte, pour compléter ce processus de
réforme et sur la base d'une série d'échéances qui ont été
agencées, (et là, je répondrai à l'inquiétude qu'a exprimée M.
Viérin quant à cette délibération, en éclaircissant pourquoi on a
adopté cette délibération le 14 juillet) mais - je disais - pour
donner concrètement application à ces principes de réforme, en plus
de ce projet de loi d'ordre général, il sera nécessaire de voter 5
règlements, il y aura 17 actes approuvés par le Gouvernement, 3
mesures d'ordre général approuvées également par le Conseil
régional et un projet de loi. Cela signifie que certainement nous
ne compléterons pas aujourd'hui l'examen et la discussion sur ce
thème important, mais nous serons tenus au cours des deux
prochaines années à toute une série d'actes successifs, qui devront
nous permettre de vérifier le bien-fondé de certains principes qui
sont inscrits dans ce projet de loi.
Il y a donc des modalités d'application, qui prévoient la
fixation de critères et, également, une introduction graduelle des
nouveaux principes et des nouveaux systèmes, surtout vis-à-vis du
personnel de direction. Et là, permettez-moi simplement de
souligner deux aspects qui ont été évoqués, concernant le problème
des critères et le problème de la mobilité des dirigeants.
Quant aux critères, il n'est pas vrai que les critères ne sont
pas fixés dans le projet de loi, et à ce propos je veux remercier
tous ceux qui ont contribué à sa définition, c'est-à-dire les
responsables des services de l'Administration régionale, les
responsables des Organisations syndicales et les membres du
Gouvernement qui ont fait partie de la délégation qui a eu ces
pourparlers, parce que je veux souligner que c'est à partir du 7
octobre 1994 qu'on a commencé l'examen de ce projet de loi avec les
Organisations syndicales et du 7 octobre au 1er juin il y a eu
maintes réunions, au cours desquelles nous avons pourvu à modifier
successivement le texte qui avait été présenté à la discussion sur
la base de cette procédure de confrontation et de concertation, qui
a donné des résultats positifs.
Il suffirait de confronter le texte originaire et le texte qui a
été présenté à l'examen des commissions, pour se rendre compte de
la profondeur, de l'ampleur et également du sérieux de l'examen qui
a été effectué et des modifications qui ont été introduites et qui
vont dans le sens de rechercher cet équilibre auquel faisait
référence Mme Squarzino tout à l'heure. Donc, le personnel
participe activement et il se sent concerné par les réformes qui
sont proposées.
Mais pour ces deux points spécifiques, tout d'abord pour ce qui
est des critères et pour ce qui est de la définition des principes
sur lesquels devra être fondé ce projet de réforme et le processus
qui s'en suivra, il est important de souligner que, en plus du
projet de loi, il faut considérer le protocole d'accord et
d'entente qui a été signé avec les Organisations syndicales, parce
que là il y a toute une série de points importants, qui donnent la
direction et fixent les critères et les principes et les modalités
qui seront suivis, pour donner application au projet de loi.
Ce protocole d'entente, notamment, définit les procédures pour
la réorganisation globale de l'Administration régionale, et
prévoit, à cet effet, la participation active des dirigeants; il
prévoit également la mise au point des dispositions établies d'un
commun accord pour l'attribution des fonctions de directeur d'après
des critères de qualité objective, qui sont déjà en partie
déterminés par le projet de loi de réforme, et en partie sont
définis par le protocole, afin d'écarter tout doute sur les
procédures que le Gouvernement adoptera pour la nomination des
directeurs. Il y a, enfin, un engagement de réduction à de plus
justes proportions de l'organigramme du personnel de direction, axé
sur les postes qui actuellement ne sont pas pourvus du grade de
directeur, et la fixation des critères d'appréciation de l'activité
des directeurs par le biais d'un acte du Conseil régional.
De ce point de vue, il y a eu une prise en compte des remarques
qui ont été faites, mais en particulier, pour ce qui est de
l'attribution des fonctions de direction et afin d'éclaircir la
procédure qui sera suivie en application de la loi, on a indiqué
que les attributions des fonctions n'auront lieu qu'une fois
achevée la réorganisation des structures régionales, formalisée par
un acte de l'Administration régionale; que les qualités objectives
requises pour chaque attribution de fonctions de directeur seront
fixées au préalable, et que le passage au nouveau système se fera
graduellement et les fonctions de directeur seront assurées à tous
les fonctionnaires titulaires d'un poste de directeur (en première
application il y aura donc cette garantie pour ce qui est des
fonctions qui sont actuellement remplies). Par ailleurs, pour
l'attribution des fonctions du premier niveau la priorité sera
donnée au directeur au cas où il remplirait les conditions
requises.
Donc, de ce point de vue, pour ce qui est des critères, il y a
eu cet effort de préciser et dans le projet de loi et dans le
protocole d'entente les critères qui devront être suivis par le
Gouvernement dans l'attribution de ces fonctions. Et là, il me
semble qu'il faut faire attention à ne pas faire de confusion (tout
à l'heure M. Viérin faisait référence à la "rimozione") parce qu'il
y a effectivement une différence entre "revoca", "rimozione" ou
"rinnovo". Une lecture du projet de loi permet de préciser que les
conditions qui sont réclamées par M. Viérin sont considérées par le
projet de loi dans le cas où l'on devrait donner cours à une mesure
de révocation; autre chose - et là le débat évidemment est ouvert,
mais il faut faire référence à d'autres critères - est le cas de
reconduction des fonctions, qui est un problème, de ce point de
vue, d'ordre différent.
Quant à la délibération du 14 juillet, nous avons adopté cette
délibération non pas pour mettre la charrue avant les boeufs, mais
simplement pour donner application à un accord que nous avons
souscrit avec les Organisations syndicales par la signature du
protocole d'entente.
Ce protocole d'entente prévoit au premier point - et c'est
l'aspect fondamental dans ce processus de réforme - "La definizione
del riassetto organizzativo dell'Amministrazione regionale si
concorda sulla individuazione del seguente percorso procedurale: a)
costituzione con deliberazione della Giunta regionale, in cui siano
definiti obiettivi, tempi, risorse necessarie da adottarsi entro un
mese dalla firma della presente intesa" - voilà la raison pour
laquelle nous avons adopté cette délibération, qui est encore une
délibération-cadre - "di un gruppo di lavoro di cui farà parte un
dirigente designato dalla Conferenza dei dirigenti e a cui
affidare, anche con l'eventuale ricorso a risorse esterne, il
compito di predisporre una bozza di proposta di riorganizzazione".
Il est important de respecter les délais que nous nous sommes
fixés, si nous voulons arriver à une réforme de cette
Administration, parce que la définition de ce groupe de travail
nous permettra, une fois la loi entrée en vigueur, de donner cours
à cette proposition de redéfinition des structures administratives
sur la base d'une proposition, qui doit être présentée dans les 6
mois suivant l'entrée en vigueur de la loi.
Donc, l'acte que nous avons adopté veut simplement respecter les
délais et les procédures que nous nous sommes fixés pour pouvoir
présenter un projet global de restructuration de l'organisation de
l'Administration régionale.
Quant à la mobilité, c'est l'un des thèmes qui a été le plus
débattu, étant entendu que les principes fondamentaux de la réforme
du personnel de direction sont représentés par ce grade unique du
personnel de direction, à l'intérieur duquel il y a ce processus de
mobilité et, donc, il y a acceptation du principe de l'abolition de
ce système de carrière de titularisation, grâce auquel, une fois
obtenu sur concours un poste, les fonctionnaires étaient
définitivement titulaires de ce poste, sauf mutation et ce,
indépendamment des résultats ou des capacités dont il faisaient
preuve, et en cas de résultat négatif l'Administration n'avait
aucune possibilité de remplacer le responsable.
Maintenant on dépasse ce système, qui a été balayé par la
réforme et on veut par cette réforme offrir à ceux qui gouvernent
la possibilité d'une gestion souple des ressources humaines et,
donc surtout de la gestion des collaborateurs et, donc, du
personnel de direction, susceptible d'assurer le fonctionnement
correct de toute administration.
Evidemment le problème qui a été posé est lié au fait qu'avec la
privatisation du rapport d'emploi des fonctionnaires l'on signera
cette fois des contrats. Donc, pour la durée du contrat il n'y a
aucun problème, parce que la révocation du contrat est lié à toute
une série de conditions et de situations.
Le problème se pose exclusivement à la fin de ce contrat; alors,
si j'ai bien compris ce que Mme Squarzino voudrait c'est qu'à la
fin du contrat, indépendamment des résultats.... ou,.... alors, sur
la base des résultats il y ait une reconduction tacite du même
niveau de fonctions. Mais c'est un principe qui est contraire à
l'autre principe de la gestion et de la flexibilité de
l'organisation des ressources humaines à disposition de toute
entreprise, parce que cela signifie, de ce point de vue, ne pas
donner application à un point que nous considérons comme important
et fondamental de cette réforme de la fonction publique.
C'est pour ces raisons donc, qu'après en avoir longtemps discuté
et au sein du Gouvernement et avec les responsables, nous n'avons
pas jugé opportun d'accueillir cette requête qui avait été formulée
par les responsables du personnel de direction, tout en voulant
séparer les fonctions et les responsabilités et, donc, tout en
voulant asseoir tout acte établi à cet égard sur des critères et
sur des raisons qui doivent être clairement définis dans les actes
administratifs qui porteront sur l'attribution de ces mêmes
fonctions.
C'est donc sur la base de ces considérations que j'estime que le
projet de loi qui est aujourd'hui soumis à votre attention est un
premier pas et un pas important vers l'introduction de tous ces
principes de réforme au sein de l'Administration régionale et
également un pas important qui permettra de définir exactement les
responsabilités de la classe politique vis-à-vis non seulement des
électeurs, mais vis-à-vis de la possibilité de donner application
aux programmes, aux activités, aux actions, sur la base desquels
elle a demandé le consensus des électeurs et sur la base desquels
elle devra rendre compte à la fin de son mandat, en s'assumant
entièrement la responsabilité de la réussite ou de l'échec de ce
programme.
Mais évidemment pour ce faire, cette classe politique doit
disposer des éléments et des instruments nécessaires pour donner
application à ses programmes et à ses activités.
Presidente Si passa all'esame dell'articolato.
Pongo in votazione l'articolo 1.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente All'articolo 2 il Consigliere Lanièce voleva far
rilevare qualcosa. Ha chiesto la parola il Consigliere Lanièce.
Lanièce (GA) Sarebbe opportuno sostituire le parole
"orientamento alle esigenze", con "adeguamento alle esigenze".
Quanto all'articolo 2, nell'ultima frase del comma 3, là dove
dice "organizzazione e azione amministrativa" anziché "sono
indirizzati", occorre scrivere "sono indirizzate".
Presidente Pongo in votazione l'articolo 2 con la modifica della
parola "indirizzati" con la parola "indirizzate".
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 3.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 4.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 5.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 6.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 7.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 8.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 9.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 10.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 11.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 12.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 13.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 14.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente Pongo in votazione l'articolo 15.
Presenti: 32
Votanti e favorevoli: 29
Astenuti: 3 (Chiarello, Lanièce e Tibaldi)
Presidente All'articolo 16 vi sono due emendamenti.
L'emendamento presentato dai Consiglieri Marguerettaz e Viérin
Marco recita:
Emendamento Articolo 16, comma 3, punto a)
Sostituire le parole "per almeno un anno" con le parole "per
almeno cinque anni".
L'emendamento presentato dai Consiglieri Lanièce e Tibaldi
recita:
Emendamento Articolo 16, comma 1, 2 e 3:
aggiungere "e titoli" dopo "concorso per esami".
Ha chiesto la parola il Consigliere Marguerettaz.
Marguerettaz (PpVA) Approfitto di questo primo emendamento
presentato per spiegare, seppur brevemente, il significato dal
punto di vista politico degli emendamenti presentati.
Credo che potremmo essere tacciati, guardando il tipo di
emendamenti che abbiamo presentato, di aver invertito un po' le
funzioni, come fra l'altro io stesso anni fa, pur non sedendo in
questa sala, accusavo qualche collega che ancora siede in questa
sala di confondere, vale a dire la funzione del sindacalista e la
funzione del politico.
É un'accusa - presupposta, evidentemente - che non evito, perché
ho partecipato alle udienze con i sindacati in sede di commissione
e devo dire che l'impressione che ne abbiamo derivata è che i
sindacati non si siano impegnati così a fondo, come su altre
tematiche invece capita sovente di vederli impegnati. Una
sensazione alla quale io personalmente e i miei amici ci siamo
anche dati alcune risposte, ma che non metto sul tavolo della
discussione perché innescherebbe un dibattito lungo, che ci
porterebbe in tutt'altra direzione.
Dicevo, quindi, che svolgiamo anche in parte il ruolo dei
sindacalisti, ma vorremmo svolgere attraverso questi emendamenti
anche un ruolo politico. Perché dico questo?
Ha già anticipato il collega Viérin che condividiamo, e credo
che la votazione positiva degli articoli fin qui avvenuta ne sia
testimonianza, lo spirito di questa legge; i Popolari hanno sempre
affermato la necessità di giungere ad una soluzione di questo
genere. Tuttavia, così come è impostata la legge, e conoscendo
l'ambito nel quale questa legge viene a cadere, che è la nostra
"très petite patrie", davvero crediamo che questi tipi di
emendamenti siano più che mai opportuni.
Credo che nessuno possa negare come in passato, con testi di
legge sicuramente più restrittivi da questo punto di vista, abbiamo
assistito a delle epurazioni a livello di posti del personale
regionale in un periodo politico, così come in un altro periodo
politico.
Se questo è stato possibile in passato farlo, ed è stato
possibile, riteniamo che questa legge, seppur deve andare nella
direzione del miglioramento della "macchina Regione", debba al
tempo stesso garantire quella che è una trasparenza dell'azione che
si vuole innestare per quanto concerne il personale regionale.
Questa è, in poche parole, la filosofia che sta dietro a questi
emendamenti, alcuni dei quali abbiamo visto con piacere sono stati
oggetto di una riflessione da parte degli stessi proponenti, ed
abbiamo visto che emendamenti proposti dalla maggioranza vanno
nella nostra stessa direzione.
In questo specifico emendamento che andiamo a presentare,
abbiamo visto che nell'emendamento proposto da Lanivi, anche se lo
situa - organizzativamente, all'interno della legge - più avanti,
se non vado errato nell'articolo 35, si cerca di evitare con
l'emendamento Lanivi, relativo a quella voce in cui la legge
recita: "coloro che abbiano svolto per almeno un anno funzioni di
dirigenti in strutture pubbliche o private in possesso di diploma
di laurea possono accedere alla qualifica dirigenziale", il fatto
che i segretari particolari possano accedere alla qualifica
dirigenziale, dopo magari aver fatto solo un anno di segreteria
particolare. Ed è un emendamento che condivido, era una
preoccupazione che noi stessi avevamo sollevato; è una risposta
parziale ad un problema che si pone, noi qui però vediamo un po'
più allargato, se posso dire così.
Faccio un esempio, che qualcuno mi dirà semplicistico, ma che
credo potrebbe verificarsi facilmente nella nostra "petite patrie".
Un industrialotto, un caro amico valdostano che ha una impresa di
qualsiasi genere, arriva ad una certa età sul punto di andare in
pensione, il figlio si sta laureando, l'impresa comincia a
zoppicare, presa la laurea il figlio, nominato direttore e comunque
con mansioni manageriali all'interno della propria azienda, dopo un
anno il ragazzo in questione è pronto per accedere alla qualifica
di dirigente regionale. Supponiamo che sia il solo partecipante,
che ci sia un bisogno folle di dirigenti in quel settore, mi sembra
che sia ancora debole l'emendamento presentato da Lanivi.
Noi crediamo che per "tagliare la testa al toro", così come per
tutti gli altri requisiti previsti dagli altri punti vengono
richieste esperienze di cinque anni, con questo emendamento
proponiamo che anche in questo settore venga richiesta almeno una
esperienza di cinque anni.
Presidente Ha chiesto la parola il Presidente della Giunta, Dino
Viérin.
Viérin D. (UV) Simplement pour préciser, quant à l'amendement
présenté par M. Lanièce, qu'il est impossible d'accueillir cette
adjonction, compte tenu des dispositions qui ont été établies par
le décret n° 29/93, pour ce qui est des critères d'accès "alla
qualifica di dirigente". C'est un principe qui a été établi au
premier alinéa de cet article 28, où il est établi que "l'accesso
avviene per concorso per esami, indetto dalle singole
amministrazioni", et il est précisé que "l'accesso alla qualifica
di dirigente delle amministrazioni statali, anche ad ordinamento
autonomo, avviene per concorso per esami, eccetera...".
C'est pour cette raison qu'on a inséré à l'article 16 cette
modalité d'accès à la fonction de dirigeant.
Presidente Il Consigliere Lanièce accetta di ritirare
l'emendamento? Grazie, Consigliere.
Viene ritirato l'emendamento Lanièce, mentre rimane
l'emendamento presentato dal Consigliere Marguerettaz. Ha chiesto
la parola l'Assessore al bilancio e finanze, Lévêque.
Lévêque (Ass.tec.) Solo per precisare, in relazione a quanto
evidenziato dal Consigliere Marguerettaz, che c'è una sostanziale
differenza in questa impostazione per quanto attiene ai requisiti
all'accesso, quindi la facoltà di partecipare ad un concorso per
esami, con quella che è la possibilità di accedere come incarico
esterno.
É pienamente giustificato il fatto che per nominare un esterno
si richiedano i requisiti per l'accesso più i cinque anni, perché
deve essere introdotto con una semplice nomina all'interno dell'
Amministrazione, mentre invece risulterebbe poco ragionevole oltre
che inopportuno richiedere cinque anni di dirigenza pubblica o
privata, per poter poi fare un concorso per diventare dirigente.
Questo creerebbe una forma di disincentivo che va contro la logica
di lasciare, nei limiti dei requisiti oggettivi e trasparenti, la
maggiore apertura possibile nel cimentarsi in quelle che sono le
prove concorsuali per accedere all'Amministrazione.
Se il caso limite, citato da Marguerettaz, può essere portato,
va anche evidenziato quello che vorrebbe dire introdurre cinque
anni di richiesta di dirigenza per poter fare il concorso come
forte disincentivo. Invece l'accesso in questo caso, prevedendo
l'anno di dirigenza, consente di contemperare alle esigenze di
esperienza di minimo di livello raggiunto con quelle che sono le
effettive necessità che poi il candidato al concorso dovrebbe poter
avere.
Per questo la proposta è quella di non accogliere l'emendamento
dei cinque anni.
Presidente Pongo in votazione l'emendamento proposto da
Marguerettaz ed altri.
Presenti: 33
Votanti e favorevoli: 6
Astenuti: 27 (Agnesod, Aloisi, Bavastro, Bich, Bionaz, Borre,
Chenuil, Dujany, Ferraris, Florio, Lanivi, Lavoyer, Louvin,
Mafrica, Mostacchi, Perrin C., Perrin G.C., Perron, Piccolo,
Riccarand, Rini, Squarzino, Stévenin, Vallet, Vicquéry, Viérin D.,
Voyat)
Presidente Pongo in votazione l'articolo 16.
Presenti: 33
Votanti e favorevoli: 27
Astenuti: 6 (Chiarello, Collé, Lanièce, Marguerettaz, Tibaldi,
Viérin M.)
Presidente All'articolo 17 vi sono due emendamenti della II
Commissione, che recitano:
Emendamenti La lettera b) del comma 2 è sostituita dalla
seguente:
"b) personale estraneo all'Amministrazione dotato di particolare
qualificazione e con adeguata esperienza gestionale, in possesso,
da almeno cinque anni, dei requisiti richiesti per l'accesso alle
qualifiche dirigenziali di cui all'articolo 16".
La lettera b) del comma 3 è sostituita dalla seguente:
"b) personale estraneo all'Amministrazione dotato di particolare
qualificazione e con adeguata esperienza gestionale, in possesso,
da almeno tre anni, dei requisiti richiesti per l'accesso alle
qualifiche dirigenziali di cui all'articolo 16".
Pongo in votazione gli emendamenti.
Presenti: 33
Votanti e favorevoli: 30
Astenuti: 3 (Chiarello, Lanièce e Tibaldi)
Presidente Pongo in votazione l'articolo 17 nel testo così
emendato:
Articolo 17 (Criteri per il conferimento degli incarichi
dirigenziali)
1. Gli incarichi di funzioni dirigenziali sono conferiti tenuto
conto:
a) della natura e delle caratteristiche delle attività da
svolgere, e dei programmi da realizzare;
b) della professionalità ed attitudine dimostrate nello
svolgimento di attività aventi rilievo agli effetti degli incarichi
da conferire;
c) della formazione culturale richiesta dalle funzioni, ivi
comprese le eventuali abilitazioni professionali;
d) dei risultati conseguiti nello svolgimento di funzioni
dirigenziali.
2. Gli incarichi di funzioni dirigenziali di primo livello sono
conferiti, nei limiti previsti dall'articolo 8, a:
a) personale della qualifica unica dirigenziale con cinque anni
di anzianità di servizio nella qualifica;
b) personale estraneo all'Amministrazione dotato di particolare
qualificazione e con adeguata esperienza gestionale, in possesso,
da almeno cinque anni, dei requisiti richiesti per l'accesso alle
qualifiche dirigenziali di cui all'articolo 16.
3. Gli incarichi di funzioni dirigenziali di secondo livello
sono conferiti, nei limiti previsti dall'articolo 8, a:
a) personale in possesso della qualifica unica dirigenziale con
almeno tre anni di anzianità di servizio nella stessa
qualifica;
b) personale estraneo all'Amministrazione dotato di particolare
qualificazione e con adeguata esperienza gestionale, in possesso,
da almeno tre anni, dei requisiti richiesti per l'accesso alle
qualifiche dirigenziali di cui all'articolo 16.
4. Gli incarichi di funzioni dirigenziali di terzo livello sono
conferiti, nei limiti previsti dall'articolo 8, a personale in
possesso della qualifica unica dirigenziale.
5. L'anzianità è determinata dalla data di inquadramento nella
qualifica unica dirigenziale o nella ex qualifica
vicedirigenziale.
6. Gli incarichi a personale estraneo all'Amministrazione sono
conferiti con contratti a termine di diritto privato. I relativi
compensi al lordo delle ritenute fiscali non possono eccedere il
trattamento economico di un dirigente di pari livello di funzioni
dirigenziali appartenente ai ruoli regionali.
7. Gli incarichi a personale estraneo di cui al comma 2, lett.
b), e al comma 3, lett. b), sono determinati nel limite massimo del
quindici per cento della dotazione organica della qualifica unica
dirigenziale.
Presenti: 33
Votanti e favorevoli: 30
Astenuti: 3 (Chiarello, Lanièce e Tibaldi)
Presidente All'articolo 18 vi sono vari emendamenti.
L'emendamento presentato dalla II Commissione recita:
Emendamento Dopo il comma 4 è aggiunto il seguente comma 5:
"5. Prima di procedere al conferimento degli incarichi
dirigenziali, la Giunta regionale individua i requisiti oggettivi
richiesti per ogni incarico, con riferimento ai criteri di cui al
comma 1, previa informazione alle organizzazioni sindacali".
L'emendamento presentato dai Consiglieri Marguerettaz e Viérin
Marco recita:
Emendamento Il comma 5 è così sostituito:
"I criteri per il conferimento e la revoca degli incarichi di
cui al presente articolo sono preventivamente stabiliti, con
deliberazione del Consiglio regionale, nel rispetto dei principi
contenuti nell'articolo 17, comma 1."
L'emendamento presentato dal Consigliere Squarzino Secondina
recita:
Emendamento All'articolo 18, al comma 5 (così come emendato
dalla II Commissione) aggiungere la frase:
"Nello stesso provvedimento sono indicati i criteri per la
revoca anticipata e per il mancato rinnovo degli incarichi".
L'emendamento presentato dai Consiglieri Lanièce e Tibaldi
recita:
Emendamento Articolo 18, aggiungere, alla fine dell'articolo, i
seguenti nuovi commi:
comma 5 - "I criteri per il conferimento e la revoca degli
incarichi di cui al presente articolo sono preventivamente
stabiliti, con deliberazione del Consiglio regionale, nel rispetto
dei principi contenuti nell'articolo 17 comma 1. Tali criteri,
prima della determinazione definitiva saranno oggetto di
informazione alle organizzazioni sindacali, seguita, su richiesta,
da incontro."
comma 6 - "Il personale della qualifica unica dirigenziale che
cessa dagli incarichi è assegnato ad altri incarichi del medesimo
livello, fatto salvo quanto previsto dall'articolo 22 comma 7."
Ha chiesto la parola il Consigliere Marguerettaz.
Marguerettaz (PpVA) Questo è l'articolo famoso, fra virgolette,
quello che è stato più oggetto di dibattito con una parte perlomeno
della dirigenza.
L'emendamento dice che alla Giunta spetta di individuare i
requisiti oggettivi prima del conferimento degli incarichi
dirigenziali. Riteniamo più opportuno che in questo comma, invece,
si inserisca il discorso che dà al Consiglio regionale il potere di
stabilire i criteri sia per il conferimento, ma soprattutto per la
revoca, dei medesimi incarichi.
Abbiamo pensato di inserirlo qui, perché è attorno all'articolo
18 che ruotava tutta la discussione.
Presidente Pongo in votazione l'emendamento della Commissione...
va bene per voi votare prima l'emendamento della Commissione? Ha
chiesto la parola il Consigliere Marguerettaz.
Marguerettaz (PpVA) Lei sa l'immensa fiducia che nutriamo nel
Presidente della Giunta, c'è un regolamento del Consiglio che lei
sempre con molta solerzia ha fatto rispettare...
Presidente ... allora votiamo per primo l'emendamento che più si
allontana dal testo.
Pongo in votazione l'emendamento del Consigliere
Marguerettaz.
Presenti: 33
Votanti e favorevoli: 9
Astenuti: 24 (Agnesod, Aloisi, Bavastro, Bich, Borre, Chenuil,
Dujany, Ferraris, Florio, Lanivi, Lavoyer, Louvin, Mafrica,
Mostacchi, Perrin C., Perrin G.C., Perron, Piccolo, Riccarand,
Rini, Stévenin, Vallet, Vicquéry, Viérin D.)
Presidente Pongo in votazione l'emendamento presentato dalla II
Commissione.
Presenti: 33
Votanti e favorevoli: 27
Astenuti: 6 (Chiarello, Collé, Lanièce, Marguerettaz, Tibaldi e
Viérin M.)
Presidente Viene ritirato l'emendamento dei Consiglieri Lanièce
e Tibaldi.
Pongo in votazione l'emendamento del Consigliere Squarzino
Secondina.
Presenti: 33
Votanti: 14
Favorevoli: 9
Contrari: 5
Astenuti: 19 (Agnesod, Aloisi, Borre, Chenuil, Dujany, Ferraris,
Lanivi, Lavoyer, Louvin, Mafrica, Perrin C., Perrin G.C., Perron,
Piccolo, Riccarand, Stévenin, Vallet, Vicquéry, Viérin D.)
Presidente Pongo in votazione l'articolo 18 nel testo così
emendato:
Articolo 18 (Conferimento degli incarichi dirigenziali)
1. Gli incarichi di funzioni dirigenziali di primo livello sono
conferiti dalla Giunta regionale con provvedimento motivato entro
sessanta giorni dalla sua nomina, all'inizio di ogni legislatura e
ad ogni successiva vacanza di incarico, per una durata determinata
e cessano in ogni caso al termine del mandato dell'organo che li ha
disposti.
2. Gli incarichi in posti di funzione dirigenziale di secondo e
terzo livello di cui all'articolo 14 sono conferiti con
provvedimento motivato della Giunta regionale su proposta,
rispettivamente, del dirigente di primo e secondo livello per un
periodo di tre anni o per la durata della struttura temporanea se
inferiore a detto termine.
3. Gli incarichi continuano ad essere esercitati dai titolari
fino al successivo conferimento.
4. Il provvedimento di incarico deve contenere l'indicazione dei
compiti che lo caratterizzano, dei poteri conferiti, compreso il
potere di firma, delle strutture e delle risorse di cui il
dirigente si avvale e dei soggetti ai quali deve rispondere.
5. Prima di procedere al conferimento degli incarichi
dirigenziali, la Giunta regionale individua i requisiti oggettivi
richiesti per ogni incarico, con riferimento ai criteri di cui
all'articolo 17, comma 1, previa informazione alle organizzazioni
sindacali.
Presenti: 33
Votanti e favorevoli: 26
Astenuti: 7 (Chiarello, Collé, Lanièce, Marguerettaz, Squarzino,
Tibaldi e Viérin M.)
Presidente Pongo in votazione l'articolo 19.
Presenti: 33
Votanti e favorevoli: 30
Astenuti: 3 (Chiarello, Lanièce e Tibaldi)
Presidente Pongo in votazione l'articolo 20.
Presenti: 33
Votanti e favorevoli: 30
Astenuti: 3 (Chiarello, Lanièce e Tibaldi)
Presidente Pongo in votazione l'articolo 21.
Presenti: 33
Votanti e favorevoli: 30
Astenuti: 3 (Chiarello, Lanièce e Tibaldi)
Presidente All'articolo 22 vi sono due emendamenti.
L'emendamento presentato dai Consiglieri Marguerettaz e Viérin
Marco recita:
Emendamento Sostituire così il comma 3:
"Con deliberazione del Consiglio regionale sono stabilite le
modalità di nomina e di funzionamento della Commissione di
valutazione. Il Consiglio stabilisce altresì i criteri ed i
parametri per il conferimento e la revoca degli incarichi di cui
all'articolo 18."
L'emendamento presentato dalla II Commissione recita:
Emendamento I commi 2 e 3 sono sostituiti dai seguenti:
"2. La Commissione di valutazione opera in posizione di
indipendenza e risponde alla Giunta regionale. É composta da
esperti esterni all'Amministrazione regionale, di cui uno designato
dall'Assemblea dei dirigenti regionali. Ad essa è assegnato
personale nell'ambito della dotazione organica
dell'Amministrazione. La Commissione di valutazione può avvalersi
di esperti in tecniche di valutazione e nel controllo di gestione,
compatibilmente con le risorse finanziarie disponibili nel bilancio
della Regione.
3. Con deliberazione del Consiglio regionale sono stabilite le
modalità di nomina e di funzionamento della Commissione di
valutazione e i criteri ed i parametri di riferimento per le
verifiche di cui al comma 1. La Commissione deve valorizzare il
momento del contraddittorio e deve offrire ai dirigenti l'occasione
e i tempi necessari per fornire le proprie valutazioni."
Pongo in votazione l'emendamento del Consigliere
Marguerettaz.
Presenti: 33
Votanti e favorevoli: 7
Astenuti: 26 (Agnesod, Aloisi, Bavastro, Bich, Bionaz, Borre,
Chenuil, Dujany, Ferraris, Florio, Lanivi, Lavoyer, Louvin,
Mafrica, Mostacchi, Perrin C., Perrin G.C., Perron, Piccolo,
Riccarand, Rini, Stévenin, Vallet, Vicquéry, Viérin D., Voyat)
Presidente Pongo in votazione l'emendamento della II
Commissione.
Presenti: 34
Votanti e favorevoli: 27
Astenuti: 7 (Chiarello, Collé, Lanièce, Linty, Marguerettaz,
Tibaldi, Viérin M.)
Presidente Pongo in votazione l'articolo 22 nel testo così
emendato:
Articolo 22 (Verifica dei risultati)
1. Al fine di verificare la realizzazione degli obiettivi e il
corretto funzionamento delle strutture è istituita la Commissione
di valutazione. Ad essa spetta:
a) promuovere la diffusione di sistemi di controllo per il
miglioramento dell'efficienza organizzativa;
b) verificare i costi di funzionamento, i rendimenti e la
gestione delle risorse assegnate;
c) verificare il rispetto delle norme e dei programmi.
2. La Commissione di valutazione opera in posizione di
indipendenza e risponde alla Giunta regionale. É composta da
esperti esterni all'Amministrazione regionale, di cui uno designato
dall'Assemblea dei dirigenti regionali. Ad essa è assegnato
personale nell'ambito della dotazione organica
dell'Amministrazione. La Commissione di valutazione può avvalersi
di esperti in tecniche di valutazione e nel controllo di gestione,
compatibilmente con le risorse finanziarie disponibili nel bilancio
della Regione.
3. Con deliberazione del Consiglio regionale sono stabilite le
modalità di nomina e di funzionamento della Commissione di
valutazione e i criteri ed i parametri di riferimento per le
verifiche di cui al comma 1. La Commissione deve valorizzare il
momento del contraddittorio e deve offrire ai dirigenti l'occasione
e i tempi necessari per fornire le proprie valutazioni.
4. La Commissione di valutazione ha accesso ai documenti
amministrativi e può richiedere informazioni alle strutture
regionali. I dirigenti trasmettono, per la verifica dei risultati
della gestione, alla Commissione di valutazione le relazioni
annuali sull'attività svolta dalle strutture cui sono preposti.
5. La Commissione di valutazione opera sulla base di programmi
annuali e in casi particolari su richiesta della Giunta regionale.
La valutazione tiene conto delle condizioni organizzative ed
ambientali, tempestivamente segnalate, in cui l'attività si è
svolta e di eventuali vincoli ed opportunità intervenute nella
disponibilità di risorse.
6. Il dirigente che riceva comunicazione di valutazione negativa
ha diritto di presentare osservazioni a giustificazione del proprio
operato e del risultato della gestione.
7. Qualora la valutazione evidenzi risultati negativi imputabili
ad incapacità gestionali, negligenze, gravi omissioni comportanti
danni per l'amministrazione o per gli utenti, la Giunta regionale
dispone, quando non vi sia già stata una precedente valutazione
negativa, l'assegnazione ad altro incarico. In presenza di una
precedente valutazione negativa, la Giunta regionale dispone il
collocamento in disponibilità per la durata massima di un anno, con
conseguente perdita del trattamento accessorio connesso alle
funzioni.
8. Qualora la valutazione negativa sia accertata nei confronti
di un dirigente assunto ai sensi dell'articolo 16, comma 3, e
dell'articolo 17, comma 2, lett. b), e comma 3, lett. b), la Giunta
regionale dispone la risoluzione del contratto.
Presenti: 34
Votanti e favorevoli: 27
Astenuti: 7 (Chiarello, Collé, Lanièce, Linty, Marguerettaz,
Tibaldi, Viérin M.)
Presidente Pongo in votazione l'articolo 23.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 24.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 25.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 26.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 27.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 28.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 29.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 30.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 31.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 32.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 33.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 34.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente All'articolo 35 vi è l'emendamento del Consigliere
Lanivi, che recita:
Emendamento Dopo il comma 7 è aggiunto il seguente comma 8:
"8. L'incarico di segretario particolare non è utile ai fini del
periodo richiesto dalla lettera a) del comma 2 dell'articolo
16".
Pongo in votazione l'emendamento.
Presenti: 34
Votanti e favorevoli: 31
Astenuti: 3 (Chiarello, Linty, Tibaldi)
Presidente Pongo in votazione l'articolo 35 nel testo così
emendato:
Articolo 35 (Segretari particolari)
1. Alle dirette dipendenze del Presidente del Consiglio
regionale, del Presidente della Giunta e degli Assessori è posto un
segretario particolare.
2. I segretari particolari coadiuvano gli organi di cui al comma
1 nella loro opera personale in quanto connessa con la loro carica
e possono essere delegati a rappresentarlo nelle relazioni interne
ed esterne.
3. I segretari particolari possono essere scelti tra il
personale regionale o fra personale estraneo all'Amministrazione
regionale, in possesso dei requisiti richiesti per l'assunzione
all'impiego regionale, fatta eccezione per il titolo di studio e
per il limite massimo di età.
4. L'incarico di segretario particolare è a tempo determinato e
comunque non superiore alla durata in carica degli organi che lo
hanno conferito.
5. L'incarico e l'eventuale revoca sono disposte, su proposta
degli organi di cui al comma 1, secondo le rispettive competenze,
dall'Ufficio di presidenza del Consiglio regionale e dalla Giunta
regionale.
6. Ai segretari particolari spetta il trattamento economico, di
base ed accessorio, previsto per la qualifica unica dirigenziale e
si applicano le norme di stato giuridico e contrattuali sul
rapporto di lavoro dei dipendenti regionali. Fino alla data di
sottoscrizione del primo contratto collettivo regionale dell'area
dirigenziale, ai segretari particolari è attribuito il trattamento
economico di base ed accessorio della qualifica
vicedirigenziale.
7. L'incarico di segretario particolare è incompatibile con
qualsiasi altro rapporto di lavoro dipendente pubblico o privato
retribuito nonché con concomitanti incarichi di studio e
consulenza.
8. L'incarico di segretario particolare non è utile ai fini del
periodo richiesto dall'articolo 16, comma 2, dalla lett. a).
Presenti: 34
Votanti e favorevoli: 31
Astenuti: 3 (Chiarello, Linty, Tibaldi)
Presidente Pongo in votazione l'articolo 36.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 37.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 38.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 39.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 40.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 41.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 42.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 43.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 44.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 45.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 46.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 47.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 48.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 49.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 50.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 51.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 52.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 53.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 54.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 55.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 56.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 57.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 58.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 59.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 60.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 61.
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente All'articolo 62 vi sono vari emendamenti.
L'emendamento della II Commissione recita:
Emendamento Dopo il comma 4 è aggiunto il seguente comma 4
bis:
"4bis. In sede di prima applicazione, e comunque non oltre il 31
dicembre 1998, ai concorsi per l'accesso alla qualifica unica
dirigenziale di cui all'articolo 16 è ammesso anche il personale
regionale inquadrato nell'ottava qualifica funzionale che abbia
compiuto cinque anni di effettivo servizio nella qualifica."
L'emendamento del Consigliere Lanivi, al comma 4 bis,
recita:
Emendamento Dopo le parole "...nella qualifica" aggiungere:
"nonché il personale regionale inquadrato nell'ottava qualifica
funzionale, in possesso del diploma di laurea."
Vi è poi l'emendamento sempre del Consigliere Lanivi al comma
5:
Emendamento Il comma 5 è sostituito dal seguente:
"5. Le disposizioni di cui agli articoli 16, 17 e 20 del capo II
del titolo II non si applicano ai posti di Capo e Vice Capo
Gabinetto, di Capo e Vice Capo Ufficio stampa della Presidenza
della Giunta regionale, di Direttore dell'Ufficio di collegamento e
di rappresentanza di Roma, di Commissario regionale presso la Casa
da gioco di Saint-Vincent, di Capo Ufficio informazione e stampa
della Presidenza del Consiglio regionale e di Direttore
dell'Agenzia regionale del lavoro in relazione alla natura del
rapporto fiduciario degli incarichi medesimi."
Vi è infine l'emendamento dei Consiglieri Marguerettaz e Viérin
Marco:
Emendamento Articolo 62, comma 4 bis, sostituire così:
"In sede di prima applicazione, e comunque non oltre il 31
dicembre 1998, ai concorsi per l'accesso alla qualifica unica
dirigenziale di cui all'articolo 16 è ammesso anche il personale
regionale inquadrato nell'ottava qualifica funzionale che abbia
compiuto cinque anni di effettivo servizio nella qualifica nonché
il personale regionale inquadrato nell'ottava qualifica funzionale
ed in possesso del diploma di laurea."
Ha chiesto la parola il Consigliere Marguerettaz.
Marguerettaz (PpVA) Per sollevare un po' il tono della calura
estiva potrei consigliare al collega Lanivi di ritirare il suo
emendamento, in modo che almeno uno dei miei passi...
Presidente Pongo in votazione l'emendamento della II
Commissione.
Presenti: 34
Votanti: 29
Favorevoli: 26
Contrari: 3
Astenuti: 5 (Chiarello, Lanièce, Linty, Squarzino, Tibaldi)
Presidente Pongo in votazione l'emendamento del Consigliere
Lanivi al comma 4 bis:
Presenti: 34
Votanti e favorevoli: 31
Astenuti: 3 (Chiarello, Linty, Tibaldi)
Presidente L'emendamento del Consigliere Marguerettaz è
decaduto. Pongo in votazione l'emendamento del Consigliere Lanivi
al comma 5:
Presenti: 34
Votanti e favorevoli: 30
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 62 nel testo così
emendato:
Articolo 62 (Disposizioni transitorie per la dirigenza)
1. La Giunta regionale, successivamente alla riorganizzazione
delle strutture regionali, di cui agli articoli 6 e 7 provvede
a:
a) inquadrare il personale titolare di qualifiche dirigenziali e
vicedirigenziali nella qualifica unica dirigenziale;
b) predisporre l'albo dei dirigenti di cui all'articolo 20;
c) individuare nella dotazione organica i posti di dirigente in
relazione ai livelli di funzioni dirigenziali di cui all'articolo
14;
d) conferire gli incarichi nei posti di cui alla lettera c)
secondo i criteri e le modalità di cui agli articoli 17 e 18.
2. Il personale titolare di qualifiche dirigenziali conserva ad
personam la propria qualifica di dirigente e di vicedirigente fino
all'adozione, da parte della Giunta regionale, dei provvedimenti di
cui al comma 1. Nella nuova qualifica unica il personale
appartenente all'ex qualifica di dirigente precede quello
appartenente all'ex qualifica di vicedirigente secondo l'ordine di
iscrizione nei ruoli di provenienza.
3. In sede di primo conferimento degli incarichi di cui al comma
1, al personale titolare, all'entrata in vigore della presente
legge, della qualifica di dirigente sono conferiti prioritariamente
e nel rispetto dei criteri di cui agli articoli 17 e 18 gli
incarichi di cui all'articolo 14, commi 2 e 3.
4. Il personale di cui al comma 2 mantiene il trattamento
economico in godimento alla data di entrata in vigore della
presente legge fino alla data della sottoscrizione del primo
contratto collettivo dell'area dirigenziale. Fino a tale ultima
data, al personale che accede alla qualifica unica dirigenziale
prevista dal titolo II, capo II, compete il trattamento economico
in atto previsto per la qualifica di vicedirigente.
5. In sede di prima applicazione, e comunque non oltre il 31
dicembre 1998, ai concorsi per l'accesso alla qualifica unica
dirigenziale di cui all'articolo 16 è ammesso anche il personale
regionale inquadrato nell'ottava qualifica funzionale che abbia
compiuto cinque anni di effettivo servizio nella qualifica, nonché
il personale regionale inquadrato nell'ottava qualifica funzionale,
in possesso del diploma di laurea.
6. Le disposizioni di cui agli articoli 16, 17 e 20 del capo II
del titolo II non si applicano ai posti di Capo e Vice Capo
Gabinetto, di Capo e Vice Capo Ufficio stampa della Presidenza
della Giunta regionale, di Direttore dell'Ufficio di collegamento e
di rappresentanza di Roma, di Commissario regionale presso la Casa
da gioco di Saint-Vincent, di Capo Ufficio informazione e stampa
della Presidenza del Consiglio regionale e di Direttore
dell'Agenzia regionale del lavoro, in relazione alla natura del
rapporto fiduciario degli incarichi medesimi.
7. I segretari particolari che alla data di entrata in vigore
della presente legge non abbiano un rapporto di lavoro dipendente
con l'Amministrazione regionale conservano l'incarico fino alla
cessazione dell'organo cui sono assegnati.
Presenti: 33
Votanti e favorevoli: 29
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 63.
Presenti: 33
Votanti e favorevoli: 29
Astenuti: 4 (Chiarello, Lanièce, Linty, Tibaldi)
Presidente Pongo in votazione l'articolo 64.
Presenti: 33
Votanti e favorevoli: 29
Astenuti: 4 (Chiarello, Lanièce, Linty, Tibaldi)
Presidente All'articolo 65 vi è l'emendamento sostitutivo della
II Commissione:
Emendamento L'articolo 65 è sostituito dal seguente:
"Articolo 65
(Abrogazione di norme)
1. Sono abrogati:
a) le seguenti leggi regionali:
1) 21 agosto 1958, n. 3;
2) 23 agosto 1958, n. 5;
3) 30 ottobre 1958, n. 6;
4) 16 luglio 1960, n. 4;
5) 17 novembre 1960, n. 7;
6) 16 maggio 1961, n. 4;
7) 25 gennaio 1963, n. 2;
8) 9 maggio 1963, n. 10;
9) 27 agosto 1964, n. 15;
10) 11 maggio 1965, n. 5;
11) 11 novembre 1965, n. 23;
12) 29 luglio 1967, n. 18;
13) 27 dicembre 1967, n. 38;
14) 27 dicembre 1967, n. 39;
15) 11 marzo 1968, n. 7;
16) 2 settembre 1968, n. 12;
17) 14 aprile 1969, n. 7;
18) 27 agosto 1969, n. 9;
19) 30 agosto 1970, n. 20;
20) 13 novembre 1970, n. 31;
21) 15 novembre 1971, n. 18;
22) 30 dicembre 1971, n. 21;
23) 30 giugno 1972, n. 13;
24) 3 agosto 1972, n. 20;
25) 3 agosto 1972, n. 21;
26) 3 agosto 1972, n. 23;
27) 3 agosto 1972, n. 24;
28) 31 agosto 1972, n. 27;
29) 14 dicembre 1972, n. 42;
30) 14 dicembre 1972, n. 43;
31) 7 marzo 1973, n. 6;
32) 7 marzo 1973, n. 8;
33) 23 maggio 1973, n. 29;
34) 5 novembre 1973, n. 35;
35) 22 gennaio 1974, n. 5;
36) 22 gennaio 1974, n. 6;
37) 15 maggio 1974, n. 14;
38) 5 luglio 1974, n. 23;
39) 5 luglio 1974, n. 24;
40) 13 agosto 1974, n. 32;
41) 13 agosto 1974, n. 33;
42) 8 novembre 1974, n. 36;
43) 11 novembre 1974, n. 42;
44) 10 dicembre 1974, n. 46;
45) 18 aprile 1975, n. 9;
46) 18 aprile 1975, n. 10;
47) 18 aprile 1975, n. 11;
48) 22 aprile 1975, n. 14;
49) 7 maggio 1975, n. 17;
50) 7 maggio 1975, n. 18;
51) 3 giugno 1975, n. 23;
52) 4 agosto 1975, n. 35;
53) 4 agosto 1975, n. 36;
54) 21 gennaio 1976, n. l;
55) 9 giugno 1976, n. 18;
56) 19 luglio 1976, n. 24;
57) 23 novembre 1976, n. 53;
58) 21 febbraio 1977, n. 14;
59) 9 maggio 1977, n. 27;
60) 9 maggio 1977, n. 29;
61) 16 giugno 1978, n. 32;
62) 16 giugno 1978, n. 33;
63) 12 dicembre 1978, n. 63;
64) 19 dicembre 1978, n. 67;
65) 4 giugno 1979, n. 33;
66) 5 giugno 1979, n. 35;
67) 12 giugno 1979, n. 36;
68) 18 giugno 1979, n. 41;
69) 20 giugno 1979, n. 43;
70) 22 dicembre 1980, n. 59;
71) 30 gennaio 1981, n. 7;
72) 5 novembre 1981, n. 68;
73) 15 luglio 1982, n. 28;
74) 14 maggio 1982, n. 7;
75) 15 luglio 1982, n. 29;
76) 3 maggio 1983, n. 18;
77) 28 maggio 1985, n. 39;
78) 12 agosto 1987, n. 74;
79) 9 agosto 1989, n. 63;
80) 3 aprile 1991, n. 13;
81) 26 maggio 1993, n. 47;
b) il regolamento regionale 20 novembre 1960.
2. Sono inoltre abrogate le seguenti disposizioni:
a) gli articoli 11, 69, 71, 72 comma 2, 73, 74, 79, articolo 94
commi 3, 4, 5 e 6, 95 comma 1, 97, 98, 99, 101, 102, 105, 106, 107,
108, 109, 119, 120, 121, 122, 123, 125, 132, 134, 137 comma 7, 140,
169, 177 commi 3 e 4, 182, 185 comma 2, 214, 215, 216, 217, 218,
219 della legge regionale 28 luglio 1956, n. 3;
b) la legge regionale 10 novembre 1966, n. 13, tranne l'articolo
1 limitatamente alle modificazioni degli articoli 75, 82, 145, 177
commi 1 e 5, 180, 181, 183, 184, 191 e 192 della legge regionale
3/1956;
c) all'articolo 1 della legge regionale 10 novembre 1966, n. 13,
limitatamente alla modificazione dell'articolo 163 della legge
regionale 3/1956 sono abrogate nelle lett. a), b) e c), in
applicazione del comma 1 dell'articolo 40, le parti che si
riferiscono alla rappresentanza del personale da parte delle
organizzazioni sindacali;
d) la legge regionale 26 giugno 1972, n. 11, tranne gli articoli
1, 2 e 3;
e) gli allegati A e B alla legge regionale 5 aprile 1973, n.
15;
f) la legge regionale 14 maggio 1976, n. 17, tranne l'articolo
1;
g) gli allegati A, B e C alla legge regionale 11 agosto 1976, n.
36;
h) la legge regionale 3 maggio 1977, n. 25, tranne l'articolo
1;
i) l'articolo 3, comma 3 e gli articoli 9, 10, 12 commi 7 e 8
della legge regionale 11 novembre 1977, n. 66;
l) gli articoli 1, 3, 6 e 7 della legge regionale 9 febbraio
1978, n. 1;
m) la legge regionale 20 giugno 1978, n. 42, tranne gli articoli
2 e 4;
n) la legge regionale 24 gennaio 1979, n. 4, tranne l'articolo
3;
o) l'articolo 1 della legge regionale 3 aprile 1979, n. 15;
p) la lett. m) del comma 1 dell'articolo 1 e la lett. n) del
comma 1 dell'articolo 3 della legge regionale 7 dicembre 1979, n.
66;
q) la legge regionale 27 dicembre 1979, n. 79, tranne l'articolo
1;
r) la legge regionale 28 dicembre 1979, n. 85, tranne l'articolo
1;
s) la legge regionale 30 aprile 1980, n. 18, tranne gli articoli
4, 28, 29, 34, 36, 38 e 39;
t) la legge regionale 10 dicembre 1980, n. 49, tranne gli
articoli 8, 9, 14 e 16;
u) la legge regionale 22 giugno 1981, n. 34, tranne gli articoli
6 e 7;
v) la legge regionale 11 agosto 1981, n. 58, tranne l'articolo
3;
z) la legge regionale 24 agosto 1982, n. 48, tranne gli articoli
2 e 3;
aa) la legge regionale 24 agosto 1982, n. 62, tranne l'articolo
1;
bb) la legge regionale 18 febbraio 1983, n. 4, tranne gli
articoli 1 e 3;
cc) gli articoli 8, 9, 10 e 13 della legge regionale 10 maggio
1983, n. 32;
dd) l'articolo 2 della legge regionale 26 aprile 1984, n.
12;
ee) gli articoli 1, 2, 3, 5, 40, 49, 50, 51, 52, 53 e 54 e gli
allegati A, B, C, D ed E alla legge regionale 21 maggio 1985, n.
35;
ff) gli articoli 3 e 4 della legge regionale 16 settembre 1986,
n. 54;
gg) la legge regionale 29 gennaio 1988, n. 11, tranne gli
articoli 2, comma 1 per la parte relativa alla modificazione del
comma 1 dell'articolo 39 della legge regionale 3/1956 e comma 2,
articoli 5, 6 e 7;
hh) la legge regionale 19 febbraio 1988, n. 13, tranne gli
articoli 1, 6 e 7;
ii) gli articoli 2, 4, 5, 6 e 19 della legge regionale 24
ottobre 1989, n. 68;
ll) gli articoli 1 commi 2, 3 e 4, 2, 5, 26, 28, 29, 30, 31 e 32
e l'allegato C alla legge regionale 29 maggio 1992, n. 19;
mm) i commi 4 e 5 dell'articolo 5 della legge regionale 19
agosto 1992, n. 42.
3. Sono di conseguenza abrogati tutti i riferimenti alle leggi
regionali o a loro parti, articoli, commi, di cui ai commi 1 e
2.
4. Sono comunque abrogate le disposizioni di legge o di
regolamento regionale incompatibili con la presente legge."
Presenti: 33
Votanti e favorevoli: 29
Astenuti: 4 (Chiarello, Lanièce, Linty, Tibaldi)
Presidente All'articolo 66 vi è l'emendamento sostitutivo della
II Commissione che recita:
Emendamento L'articolo 66 è sostituito dal seguente:
"Articolo 66
(Delegificazione)
1. Le disposizioni di cui agli articoli 72 comma 1, 75, 76, 77,
78, 80, 81, 82, 83, 84, 85, 86, 87, 89, 90, 91, 92, 93, 94 commi 1
e 2, 95 commi 2, 3 e 4, 96, 110 della legge regionale 28 luglio
1956, n. 3, l'articolo 2 della legge regionale 9 febbraio 1978, n.
1, l'articolo 3 della legge regionale 3 aprile 1979, n. 15, gli
articoli 6 e 7 della legge regionale 21 maggio 1985, n. 35, gli
articoli 3 e 4 della legge regionale 29 maggio 1992, n. 19, la
legge regionale 16 dicembre 1992, n. 70 e tutte le disposizioni di
legge regionale in materia di titoli di studio e requisiti per
l'accesso a posti degli organici dell'Amministrazione regionale
cessano di avere vigore alla pubblicazione del regolamento di cui
all'articolo 31 e comunque non oltre un anno dall'entrata in vigore
della presente legge.
2. Con l'adozione del provvedimento di cui all'articolo 6 e dei
conseguenti provvedimenti di cui all'articolo 8 cessano di avere
vigore tutte le disposizioni di legge regionale in materia di
istituzione di servizi o uffici o di strutture comunque denominate
dell'Amministrazione regionale e di attribuzione delle relative
competenze.
3. A decorrere dalla data di entrata in vigore del regolamento
di riordino degli organismi collegiali di cui all'articolo 11
cessano di avere vigore tutte le disposizioni di legge regionale
relative sia all'istituzione che all'attribuzione delle competenze
degli organismi collegiali dell'Amministrazione regionale.
4. A far data dall'adozione del codice di comportamento di cui
all'articolo 53, comma 7, cessano di avere vigore tutte le
disposizioni di legge regionale rientranti nella materia
disciplinata dall'articolo 53.
5. Salvo che per le materie di cui all'articolo 3 gli accordi
sindacali recepiti secondo le procedure di cui alla legge regionale
9 agosto 1989, n. 63 (Normativa in materia di contrattazione
collettiva), e le norme generali e speciali del pubblico impiego,
vigenti alla data di entrata in vigore della presente legge e non
esplicitamente abrogate, costituiscono, limitatamente agli istituti
del rapporto di lavoro, la disciplina di cui all'articolo 2, commi
3 e 4. Tali disposizioni sono inapplicabili a seguito della
stipulazione dei contratti collettivi disciplinati dalla presente
legge in relazione ai soggetti ed alle materie dagli stessi
contemplate.
6. A far data dalla stipulazione del primo contratto collettivo
regionale che contenga una disciplina sostitutiva di quella
legislativa, ai dipendenti di cui all'articolo 1, comma 1, non si
applicano le disposizioni di cui agli articoli 126, 127, 128, 136,
137 commi 1, 2, 3, 4, 5, 6, 8, 9, 10, 11, 12, 13, 138, 139, 141,
142, 143, 144, 145, 146, 147, al capo VII, agli articoli 166, 167,
168, 170, 171, 172, 173, 174, 175, 176, 177 commi 1, 2, 5 e 6, 178,
179, 180, 181, 183, 184, 185 commi 1, 3, 4 e 5, 186, 187, 188, 191,
192, 193, ai titoli VI e VII della legge regionale 3/1956, agli
articoli 4, 28, 29, 34, 36, 38 e 39 della legge regionale 30 aprile
1980, n. 18, alla legge regionale 12 maggio 1986, n. 23 e le
disposizioni ad esse collegate. Dalla stessa data sono abrogate
tutte le restanti disposizioni in materia di stato giuridico ed
economico del personale regionale incompatibili con le disposizioni
della presente legge."
Presenti: 33
Votanti e favorevoli: 29
Astenuti: 4 (Chiarello, Lanièce, Linty, Tibaldi)
Presidente Ha chiesto la parola per dichiarazione di voto il
Vicepresidente, Viérin Marco.
Viérin M. (PpVA) Per ribadire quanto già espresso nella
discussione generale di questo provvedimento, e cioè concordiamo
sulle finalità di questa proposta e lo abbiamo dimostrato anche nel
votare vari articoli del disegno di legge in oggetto. Diamo anche
atto che, rispetto al testo originario, sono avvenuti in aula dei
cambiamenti importanti.
Rimangono comunque le nostre perplessità soprattutto rispetto
alla categoria dirigenziale.
Il Presidente prima nella risposta che mi ha dato, mi ha
rimproverato di aver toccato solo questo aspetto, però è l'aspetto
più importante per quanto espresso anche dal mio collega
Marguerettaz, perché è comunque la testa di una buona
amministrazione.
Riscontriamo che manca la previsione di criteri oggettivi per il
conferimento e la revoca degli incarichi, che per la chiamata di
esterni a ricoprire gli incarichi dirigenziali sono previsti solo
dei requisiti generici e che si prevede la possibilità di azzerare
gli incarichi dirigenziali senza aver prima accertato se gli
interessati abbiano o no raggiunto gli obiettivi assegnatigli;
questo va in contrasto alla legge-delega n. 421/92.
Con questo non voglio dire che voteremo contro a questo
provvedimento, ma il nostro voto sarà un voto di astensione proprio
per vedere se quanto detto dal Presidente della Giunta si avvererà
nei futuri due anni di lavoro.
Presidente Pongo in votazione la legge nel suo complesso.
Presenti: 32
Votanti e favorevoli: 25
Astenuti: 7 (Chiarello, Collé, Lanièce, Linty, Marguerettaz,
Tibaldi, Viérin M.)
Il Consiglio approva
