Classificazione
ASSISTENZA SOCIALE
Assistenza socio-sanitaria



Oggetto del Consiglio n. 1432 del 21 ottobre 2010 - Resoconto
OGGETTO N. 1432/XIII - Disegno di legge: "Approvazione del
Piano regionale per la salute e il benessere sociale
2011/2013".
Articolo 1
(Approvazione del Piano)
1. Ai sensi dell'articolo 2 della legge regionale 25 gennaio
2000, n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione), è approvato il Piano regionale per la salute e il
benessere sociale 2011/2013, allegato alla presente legge.
Articolo 2
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegato
(omissis)
Président
- Nous sommes en discussion générale sur le
point 24.1 à l'ordre du jour.
La parole au Conseiller Maquignaz.
Maquignaz (UV)
- Grazie Presidente. Colgo l'occasione per
ringraziare innanzitutto tutti i colleghi della V Commissione per
il lavoro svolto in questo periodo per l'approvazione del piano
regionale per la salute e il benessere sociale 2011-2013, il
documento più importante della legislatura in materia di welfare
regionale.
Com'è noto, le politiche di welfare, oltre che sulla certezza di
un lavoro e di una casa, impattano fortemente sul diritto alla
salute, sulla prevenzione, sulle cure e sulla tutela delle persone,
specie di quelle più deboli, particolarmente attraverso i servizi
sociali a essi rivolti. Ed è per questo che occorre dare massima
rilevanza a questo documento programmatorio, consapevoli che il
periodo in cui scaturisce chiama tutti noi a svolgere, con grande
responsabilità, il ruolo che ricopriamo in quest'aula come
rappresentanti di tutti i valdostani.
Le fasi che hanno portato alla versione concordata con la
commissione sono state senza dubbio condizionate dall'avvicendarsi
di notizie e documenti che dal Governo di Roma creavano incertezze
e perplessità sulle capacità di autodeterminazione delle politiche
sanitarie e sociali nella nostra Regione, almeno per come fino ad
oggi questo è accaduto. Questo clima è stato da noi avvertito
in
primis
nella presentazione dell'Assessore, ma anche nel corso
delle numerose audizioni che si sono svolte fra il 2 luglio e il 5
ottobre e che hanno visto succedersi esponenti del settore
sanitario, sociale, rappresentanze di cittadini e operatori,
esponenti del mondo del volontariato; in tutti la preoccupazione è
stata quella di poter mantenere quanto più inalterati possibile
rispetto ad oggi i livelli di garanzia e di assistenza delle
prestazioni rese, anche a fronte di una flessione delle risorse
finanziarie disponibili.
La Valle d'Aosta da sempre ha rivolto grande attenzione alla
persona e alla famiglia, valorizzando i bisogni di una piccola
comunità anche quando i piccoli numeri e le mancate economie di
scala inducevano a scelte certamente non sostenibili in altre
Regioni. Il nostro welfare regionale ha sempre cercato di essere
efficace pur con costi ragguardevoli, garantista com'è dei bisogni
di tutti con servizi e prestazioni superiori alla media e talvolta
quasi personalistici per venire incontro in ogni fase della vita ad
ogni singola persona, ad ogni singolo bisogno.
Non posso quindi non riferire a quest'aula il senso di
responsabilità e di onestà intellettuale che ho riscontrato in chi
ha ruolo di governo in materia di welfare regionale, e anche delle
persone che hanno lavorato a questo documento e che abbiamo
incontrato nel predisporre un piano che fosse, da un lato, attento
all'evolversi dei bisogni dei valdostani, dall'altro, sostenibile e
duraturo nel tempo, con attenzione agli sprechi, alle
razionalizzazioni possibili, alle riorganizzazioni funzionali senza
incidere sulla qualità dei servizi resi. Non serve, credo, che
ricordi a questo Consiglio che i piani sanitari di molte Regioni in
questo momento stanno operando tagli e riduzioni nei livelli di
assistenza, esponendo le persone meno facoltose al rischio di una
mancata risposta ai loro bisogni, oppure Regioni in cui il
baricentro del welfare inizia a spostarsi sul settore privato, in
particolare per alcune prestazioni come quelle riabilitative dove
solo chi ha i mezzi trova comunque una risposta al suo bisogno. La
Valle d'Aosta non ha operato questa scelta e l'alto costo pro
capite sostenuto è per mantenere più ampia possibile la protezione
sociale e offrire servizi di qualità più elevata ai propri
cittadini.
Leggendo quindi il piano, colpisce l'originalità della sua
architettura, inedita, proprio come la fase che ci troviamo a
vivere, e come la risposta che dobbiamo mettere in campo per
governarla, attenta ad incentrare l'attenzione non
sull'organizzazione del Servizio sanitario regionale, quanto sulle
tipologie di bisogno, sulle caratteristiche del portatore del
bisogno e sul territorio in cui nasce: un territorio di montagna
che rende ancora più impraticabili i ragionamenti basati su costi e
fabbisogni standard che il Governo vorrebbe imporre a tutte le
Regioni.
Non posso inoltre non riferire che è stato da tutti riconosciuto
come valore aggiunto l'apertura a tutti per via telematica di un
documento fino a ieri riservato alle "stanze del potere" e a pochi
tecnici di settore, aperto invece oggi a tutti per spunti e
osservazioni critiche, suggestioni e dubbi, che ha generato nella
popolazione e negli operatori un patrimonio di esperienza da
ripetere e da sviluppare anche per il futuro, magari portando ad
emulazione ambiti dell'Amministrazione regionale anche diversi da
quello della sanità. Abbiamo ascoltato i molti che sono stati uditi
in commissione con grande attenzione e rispetto per tutte le
posizioni; abbiamo chiesto loro se è possibile riprodurre un
documento scritto, utile ad una valutazione e ad arricchire il
testo originario di ulteriori elementi inizialmente non previsti o
meno curati. Abbiamo trovato una generale disponibilità ed apertura
sia da parte dei propositori, sia da parte degli estensori, e si è
comunque rivelato un percorso utile quello del confronto leale su
processi programmatori che interessano, su temi rilevanti come
salute e benessere sociale, tutti i valdostani.
È stato fatto notare da molti che il momento di verifica e
quindi di pieno consenso per questo documento non può essere oggi,
ma sarà di volta in volta quello della concretizzazione delle
diverse operatività in sede di atti legislativi o amministrativi
successivi. Tengo a precisare che anche la bozza di piano sanitario
nazionale - che in questi giorni è inviata alle Regioni per un
parere - assume le stesse caratteristiche di programmazione alta,
cioè di indirizzi prioritari senza che da questi discenda un
percorso di specifiche attuative: ciò perché sarà solo in una
situazione a regime che sarà possibile declinare priorità e azioni
in progetti attuativi concreti. Voglio qui affermare che sul
documento ci sarà il lavoro attento della commissione che ha già
ricevuto da parte dell'Assessorato piena disponibilità a confronti
e collaborazioni, dato che è nell'interesse di tutti che
l'operatività concreta delle azioni di questo piano si compia con
la massima efficacia ed efficienza, coerentemente con l'approccio
di una programmazione il più possibile partecipata, come il piano
auspica.
Per terminare, voglio riferire ciò che più ho apprezzato in
questo documento e che ne caratterizza anche la novità di
approccio. Ho senz'altro visto come una novità pregevole l'invito a
forme di alleanze responsabili fra tutti gli attori del sistema
sociosanitario: enti locali, organizzazioni sindacali, volontariato
e cittadini, che certamente richiedono lo sviluppo di competenze,
come suggerisce molto opportunamente la direttrice numero cinque.
Ho molto apprezzato la continuità con lo sviluppo di tutte le forme
integrate di assistenza che si erogano sul territorio come
contrapposte a quelle ospedaliere, proprio perché credo che i
prossimi anni dovremo sempre più fronteggiare problemi legati alla
cronicità e alla non autosufficienza. In questo tutto ciò che il
piano riuscirà a produrre per mantenere quanto più possibile le
persone a domicilio, anche prevedendo forme di aiuto alla famiglia,
rappresenta un grande valore umano che, in una piccola comunità
come la nostra, ha un forte richiamo culturale, dato che la gente
di montagna è restia a manifestare aiuto e mantiene un antico
pudore verso la malattia e la sofferenza vissute con grande
dignità.
Mi collego a questo per esprimere particolare apprezzamento
all'iniziativa denominata
Assistant de hameau
, una figura
d'altri tempi resa quasi istituzionale in quelli di oggi, nei
villaggi delle nostre montagne, dove una persona che faccia da
figura di riferimento può senza dubbio prevenire, accompagnare e
risolvere diverse forme di problema. Ho apprezzato lo sforzo verso
la semplificazione e le forme di prossimità ai cittadini, che
sempre più devono diventare esperti nel compilare moduli
articolati, non certo sempre adatti a persone di ogni classe
sociale, e devono spostarsi da vallate laterali anche solo per il
pagamento di un ticket. Ho apprezzato, infine, in modo particolare
l'approccio sulla fragilità.
Solitamente nei piani si trova una sezione sulla disabilità,
sulla non autosufficienza o sulla primissima infanzia, ma credo che
parlare di "fragilità" sia un modo più corretto e completo per
considerare questa, ma anche tutte le altre situazioni in cui la
vita per una serie di vicissitudini indebolisce le risorse fisiche,
materiali o spirituali di una persona e di una famiglia, e ciò può
accadere per un periodo limitato o, purtroppo, fino alla fine della
vita. La fragilità così descritta, inclusiva di tutte le sue forme,
guarda al bisogno, non alla tipologia di utente che ne è portatore,
dimostrando competenza, ma allo stesso tempo senso di umanità nella
capacità di risposta istituzionale. Grazie.
Président
- La parole au Conseiller La Torre.
La Torre (FA)
- Grazie Presidente.
Il piano regionale per la salute è uno strumento ed un argomento
così importante che necessita che si intervenga, e io cercherò di
farlo... mi scuserà l'Assessore, non ho una grande competenza
sanitaria, quindi cercherò di svolgere qualche riflessione anche
molto semplice, mi perdonerà se sarò impreciso... ma cercherò di
fare un approccio più da cittadino e anche da Consigliere
regionale, qual è il mio ruolo. Innanzitutto mi sembra corretto
complimentarmi con la commissione per il lavoro che ha svolto;
credo che abbia svolto un lavoro approfondito, e quindi gliene va
dato atto.
Voglio subito dire che il piano in sé è un buon piano,
certamente voterò a favore. È un piano che ha in sé un'alta
programmazione e dà degli indirizzi politici strategici senz'altro
importanti. Ho sentito in aula una serie di interventi molto
attenti e raffinati nell'analisi sociosanitaria, e do atto anche al
collega Rigo di aver fatto un intervento molto attento. Io forse
uscirò dal coro - poi non me ne abbia l'Assessore se, con
semplicità, metterò in evidenza qualche criticità - e parto da
un'altra riflessione. Non so se si ricorda, Assessore, quando una
volta si usava dire che "la salute non ha prezzo"; oggi potremmo
aggiungere che la salute non ha prezzo, ma in compenso ha dei costi
ben precisi... perché questa è la realtà del 2010! Questa
riflessione mi viene sentendo gli interventi dei colleghi ai quali
riconosco la profonda analisi sociosanitaria, ma che dimenticano un
aspetto centrale non solo in Valle d'Aosta, ma nel dibattito
politico di questo paese, ovvero: i costi della sanità. Non a caso
il federalismo fiscale centra prevalentemente tutta la sua azione
sul pareggio dei costi della sanità, anche perché sappiamo,
addirittura introducendo delle norme, che qualora una Regione, sei
mesi prima, non avesse i conti della sanità in pareggio, il
Presidente della Regione non si può più candidare! Quindi pensiamo
a che livello di minaccia riesce ad arrivare lo Stato per indurre
le Regioni ad avere dei costi precisi di sanità. Questo è
l'argomento che mi sembra sia sfuggito nella discussione di oggi,
perché è evidente che un piano di alta programmazione - nel quale
mi riconosco - deve anche essere
a latere
corroborato da
questa preoccupazione legata al federalismo fiscale; non ci
dobbiamo dimenticare che ogni azione che vogliamo mettere in campo
ha dei costi e sappiamo che il costo della sanità in tutte le
Regioni tende a lievitare. Credo che ci sia una tabella nelle prime
pagine in cui si vede che, se non di molto, anche nella nostra
Regione il costo tende a lievitare.
Allora la prima domanda che uno si deve fare è come pensiamo di
riuscire a garantire questo futuro di sanità e di qualità diffusa
per tutti in un quadro di costi che tendono ad aumentare, dove
prenderemo le risorse e se, invece, di risorse nuove non ne avremo,
dove taglieremo. Da qui la prima osservazione da fare, che le porgo
come osservazione critica, ma costruttiva, cioè dobbiamo anche
entrare in una politica - come indica lo Stato - di una visione dei
costi standard o, meglio, anche dei centri di costo, perché la
battuta facile che ho sentito fare anche da Formigoni - che si
vanta di avere una delle migliori sanità d'Italia - è quella: come
può essere che una Tac o un altro tipo di analisi costi in Sicilia
una cifra, a Roma ne costi un'altra e ad Aosta ne costi un'altra
ancora...
La domanda che pongo, siccome non so quanto costa ad Aosta una
Tac, mi piacerebbe capire come ci poniamo in questa ottica dei
costi standard - lo dico con una visione costruttiva del problema
-, perché sappiamo che una maggior spesa comunque conduce ad una
minore qualità. Infatti, siccome non possiamo aumentare la spesa
all'infinito, arriveremo ad un certo punto in cui non potremo più
aumentare la spesa e, per continuare a dare gli stessi servizi,
dovremo diminuire la qualità... è così! Allora, diventa difficile
per noi che abbiamo un handicap, perché abbiamo un handicap in
quanto la sanità di montagna costa di più, ma questo purtroppo è un
handicap. È un handicap perché alla fine, essendo l'Italia - fra
catena alpina e Appennini - per il 50 percento un paese di
montagna, non credo che noi verremmo considerati o particolarmente
favoriti in queste politiche di federalismo fiscale per il fatto di
aver le montagne... quindi corriamo il rischio che quello resterà
un handicap sulle nostre spalle.
Ecco che allora il vero messaggio che voglio darle è quello che
dobbiamo - e assolutamente non imputo a lei, anzi riconosco il buon
lavoro che fa - cambiare un po' la visione della sanità,
differenziando sicuramente per quel che riguarda l'aspetto
sociosanitario e portando avanti i migliori piani come quello che
oggi presentiamo, ma anche avendo una visione più amministrativa e
politica nel senso del nostro ruolo, tradurre tutto questo in
parametri precisi e concreti di costi, perché nel momento stesso in
cui noi approviamo un piano come questo e giustamente demandiamo
alla Giunta gli atti successivi necessari, la mia preoccupazione è
che poi la Giunta faccia bella figura e sappia già come poter
andare a mettere in atto tutte le politiche contenute qua dentro e
dove poter andare a trovare le adeguate risorse. In questo senso
credo che però nella nuova visione che si debba dare, ci debba
essere anche un nuovo attore che non può essere solo
l'Amministrazione, perché non si può dare tutto a tutti, e il nuovo
attore deve essere anche il cittadino, che deve assumersi anche un
senso di responsabilità.
Non ci dobbiamo dimenticare che il piano sanitario non si occupa
solo dei cittadini malati, ma si occupa per assurdo più dei
cittadini sani, perché chi ha dei modelli di vita sbagliati è
destinato a diventare un malato. Quindi quando parliamo di giovani
di 20 anni - tanto per dire un'età - che consumano droghe o fumano
o bevono molto alcol o altre cose... questo per quanto riguarda i
ragazzi, ma vale poi per i cinquantenni, eccetera... sono destinati
a diventare dei malati e questi malati poi dei malati cronici e
questo vuol dire un ulteriore incremento delle spese sanitarie.
Ecco che allora il modello di vita, cioè la responsabilità sul
modello di vita diventa uno degli elementi fondamentali per andare
a contenere quello che è lo sviluppo di una spesa pubblica che oggi
vediamo in ogni caso crescere.
All'interno di questo dobbiamo anche inserire i problemi legati
ad una globalizzazione non indifferente che comporta degli aggravi
della spesa pubblica non calcolabili, perché il rapporto che
abbiamo rispetto alle popolazioni extracomunitarie, l'impatto che
hanno sulla nostra spesa pubblica non è calcolabile, in quanto non
c'è una regola. Questo non lo dico come una osservazione critica,
semplicemente prendo atto. Non c'è una regola, perché siccome il
nostro Pronto soccorso è obbligato, giustamente, ad accogliere
chiunque, chiunque può venire al nostro Pronto soccorso: da Torino
potrebbero arrivare 50 persone che devono essere operate di
cistifellea e noi non possiamo mandarle indietro, perché non c'è
una regola! Questo impatto non sono fantasie che io le dico, perché
basta andare nei nostri ospedali, non solo del Piemonte, ma anche
della Valle d'Aosta, e lei verificherà che la presenza
extracomunitaria - che non discuto - è una presenza reale molto
forte. Non vengo adesso a dirle che addirittura dai paesi
extracomunitari vengono ad operarsi in Valle d'Aosta, ma mi creda
c'è un turismo di un certo tipo che ormai è in atto, però in realtà
è "una realtà", e anche questa va affrontata senza moralismi, senza
perbenismi, nel rispetto dell'identità delle persone, nel rispetto
anche cristiano dell'accoglienza, ma questa è un'identità che va
calcolata e che non può essere sottaciuta.
Prima di concludere, voglio fare ancora qualche osservazione che
spero sia presa nel modo corretto, perché continuo a dire non è, il
mio, un atteggiamento critico. La mia semplicità di cittadino, lo
dicevo già a Fosson quindi la tratto come trattavo Fosson,
assolutamente in modo imparziale... cioè se c'è una cosa che non
funziona nel nostro ospedale, quella è la zona prelievi e
laboratorio, ma vergogniamoci, è da terzo mondo! Io lo dicevo a
Fosson, è da terzo mondo la zona prelievi e laboratorio del nostro
ospedale! So che questo c'entra poco con il piano sanitario, ma
secondo me c'entra, perché un ospedale non è che deve essere un
albergo dove è tutto perfetto, i letti sono perfetti, le camere
sono perfette, i bagni sono puliti... non è un albergo un ospedale,
non è che io pago un cinque stelle, io pago un servizio sanitario
o, meglio, lo paga la comunità, lo pagano i cittadini. E il
servizio sanitario centrale di un ospedale è il laboratorio analisi
e la zona prelievi! Non esiste un medico, non esiste un'operazione,
non esiste nessun tipo di anamnesi che viene fatta senza aver prima
chiesto un prelievo o delle indicazioni di laboratorio. Me ne citi
una, non ce n'è una... la prima cosa che fanno in ospedale... sono
gli esami di laboratorio, sangue, e quant'altro, eppure...
quest'area è la Cenerentola dell'ospedale da 30 anni!
Fosson mi prendeva in giro dicendo: "tu sei quello degli schizzi
di sangue sulle pareti", perché una volta era partita una farfalla
ad un paziente ed avevo assistito, era partito uno schizzo di
sangue e... peccato che i prelievi si fanno affiancati uno ad uno,
poi chi non mi crede... basta andare la mattina alle 7 nel
sotterraneo, perché se fosse un privato l'USL non darebbe neanche
l'agibilità a quei locali! Allora io dico: siccome la centralità di
un ospedale moderno è il laboratorio... lo so che adesso lei mi
risponderà che la zona dei donatori di sangue diventerà... ma non è
sufficiente, Assessore, e glielo dico con amicizia, perché non si
può rinviare di anno in anno questa cosa! Mi va bene comprare
macchinari atomici e subatomici e stratosferici, ma non possiamo
pensare che ogni mattina 300-400 valdostani vanno a fare i prelievi
tutti in coda uno vicino all'altro e gli devi dire: tu cosa hai? Io
ho il PSA per la prostata. Tu cosa hai? Io devo fare questo...
insomma, non è possibile, non c'è neanche la privacy! E il
laboratorio sotto terra! Ma non è colpa sua, prendo la
responsabilità anch'io, faccio parte della maggioranza da anni,
però l'ho detto, è agli atti, continuo a dirlo... spero che
qualcuno qualche giorno faccia qualcosa!
Queste sono delle osservazioni molto semplici, più che altro
delle riflessioni che le voglio lasciare, e concludo dicendo che
sono convinto che il piano sia un buon piano, lo dico onestamente.
Certamente è un buon piano, concludo con il parere del Ministro
Fazio, per il quale si rileva l'opportunità che assuma impegni
precisi nell'adozione di indirizzi e nella definizione delle
tempistiche necessarie per guidare l'azienda sanitaria regionale
nel percorso di realizzazione degli obiettivi individuati.
Condivido, penso che sia d'accordo anche lei su questo. Stiamo
facendo grandi cose; le do anche dei meriti: stiamo portando avanti
la razionalizzazione delle strutture ospedaliere che sarà un
risparmio incredibile, sarà di una funzionalità eccezionale per i
cittadini. L'ospedale è di un'altissima qualità per tanti servizi,
mancano alcuni servizi... purtroppo per la cardiochirurgia
d'urgenza sappiamo che ci sono delle problematiche legate anche ai
numeri, le do atto di queste cose.
Penso solo una cosa: con il nostro bilancio regionale, con
l'impegno che ci mettiamo tutti - quindi le riconosco l'impegno -,
noi dobbiamo garantire ai valdostani il massimo possibile della
sanità e lo stiamo facendo, ma dobbiamo continuare su questa
strada. Non dobbiamo vergognarci di individuare le pecche. Lo so
che magari oggi ho fatto un intervento un po' strano, ci ho pensato
stamani quando mi sono alzato, non è che penso tanto, ma stamani ho
detto: non posso andare lì e non dire quello che penso, perché mi
creda - lo dico veramente in modo costruttivo - ci sono delle cose
che non funzionano. La zona prelievi non funziona. Non possiamo
rinviare di altri quattro-cinque anni quando abbiamo i nostri
concittadini lì. Se io riesco a farle fare qualcosa su quello, oggi
sono contento, perché tutto il resto sennò rientra in quella
visione perfetta di analisi sociosanitaria che alla fine la
vedranno i posteri. Io vorrei essere molto concreto e le chiedo
questo. Grazie.
Président
- La parole au Conseiller Lattanzi.
Lattanzi (PdL)
- Grazie Presidente. Devo dire che il
collega La Torre certamente non gli si può dire che non abbia il
senso della "concreticità", una cosa voleva, l'ha detta e se questo
riusciamo a portarlo a casa, dice lui... era per dire che la
concretezza è unita alla praticità.
Due parole anche a nome del gruppo del Popolo della Libertà, e
dico "due" perché la qualità e la quantità degli interventi che
abbiamo ascoltato fra ieri e questa mattina danno a questo piano
un'importanza e gettano su questo piano una luce che forse, al di
fuori di questo palazzo, è incomprensibile... ci si dovrebbe
chiedere come mai il Consiglio tra ieri e oggi ha voluto investire
molto tempo per commentare questo piano, che è un piano che avrebbe
potuto avere forse meno attenzione.
Credo che i gruppi consiliari abbiano voluto porre attenzione a
questo piano perché penso che tutti siamo consapevoli che su questo
piano si gioca una parte importante del benessere sociale e
sanitario della nostra comunità, perché sappiamo che tratta
tematiche molto sensibili nelle persone e nelle famiglie, in noi
stessi, come dice il collega Rigo, visto che siamo anche noi i
protagonisti dell'utilizzo di questo servizio.
Voglio dire che questo piano ha tutti i benefici e le lacune dei
piani teorici, dei piani cartacei, ha al suo interno uno studio
lungo e approfondito; si evidenziano, per chi ha avuto la fortuna
di leggere questo piano, come molti altri, peraltro... devo dire,
per chi ha letto i piani delle altre Regioni, che sostanzialmente
si allineano in termini di approfondimento, di analisi, di studio,
perché anche noi, come Valle d'Aosta, abbiamo dimostrato di avere
le competenze all'interno del nostro apparato sociosanitario per
redigere una prospettiva che, evidentemente, ha un indirizzo
politico.
Per quanto riguarda l'indirizzo politico non possiamo che
condividerlo, le direttrici che sono alla base di questo piano,
cioè il presidio dell'equità della salute, la garanzia e la
misurazione della qualità, le alleanze possibili e responsabili fra
tutti gli attori del sistema, l'orientamento alla semplificazione,
la valorizzazione delle competenze, la configurazione dell'ambito
territoriale, cioè tutte le direttrici, i pilastri che sono alla
base di questo piano sono pilastri che ci fanno dire che lo studio,
il pensiero che accompagnano questo piano, è un pensiero, è una
prospettiva, è una visione assolutamente condivisibile.
Dicevo che il piano ha, in sé, tutti i valori positivi della
prospettiva; io non condivido le critiche che ho sentito su questo,
in termini di assenza di obiettivi, mancanza di strategie
approfondite, identificazione delle barriere... no, io invece credo
che, anche facendo
business plan
, paragonando questo ad un
business plan
operativo, sotto l'aspetto della teoria gli
obiettivi sono identificati, le strategie sono definite,
l'individuazione delle barriere, dei cambiamenti dei costi sono
affrontate, l'allineamento anche dell'attuale sistema e
dell'attuale normativa rispetto a quello che c'è e a quello che
arriverà è preso in considerazione. Pertanto credo che sotto
l'aspetto teorico oggettivamente il piano non possa che non essere
condivisibile. Certo, rimane la sfida di mettere a terra, di
realizzare quelle che in teoria sono delle sfide assolutamente
condivisibili.
Per non replicare la condivisione di molti consiglieri che hanno
investito un po' del loro tempo per sostenere la condivisione di
alcuni punti, mi permetterò di porre solo un'attenzione su un
aspetto. Diceva il collega La Torre, e condivido totalmente, nella
parte iniziale del suo intervento, che la vera sfida è la
sostenibilità economica di questo piano; premesso che siamo
d'accordo sugli obiettivi, le strategie e le definizioni, i valori
di base per cui in teoria questo piano va bene, il vero processo su
cui noi, come Popolo della Libertà, ci permettiamo di focalizzare
l'attenzione, è la sostenibilità. La sostenibilità nel piano viene
messa in pericolo dalle normative che stanno cambiando, dallo
scenario legislativo, dal federalismo fiscale, dai centri di costo,
dai costi standard, da tutta una serie di sfide che sono in aperta
negoziazione con lo Stato, ma soprattutto con la nostra capacità di
rendere un'eccellenza ed una qualità voluta, sostenibile attraverso
il bilancio e, quindi, le risorse finanziarie.
Noi ci permettiamo di dire una cosa sola: è evidente che la
nostra sanità può aver raggiunto anche dei livelli accettabili,
così dice la popolazione nei ultimi sondaggi, di ritenere la sanità
valdostana non eccelsa - perché non siamo al San Raffaele di Milano
e quando ci sono delle cose gravi uno preferisce di andare in posti
di eccellenza -, ma sufficientemente positiva, per cui, se
dovessimo esprimerla con i voti, non è da nove, né da dieci, ma è
certamente un buon otto in termini di percepito della qualità del
servizio, pur con tutte le lacune che sono state anche da altri
colleghi evidenziate. Quello che però ci preme sottolineare è che
la sostenibilità non può passare esclusivamente attraverso
un'impostazione che cerchi di riconoscere nell'attuale bilancio e
nelle attuali risorse la sua sostenibilità, perché oggi approntiamo
il 15 percento delle risorse del nostro bilancio in generale, ma la
nostra sfida è aumentare la qualità, creare eccellenza mantenendo
dei costi sostenibili.
Ci permettiamo di dire una cosa sola: non dobbiamo dimenticare
da dove arrivano le risorse. Le risorse arrivano dal PIL e la
creazione del PIL è la vera sfida che ci può permettere di
immaginare che piani come questo... questo per i piani
sociosanitari, ma altri piani, quelli della creazione del lavoro,
dell'impresa, sono altrettanto fondamentali, perché non possiamo
ritenere l'isola del sociosanitario un comparto a sé, in quanto
sotto l'aspetto delle risorse è strettamente collegato al sistema
Valle d'Aosta. Un sistema che deve accettare e vincere delle sfide
che anzitutto sono quelle della creazione di economia e di valore
reale, dal quale, con i nostri nove decimi - auspichiamo che con il
federalismo fiscale nulla cambi -, si possa immaginare di avere
quelle risorse che oggi abbiamo e in che prospettiva dobbiamo
continuare ad avere, altrimenti tutte queste parole diventeranno
non solo delle pie illusioni, ma dei drammi feroci.
Noi abbiamo condiviso nell'analisi di questo piano due tematiche
importanti che dobbiamo affrontare: l'invecchiamento della
popolazione - quella valdostana è fra le più vecchie d'Italia e
d'Europa - e la sostenibilità di un servizio di assistenza
sociosanitario in una morfologia alpina che ha delle sue
complessità e dei costi. Il Presidente della Regione, nelle
settimane passate, ha più volte ricordato come il confronto con lo
Stato dovrà farsi sui costi reali e sui costi standard, sì, ma
aumentati dei costi reali per distribuire un servizio rispetto ad
altre Regioni, che in montagna ha dei costi diversi e non
sicuramente inferiori. Allora il progressivo invecchiamento della
popolazione e la morfologia del nostro territorio ci impongono di
destinare a questo settore, se vogliamo mantenere la realizzabilità
e la qualità di questo piano, ingenti risorse che non possiamo non
prevedere di recuperare esclusivamente attraverso un aumento del
PIL della Regione, che ci permetta di immaginare che i nove decimi
dell'IRPEF e dell'IVA in prospettiva non possano che crescere in
questa situazione.
Aggiungo un elemento, perché poi si cade sempre lì, parlando di
risorse: non dobbiamo dimenticare che la tendenza di tutta
l'Europa, Italia compresa, è una riduzione - e in Italia a maggior
ragione - del peso fiscale, quindi quando tutte le imprese -
stamani la Marcegaglia lo ribadisce - e tutti i cittadini chiedono
un abbassamento dell'aliquota IRPEF dal 43 medio al 42, 41 e magari
anche al 39, che potrebbe essere l'aliquota che in testa ci può
permettere di far sostenere le nostre aziende in termini
competitivi nel mondo, noi dobbiamo ragionare sul fatto che i
nostri nove decimi non saranno più sul 43, ma sul 39. Allora il 43
del PIL di oggi è una cifra, il 39 del PIL di oggi è una cifra
inferiore... se vogliamo avere la stessa cifra, o una cifra che
cresce, dobbiamo accettare la sfida di creare ricchezza vera,
economia reale in questo territorio.
Mi permetto di aggiungere questo elemento alle tante cose già
dette, per non ripetere cose già dette da altri colleghi su questo
piano, perché tutto questo straordinario strumento teorico ha un
suo punto debole: la chiara consapevolezza che il Governo deve
avere... non solo questo, perché qui parliamo di tre anni ancora di
Governo, ma probabilmente anche quello dei prossimi cinque, quindi
dei prossimi otto anni... i Governi che governeranno nei prossimi
otto anni dovranno accettare la sfida di creare ricchezza reale;
altrimenti, con un quadro internazionale che ci impone la riduzione
del debito e con la riduzione dell'IRPEF a livello nazionale, e
spostare le tasse sui consumi, non sarà sufficiente. Dobbiamo
ragionare su IVA, IRPEF e nove decimi, perché è lì la chiave delle
nostre risorse; tutto il resto potremmo dire: "chiacchiere e
parole".
Questa è la sfida che non è del solo Assessore alle politiche
sociosanitarie, ma è una sfida che l'intera Giunta e l'intera
maggioranza e l'intero Consiglio devono saper accettare, perché poi
ci sono quei provvedimenti che sono utili a creare ricchezza e che
ci permettono di immaginare di avere le risorse per rendere
realizzabili piani come questi. Piani che sono molto ambiziosi per
una piccola comunità come la nostra, perché noi cerchiamo
l'eccellenza, e nei piccoli numeri l'eccellenza inevitabilmente
porta costi, poiché è diverso fare la qualità dove si hanno grandi
numeri e grandi risorse, diverso è farlo con piccoli numeri, fare
qualità e fare eccellenza - lì ha ragione il collega La Torre -,
costa tantissimo. E perché si possa immaginare di rendere
sostenibile questa operatività teorica, dobbiamo accettare la sfida
della creazione di valore reale che è il motore di ogni
iniziativa.
Il bilancio non è neanche affrontabile se a monte non c'è
l'entrata e l'entrata più importante sono i nove decimi dell'IRPEF
e dell'IVA. Allora, da una parte dobbiamo immaginare che l'IVA che
incassiamo è in gran parte fra le aziende che producono in Valle
d'Aosta e il turismo che ci porta danaro di consumo, e quindi
quella è l'IVA, non abbiamo tante altre strade per prendere i nove
decimi dell'IVA, dobbiamo puntare sul portare IVA, cioè tassa da
valore aggiunto e non può che essere nell'industria che abbiamo -
esportazione dei beni fatturati con IVA - e consumi dei turisti che
vengono in Valle. Non è che ci sono tanti altri settori da cui
possiamo incassare l'IVA: produttività e valore d'impresa e
produttività e valore da turismo. L'IVA da importazione andrà a
finire e questo ce lo dobbiamo dire, perché il Trentino ha già
trovato un accordo con lo Stato che va in quella direzione... non
credo che la Valle d'Aosta possa trovare direzioni diverse. Si
tratta di trovare un accordo che ci faccia compensare nel breve
termine queste partite, ma noi dobbiamo essere in grado di creare
nuova IVA, che non sia più quella di sostituzione
dell'importazione, ma IVA da consumo vero e per avere i consumi
bisogna avere i valori aggiunti, per avere i valori aggiunti
bisogna avere le imprese, per avere le imprese bisogna fare
politiche di investimento sulla ricerca, sullo sviluppo e tutto
quello che coinvolge anche l'Assessore Pastoret.
Noi abbiamo una serie di assessorati che sono strategici per
creare valore, che a nostro avviso nel bilancio non hanno ancora
una completa considerazione, ma che sono strategici, perché sono
quelli che possono produrre i nove decimi dell'IRPEF e dell'IVA,
cioè le risorse per affrontare la sanità e i piani sociosanitari,
la scuola e la formazione, l'agricoltura che in questo momento è
più un'operazione di sostenibilità più che di impresa e di valore,
e tutte le politiche di costo di una comunità o perlomeno di
investimento, perché la formazione è investimento se trattata da
investimento e non da spesa fine a sé stessa; gli investimenti nel
benessere sociosanitario di una comunità sono investimenti, perché
se fatti bene ci portano ad una riduzione dei costi della spesa
sanitaria attraverso la prevenzione.
Quindi ci permettiamo, come Popolo della Libertà, più sensibili
e attenti alle questioni economiche, di porre l'attenzione sul
fatto che la sostenibilità di questo piano, come di tutti i piani
di investimento o di assistenza, si reggono sulla piena
consapevolezza che gli assessorati strategici per la creazione di
ricchezza siano considerati i motori della nostra economia e delle
nostre entrate. È evidente che questo deve vedersi non solo nelle
condivise "chiacchiere", ma nelle scelte che poi nel bilancio si
vanno a fare, e questo è un fronte che si dovrà aprire, su quanto
si debba tarare in termini di destinazione di risorse sugli
investimenti per creare valore rispetto a quelli che possono essere
i costi di brevi investimenti in prospettiva.
Un ripensamento ed un riequilibrio delle decisioni di bilancio
per quanto riguarda le spese e gli investimenti, a nostro avviso...
sono dieci anni che lo diciamo, non c'è nulla di nuovo... professor
Louvin non sorrida, non sto lanciando alcun messaggio di breve...
riteniamo sia inderogabile anche alla luce di questo come di molti
altri piani, quello della formazione di cui parleremo fra qualche
settimana con l'Assessore Laurent Viérin, quando andremo a misurare
la qualità della formazione dei nostri alunni e andremo a discutere
quanto sia importante investire nella formazione, perché con un
popolo ignorante non si va da nessuna parte. E saremo tutti
d'accordo, ci riempiremo le bocche di parole sontuose a comparto
stagno... peccato che a parole condivise poi le politiche di
sostegno a quei processi di investimento nei piani sociosanitari,
nei piani formativi, nei piani rurali e - chi più ne ha, più ne
metta - hanno tutte un unico comun denominatore: hanno bisogno dei
soldi e i soldi si creano sul mercato e noi un mercato reale non lo
abbiamo! È un mercato piccolo, che deve puntare sull'eccellenza e
non lo sta ancora facendo, se ne sta parlando. Io ricordo i
5.000.000 negli investimenti e nella ricerca: sono cifre risibili
quando poi si parla di 260-270.000.000 nella sanità piuttosto che
250.000.000 nella scuola, assolutamente cifre che non si possono
ridurre, anzi, bisognerebbe pensare come riuscire ad
aumentarle!
Questo secondo noi è il tallone di Achille di ogni tipo di
iniziativa, se culturalmente non affrontata con la consapevolezza
che ogni tipo di spesa o di investimento o piano che richiede la
nostra attenzione economica ha bisogno di risorse. Noi, su questo,
continueremo ad incalzare la maggioranza, per promuovere una
consapevolezza o, se vogliamo, una nuova consapevolezza che questa
comunità ha necessità di produrre ricchezza, perché dalla ricchezza
trae il suo bilancio, trae le proprie risorse per affrontare quelli
che chiamiamo "condivisi obiettivi e strategie" che possono essere
teoricamente assolutamente condivise.
Colgo l'occasione per citare il fatto che anche il Ministro
Fazio, che fra l'altro conosce molto bene la nostra comunità, ha
avuto modo di valutare e quindi ha mandato la nota che tutti
abbiamo ricevuto, dove anche lui dice che il piano sociosanitario
della Valle d'Aosta bene si integra - in termini di obiettivi,
strategie, definizioni delle prospettive - con il piano
sociosanitario nazionale e che non può che auspicare che questo
progetto per la nostra piccola comunità possa procedere in maniera
positiva. Noi ricordiamo soltanto che alla base della sostenibilità
di questo processo ci sono le risorse, per cui alla fine sempre lì
torniamo: negoziamo pure sul breve, ma scordiamoci che ci sia
qualcuno dall'Europa o da Roma, da qui a cinque-otto anni, che
possa ricordarsi di noi e dei nostri problemi sociosanitari o
formativi. Credo che questo intervento abbia fatto piacere
all'Assessore Pastoret, il cui Assessorato è comunque un
Assessorato strategico che a nostro avviso ancora detiene poche
risorse per creare nuova ricchezza.
Su questo piano noi voteremo positivamente, quindi non staremo a
perdere tempo con la dichiarazione di voto, e annunciamo il nostro
voto favorevole sotto l'aspetto teorico della sostenibilità di
questo piano. Ci aspettiamo però politiche conseguenti e coerenti
in termini di bilancio per la sostenibilità di questo e altri
piani, che hanno un unico comun denominatore: le risorse
finanziarie.
Président
- La parole au Conseiller Rigo pour deuxième
intervention.
Rigo (PD)
- Grazie Presidente.
Di sostenibilità finanziaria ha parlato il collega Lattanzi.
Secondo me, a differenza di altri piani, questo non ha solo e non
deve avere nel PIL il suo punto di riferimento; credo che la nostra
particolarità e la nostra piccola realtà possano in questo caso
aiutarci.
Ieri sera ci siamo lasciati mentre stavamo guardando le
fotografie della Valle d'Aosta di domani ed eravamo fermi ai
contenitori, alle grandi questioni del prossimo futuro. Una di
queste è la condizione di lavoro. Parlando dei cambiamenti del
lavoro, è ormai diventato quasi un luogo comune riferirsi alla
crescita in questi anni di una vasta gamma di nuovi lavoratori, ne
abbiamo parlato anche ieri mattina, i cosiddetti "atipici", una
galassia estesa e in crescita. Per loro ma anche per i vecchi
lavoratori il futuro stato sociale non sarà in grado di garantire
un sistema di protezione com'è andato figurandosi fino ad oggi.
Certo, è un problema nazionale, ma perché non pensare a come
possiamo uscire, noi, da questa situazione che inevitabilmente, se
non ci saranno correttivi, andrà a ricadere ancora una volta sui
bilanci di domani dell'Assessore Lanièce, delle politiche sociali
che dovranno aiutare i futuri vecchi con pensioni di fame? Alcune
recenti innovazioni della FOPADIVA vanno in quella direzione, ma
secondo me occorre già adesso cominciare a studiare altri
meccanismi e ci sono esperienze in questo senso.
Un altro contenitore è rappresentato dalla composizione sociale.
Come nei vasi comunicanti questo contenitore è collegato con quello
delle risorse finanziarie a cui si faceva riferimento prima. I dati
che abbiamo a disposizione ci offrono la fotografia di una
popolazione che non solo invecchia, ma che si trasforma e si riduce
progressivamente a causa del declino della fertilità e del tasso di
natalità. L'impegno deve essere quello, anche indicato nel piano,
di cercare strade nuove, ovviamente dopo un'attenta valutazione ed
un coinvolgimento della politica e dell'amministrazione, perché il
grande mondo degli anziani che si profila davanti a noi e di cui,
con un po' di fortuna, faremo parte, possa essere affrontato in
modo specifico cercando di sezionarne i vari aspetti ed offrendo
per ciascuno tentativi di risposta. Integrazione, medicina del
territorio, continuità assistenziale, stili di vita - come
ricordato - e promozione della salute, questi sono, certo,
importanti. Però bisogna tenere a mente bene due condizioni:
finanziarie, ovviamente, e umane... insomma, i soldi e la famiglia.
Ma quale famiglia se non ci sono figli? Ed allora dobbiamo
pianificare un progetto, prima di tutto valoriale, per poter
guardare al futuro con speranza. Diventa però difficile promuovere
la speranza e anche il sacrificio, se il modello di famiglia è
quello che ogni giorno ci viene rappresentato dalla televisione e
dai mass media: da un lato, violenza, sopraffazione, abuso - e non
mi riferisco solo ai recenti fatti di questi giorni - e,
dall'altro, quella che non esiste, la "famiglia Mulino Bianco", per
intenderci.
Noi però comunque dobbiamo fare la nostra parte e cercare di
disegnare un originale progetto per la natalità con due capisaldi:
politiche familiari e risorse finanziarie. Abbiamo visto che in
altri paesi, la vicina Francia ad esempio, sono riusciti ad
invertire la rotta della bassa natalità. Politiche di conciliazione
che devono andare, a mio modo di vedere, al di là di quel progetto
finanziato con risorse nazionali, coordinamento dei servizi e degli
orari di vita, di lavoro e di studio, risorse finanziarie
consistenti, sì, consistenti, ben al di là dell'assegno post natale
per le spese affrontate nei primi anni di vita del bambino e non
legate direttamente al reddito familiare. Andare oltre Lisbona e
trasformare i servizi per la prima infanzia da servizi a domanda
individuale a diritto educativo di ogni bambino e bambina e
certezza per la mamma e il papà di avere al loro fianco non solo i
nonni ma una regione amica ed un aiuto concreto e non temporaneo.
Grosse spese, certo, lo so benissimo, conosco i costi dei servizi
per la prima infanzia direttamente; certo, spese ingenti
nell'immediato, ma investimenti e risorse per il futuro. Non capire
questo significa non comprendere come il valore della natalità
dipenda anche dalla capacità della Regione di fornire alle giovani
coppie tutto il supporto capace di aiutare la società ad invertire
una pericolosa tendenza.
Stiamo impiegando correttamente ingenti risorse finanziarie per
una politica di
restitution
, come la chiama giustamente
l'Assessore Viérin; ma se le previsioni di pagina 31 del piano
stimano una forte contrazione della popolazione, a chi restituiremo
domani i nostri tesori? Quanti saranno i giovani valdostani a cui
passeremo il testimone dei nostri valori? Inaugurando l'anno
scolastico 2010-2011 a Rhêmes l'Assessore Viérin, con orgoglio,
giustamente, ha ricordato la salvaguardia della montagna ma io mi
domando: questa scuola domani avrà un futuro se non ci saranno
bambini?
Ovviamente non si può parlare di demografia sociale senza
trattare l'argomento immigrazione. L'immigrazione sarà ancora un
fatto ineluttabile? La popolazione che noi stiamo perdendo, il buco
che si è aperto fra nascite e morti sarà sempre colmato dagli
immigrati nonostante tutto? Pochi giorni prima dell'arrivo del
Presidente libico in Italia,
Il Sole 24Ore,
poi ripreso da
altri giornali, in particolare
L'Osservatore Romano
, ha
pubblicato un articolo molto dettagliato sull'economia africana che
sta sorgendo e con cui avremo a che fare. Un'economia pronta ad
agganciarsi alla vaporiera di Brasile, India e Cina; anzi, con il
suo attuale potenziale l'economia africana - scriveva il giornale
della Confindustria - potrebbe, nel giro di alcuni decenni,
raggiungere il livello di Brasile e Russia. Le previsioni sembrano
indicare che nel 2050 l'importanza economica della Nigeria potrebbe
essere pari, o maggiore, di quella dei paesi come Italia, Canada e
Corea. Si passerà quindi dall'invasione all'abbandono? Certo, non
oggi o domani, ma se ci concentriamo sulla tendenza lunga possiamo
intravedere che gli immigrati ci stanno lasciando. I dati reali
parlano di un calo del 39 percento degli ingressi regolari in
Europa, alcuni flussi si stanno spostando verso il sud Africa e,
sempre i dati, mostrano che alcune ondate degli anni passati si
sono stabilizzate: le ucraine, le polacche, non ci sono più le
cifre del passato e le ragioni sono interne all'Europa, un'Europa
in movimento. L'Italia fra 30 anni potrebbe trovarsi con molte
persone in meno e proprio la nostra regione potrebbe essere una
delle regioni più esposte allo squilibrio demografico
vecchi-giovani, ed allora solo la politica può costruire uno
specifico modello di convivenza fra le diverse identità che
coabitano oggi sul nostro territorio.
O siamo capaci di costruire un tessuto di valori anche per chi
non è oggi cittadino italiano o la partita è persa. Certo, non
possiamo incidere sui nodi giuridici nazionali ma possiamo,
attraverso politiche regionali, conquistare in loro il
riconoscimento dell'appartenenza alla comunità valdostana. Superare
l'idea degli immigrati come destinatari passivi delle politiche
pubbliche e puntare sulla loro responsabilizzazione come soggetti
attivi, anche in politica e nell'amministrazione pubblica, di un
patto di cittadinanza nel reciproco riconoscimento di culture ed
identità diverse. In questa direzione, qui, in Valle d'Aosta, la
lingua francese potrebbe essere una risorsa per l'inclusione, una
lingua che potrebbe riconquistare anche nei confronti di chi oggi
fa spallucce un valore di coesione sociale.
Un'ultima questione: le alleanze auspicate nel piano. Lunedì 11
ottobre scorso su
La Stampa
un articolo del giornalista
sportivo Marco Ansaldo mi ha fatto riflettere. Come giornalista
anch'io non ho mai capito il motivo per cui da un po' di anni negli
stadi e davanti alle chiese si applaudono i morti. "
Quasi
-
scrive il giornalista -
li si considerassero i protagonisti
riusciti della fiction che si chiama vita e non le vittime di un
fato tragicamente reale che avrebbero evitato volentieri".
Il
sabato sera di Italia-Brasile di pallavolo invece quando lo speaker
ha chiesto un minuto di raccoglimento per i nostri giovani militari
morti, il silenzio è calato nel palazzetto gremito da migliaia di
spettatori, senza che quasi si sentisse un respiro: è stata una
scena di una tale dignità che è passata attraverso il televisore
imponendo un attimo di attenzione emotiva. La riflessione del
giornalista è stata che (cito):
"dove c'è un pubblico di
praticanti e di appassionati, è più facile trovare un'educazione
alla civiltà che non dove c'è un pubblico di tifosi".
Tutto ciò per dire che ai nuovi diritti e ai nuovi bisogni
dobbiamo essere in grado di fornire strumenti inediti di sostegno e
di promozione sociale, di inclusione e di coinvolgimento; non è
facile, perché sempre più complesse e differenziate devono essere
le nostre soluzioni. Il nuovo welfare per creare le alleanze deve
saper valorizzare i corpi intermedi, il volontariato, il terzo
settore in nome della sussidiarietà orizzontale. È possibile
ricercare nuovi modelli nei quali la partnership fra pubblico e
privato possa esprimersi al meglio? Lavorare insieme e non solo
rispettare una semplice compravendita di servizi, come avviene
finora? La sussidiarietà, le alleanze per essere credibili devono
essere raggiunte - parafrasando l'articolo sopra richiamato - tra
un popolo di praticanti e non di tifosi del proprio orticello! Non
ritrovo purtroppo questa educazione alla civiltà nel piano, un
piano in cui è stato inserito, all'ultimo momento, attraverso gli
emendamenti, il ruolo attivo del volontariato.
Le mie vogliono essere solo suggestioni, nate perché sento
l'esigenza di pensare, discutere, scegliere su ciò che vogliamo
essere e costruire, attraverso linguaggi e stili diversi, perché il
futuro non sia solo paura, ma condizione reale del possibile. La
speranza per un modello valdostano di società che guarda avanti
capace di costruire condizioni sostenibili di uguali opportunità di
vita, di equa protezione sociale ristabilendo il primato della
politica sull'economia e sull'amministrazione.
Président
- La parole à la Conseillère Patrizia Morelli
pour deuxième intervention.
Morelli (ALPE)
- Merci M. le Président.
Gli interventi molto partecipati dei colleghi mi hanno tirato
nuovamente in causa in riferimento soprattutto a quanto è stato
detto sulla sostenibilità finanziaria, e sul fatto che il primo
elemento per favorire la sostenibilità finanziaria ci sembra di
evitare gli sprechi, e quindi anche favorire gli acquisti oculati,
le operazioni oculate e ponderate.
Il collega La Torre citava giustamente le condizioni pietose in
cui versa il nostro laboratorio analisi; io stessa, in Consiglio,
ho già sollevato il problema con una iniziativa e voglio ricordare
a questo proposito che nel marzo 2008, in riferimento al Residence
Mont Blanc di cui si parlava ieri, il Direttore generale dell'USL,
Stefania Riccardi, inviava una lettera all'Assessorato della sanità
in cui specificava che
"la palazzina in oggetto sarà destinata
ad ospitare il nuovo punto prelievi e poi altre funzioni"
...
probabilmente ci sarebbe stato un bel risparmio di denaro pubblico
se la soluzione fosse stata questa!
Sempre in riferimento ad azioni concrete che forse mancano in
questo piano sociosanitario, volevo ricordare alcuni punti: in
particolare, al paragrafo qualità e sicurezza alimentare, non si fa
nessun cenno a problemi che sono di grande attualità. Mi riferisco
a fatti che sono avvenuti di recente, l'intossicazione dovuta al
consumo di pesce crudo, ma anche l'indagine in corso del settore
zootecnico; non si prevedono nel piano azioni di formazione per gli
operatori del settore agroalimentare e del settore enogastronomico,
mentre sappiamo bene quanto la formazione degli operatori sia
importante, soprattutto in questo momento. Dico questo perché
attualmente è difficile oggettivamente per un operatore del settore
agroalimentare accedere ad iniziative formative, in quanto la
formazione attualmente è totalmente delegata alle associazioni di
riferimento. Probabilmente bisognerebbe creare una sinergia tra le
associazioni di riferimento e l'Assessorato di competenza per
favorire queste iniziative di formazione.
Per quanto riguarda inoltre i giovani, le prime fasi della vita,
ci sono due aspetti: uno, quello della maternità, e anche di questo
abbiamo già parlato in Consiglio regionale. Il percorso maternità
segue la donna fino al momento del parto; dal momento del parto in
avanti tutta l'attenzione si trasferisce sul bambino. Riteniamo
invece che sarebbe molto importante attivare azioni concrete di
sostegno alle donne in un momento così delicato della loro vita.
Esistono già progetti sperimentali, ma riteniamo che sarebbe
veramente importante dare maggiore concretezza a qualcosa di più
organico e di strutturato. Per quanto riguarda invece i bambini,
non esiste nel nostro ospedale l'area pediatrica che è indicata
nella Carta europea dei diritti del bambino. Ci troviamo in una
situazione in cui i bambini, ricoverati in ospedale, si trovano
magari in camere di ospedale con persone anziane, con situazioni
molto critiche che possono essere lesive della fragilità del
bambino, quindi in questo senso chiederemmo azioni concrete.
Per quanto riguarda infine il lavoro fatto in commissione, è
vero, c'è stato un lavoro di approfondimento notevole, abbiamo
potuto beneficiare di molte audizioni molto interessanti, abbiamo
apprezzato la buona volontà e la disponibilità dell'Assessore ad
ascoltare i suggerimenti e le osservazioni fatte. Ciò che trovo che
sia mancato è stato un momento di confronto interno alla
commissione; l'esame del piano sociosanitario è cominciato nel mese
di luglio dopo la pubblicazione ed è cominciato subito con delle
audizioni. A dire il vero, le prime audizioni sono state anche
abbastanza infruttuose, perché molte delle persone audite non
avevano ancora avuto il tempo di esaminare il piano; poi c'è stata
la pausa estiva e quindi un mese e mezzo di sospensione, dove
ognuno di noi ha avuto la possibilità di approfondire, ma alla
ripresa abbiamo proseguito con le audizioni in grande numero perché
necessarie, e ci siamo ritrovati alla fine con la necessità di
affrontare il piano sociosanitario in Consiglio.
Credo che all'interno della commissione forse abbiamo perso
un'opportunità di confronto e di crescita politica personale.
Ritengo che le urgenze ci siano e vadano rispettate, però penso
anche che il nostro ruolo di consiglieri regionali presupponga una
maggiore coscienza, una maggiore responsabilizzazione, e una
maggiore partecipazione con i tempi dovuti, ovviamente.
Président
- S'il n'y a pas d'autres, je ferme la
discussion générale.
La parole à l'Assesseur à la santé, au bien-être et aux
politiques sociales, Albert Lanièce.
Lanièce A.
- Grazie Presidente. Innanzitutto devo
ringraziare il Consiglio che sta dedicando così tanto tempo a
questo argomento, che tocca il 100 percento della popolazione
valdostana e che per tanti aspetti è trasversale a tanti settori
dell'Amministrazione. Il piano sociosanitario 2011-2013 va a
buttare le basi e a dare gli indirizzi di quelli che saranno e sono
già le politiche sociosanitarie che investiranno tutta la nostra
popolazione.
Farò il mio intervento in due parti: una parte più precisa sotto
forma di relazione, perché è dovuto che io specifichi quello che è
stato il percorso, l'indirizzo di questo piano, e poi una breve
parte legata alla replica e alle risposte degli interventi che sono
stati portati. Tra tutti i piani che la Regione Valle d'Aosta ha
prodotto fin dai primi anni '80 - il primo è nato nel 1983-1985 -,
questo nasce in un momento fra i più difficili in assoluto; non
solo la congiuntura economica sfavorevole a segnalare le criticità
maggiori nella predisposizione di un documento che deve indicare
scelte e fabbisogni, ma anche la non ultimata riforma in senso
federale dello Stato che lascia ad oggi inespresse le competenze,
gli standard, le risorse finanziarie in cui le Regioni, ivi incluse
quelle a Statuto speciale, dovranno garantire salute e benessere
sociale ai propri cittadini.
Il passaggio al federalismo per una Regione dalla consolidata
tradizione di autonomia come la Valle d'Aosta può costituire una
sfida importante ed un'opportunità per costituirsi quale
laboratorio di modelli che da noi hanno già dimostrato di
funzionare. Ma il passaggio è estremamente delicato e tutte le fasi
vanno gestite con attenzione nei rapporti con il Governo e con le
altre autonomie speciali. Sono molte le persone e le famiglie che,
in crescente difficoltà per la crisi economico-finanziaria che ha
investito anche l'Italia, attendono con preoccupazione crescente
risposte tempestive, efficaci e certe dal Governo, in questo caso
quello regionale. Sono persone e famiglie a cui va data la priorità
assoluta di aiuto e di intervento, per evitare che scivolino ancora
più nell'indigenza, ma sono anche persone a cui occorre rivolgersi
con lealtà e senso di responsabilità; anche di fronte alla
necessità di razionalizzazione della spesa saranno comunque loro le
prime a cui dovrà indirizzarsi il nostro agire istituzionale e a
cui dovrà essere garantita una risposta efficace.
In merito alla struttura del piano e ai suoi contenuti, di
fronte all'incertezza economico-istituzionale del momento, la
Giunta aveva due possibilità: o prorogare quello in essere o dare
attuazione al programma di legislatura con un documento
programmatorio che, seppure in continuità con il precedente,
rappresenta l'impegno tangibile di questo esecutivo in questo
preciso momento. Si tratta di un impegno rafforzato dalla natura
legislativa che questo documento assume nella nostra Regione,
necessario in questo momento e da parte di questa legislatura. Ogni
piano è figlio della legislatura che lo produce e non può che
essere diversamente.
Analizzati quindi i bisogni attraverso i dati a nostra
disposizione, valutato anche quanta parte del precedente piano era
stata realizzata, quali criticità permanevano, quali ostacoli aveva
ricevuto, sentite le parti legittimate, si è deciso di procedere ad
un documento che potesse essere approvato prima che venisse
completato il processo della legge n. 42, federalismo fiscale,
anche in materia di politiche sociosanitarie. Ci è sembrato infatti
che dotare la Valle d'Aosta di una propria legge in materia di
salute e benessere, che assumeva quindi un preciso impegno di
welfare regionale, peraltro autofinanziato, conferisse maggiore
forza al tavolo della trattativa. Da questi dati presupposti era
logico lavorare ad un piano di programmazione alta, così ha
definito il ministro nel suo parere ricordato dal collega Lattanzi,
spesso in forma favorevole, in data 11 agosto, dove alta non è un
giudizio, ma è una specificazione del livello a cui si
interviene.
Un piano politico quindi di indirizzo, che ritiene in questo
momento di non dettagliare fin nelle modalità di realizzo le scelte
individuate, ma che si impegna a portare a compimento entro la
legislatura, sulla base delle risorse che saranno garantite. Un
piano che si renderà concreto con le deliberazioni successive di
attuazione negli sviluppi del piano di zona e nei dati forniti
annualmente dal bilancio sociale dell'azienda USL, strumento
innovativo con cui dare trasparenza ai cittadini dell'operato
svolto in relazione ai bisogni e alle risorse impegnate. Un piano
di programmazione alta, cioè un piano di principi e di valori, non
è un piano che non dà indicazioni o vuoto, e intendo chiarire le
ragioni; non credo che sia vuoto trovare un accordo sul fatto che
equità potrebbe dire ridefinire la presenza, ad esempio, di un
asilo di una zona per dotarne un'altra meno servita a parità di
bisogni, e soprattutto a risorse economiche e finanziarie
invariate, se non inferiori, rispetto ad oggi. Ecco quindi che
conviene, su certi principi e valori che oggi ci sembrano astratti
- forse domani in sede di programmazione partecipata - ricordare
quel consenso dato ed assumere una posizione responsabile e
coerente. Significa, in altri termini, aver dato il via ad
un'alleanza responsabile fra istituzioni e parti sociali per il
bene della collettività. Non credo infine che sia inutile affermare
ad esempio il principio di sussidiarietà, specie quando le
difficoltà stringenti potrebbero creare difficoltà ai più deboli e
ai più indigenti; il sistema di welfare pubblico, infatti, è tale
se tutela particolarmente chi non avrebbe da solo la forza e la
responsabilità di farlo.
Le direttrici contenute nel piano declinano poi i principi nei
vari ambiti di intervento, secondo una struttura che non contempla
più capitoli distinti nel segmento del modello di offerta:
prevenzione, ospedale, territorio, servizio sociale, ma lancia una
sfida anche agli operatori e chiede loro di leggere il bisogno a
partire dalla persona che lo esprime, e non dal modello di offerta
che gli corrisponde. È stata una struttura del piano che anche il
ministero ha definito "a forte valenza sociosanitaria", proprio a
ribadire il nostro impegno a fare un piano che non parlasse del
nostro servizio sociosanitario, ma del bisogno dei valdostani.
Inoltre un'architettura di piano così definita scoraggia quanti -
secondo logiche autoreferenziali - concentrano l'interesse
unicamente verso il proprio settore, con proposte volte solo a
favorire le esigenze di categoria o a salvaguardare antiche tutele.
La scelta di pensare al cittadino è stata tale che anche la
decisione di mettere sul sito Web la bozza del documento è parsa da
subito la più coerente, anche se non ne conoscevamo gli esiti e
l'efficacia. Devo dire che la risposta è stata gratificante; questa
scelta inedita per un simile documento non solo è stata apprezzata
da tutti, ma ha dato l'opportunità a molti di esprimersi
direttamente sentendo le istituzioni vicine e disposte all'apertura
e al dialogo. Tutti i contributi sono stati letti e valutati prima
in sede di gruppo tecnico e poi politico; quelli accolti avevano
tutti una fattibilità immediata ed erano di natura generale, priva
cioè di dettagli operativi non accoglibili in questo momento, ma
che non andranno perduti e saranno ripresi per dare un contributo
al momento di predisporre i vari atti amministrativi che renderanno
concrete le operatività descritte.
La fase principale di predisposizione del testo, come è noto, ha
coinciso con il rinnovo delle cariche amministrative degli enti
locali e tale circostanza ha influito sul più limitato scambio di
idee e di contributi, ciò nonostante l'impegno per il futuro sia
quello di rafforzare il dialogo e la collaborazione con il CELVA a
partire dalle fasi di predisposizione degli atti e norme attuative,
e ciò anche in sinergia con gli sviluppi del piano di zona, che su
certe tematiche sta già dando avvio ai progetti nelle cinque aree
territoriali. Infine, sempre con gli enti locali, è stato assunto
l'impegno a seguito dell'auspicato evolversi della normativa
nazionale in materia di LEPS (livelli essenziali di prestazioni
sociali), di lavorare insieme in sede tecnica ad un set di dati
utili a valutare ed a definire congiuntamente modi e forme per
l'adozione possibile futura in Valle d'Aosta.
Cosa porta di qualificante - secondo noi - questo piano?
Innanzitutto un ampio allineamento con le indicazioni del piano
sanitario nazionale ancora in bozza, ma già distribuito alle
Regioni. Per quanto riguarda il modello di attuazione della
governance
della sanità in Valle d'Aosta, il piano regionale
rispecchia fedelmente gli indirizzi del piano sanitario nazionale
nel richiamare con la Carta d'Italia una visione della salute come
contributo al benessere sociale, attraverso quindi l'impatto
positivo sullo sviluppo economico, sulla competitività, sulla
produttività, usando le evidenze disponibili per dimostrare i
legami fra fattori socioeconomici e salute, richiamando anche le
altre politiche di settore a porre la salute come obiettivo
importante nelle loro scelte; la sostenibilità e la
razionalizzazione economico-finanziaria della spesa per il Servizio
sanitario regionale, che allinea le percentuali regionali a quelle
auspicate a livello nazionale per i macrolivelli LEA, prevedendo il
5 percento nella prevenzione, il 51 percento per l'assistenza
ospedaliera, il 44 percento alle cure ospedaliere, e ci troviamo
allineati ai dati che sono così definiti sui decreti attuativi per
quanto riguarda la stabilizzazione dei costi standard in
sanità.
Proporzioni che invertono il trend storico di risorse a favore
degli ospedali per una maggiore destinazione al territorio, come
già avvenuto da alcuni anni in Valle d'Aosta e dove sempre più il
piano prevede:
- razionalizzazione dei percorsi di cura, riservando
all'ospedale una quota proporzionale sempre più elevata di
patologie acute e al territorio la cura di tutte le forme di media
e bassa intensità, anche a forte valenza sociosanitaria;
- ricerca dell'appropriatezza nella razionalizzazione dei
percorsi assistenziali - punto importantissimo - con il
contenimento dei ricoveri impropri, specie a carico degli anziani
inviati da strutture residenziali che nel piano trovano nel medico
di struttura una figura in grado di valutare e dare risposte al
bisogno senza inutili e gravosi trasferimenti di persone già
fragili;
- la sostenibilità delle prestazioni rese dal servizio
sociosanitario regionale attraverso la valutazione dei costi e il
confronto dinamico delle performance, per attivare processi interni
virtuosi anche in un territorio di montagna, sia in ambito
ospedaliero, sia in ambito sociale, in collaborazione,
quest'ultimo, con gli enti locali per quanto riguarda i dati di
contabilità analitica;
- la valorizzazione del territorio, la sfida dell'assistenza
sociosanitaria nei casi connessi alla non autosufficienza e alla
disabilità (si pensi a tutte le iniziative già prese o previste per
il prossimo triennio in Valle d'Aosta in questa direzione, fra cui
il potenziamento e l'assistenza primaria e il rafforzamento di
modelli assistenziali ad essa collegati, come l'associazionismo in
medicina generale, un'attenzione precisa al ruolo del medico di
medicina generale e alla figura dell'infermiere di famiglia e di
comunità);
- il coinvolgimento del medico di medicina generale e degli
altri operatori per l'avvio di nuove forme di assistenza
territoriale in continuità con l'ospedale e altre figure
specialistiche;
- il collegamento telematico degli studi di medicina generale e
delle microcomunità;
- la necessità di rispondere alla complessità e all'evoluzione
dei bisogni assistenziali con approcci pluridisciplinari certamente
più complessi, ma più attenti alla qualità e alla semplificazione
dei processi per il cittadino (vedi UVMD, in questo periodo è
appena partita la nuova organizzazione della valutazione dei
pazienti geriatrici sul territorio con una semplificazione e
riduzione ad un'unica unità di valutazione, appunto UVMD, e la
dotazione di una nuova scheda di valutazione della non
autosufficienza) con forme di integrazione orizzontali sia
intraospedaliere, sia verticali fra ospedale e territorio;
- il potenziamento dell'offerta dei posti letto nelle strutture
residenziali per anziani, differenziandole per crescenti bisogni
sanitari con moduli di RSA e UAP;
- il riordino e il potenziamento della rete di strutture
residenziali extraospedaliere per persone disabili (qui abbiamo
ricordato tante volte come la pianificazione delle microcomunità
sul territorio porterà entro un triennio ad un aumento dei posti in
queste strutture di circa 150 posti);
- la progettazione di servizio del segretariato sociale in
risposta all'esigenza manifestata attraverso il primo piano di zona
della Valle d'Aosta, teso ad informare e facilitare il ricorso
appropriato ai servizi spesso percepito in modo parcellizzato e
distorto, come risposta adeguata ad un territorio sempre più
interprete e attore del bisogno (all'interno di questo un pronto
intervento sociale come risposta tempestiva, visibile e permanente
nell'arco delle 24 ore);
- l'avvio in via sperimentale dell'
Assistant de hameau
,
teso a favorire i residenti in villaggi piccoli e isolati, zone di
alta montagna distanti dall'asse centrale della Valle d'Aosta, in
accordo con il CPEL, dove intercettare precocemente le diverse
forme di bisogno;
- l'applicazione della nuova legge di riordino dell'assistenza
economica che prevede misure concrete alle famiglie che intendono
farsi carico dei propri componenti, siano essi bambini in tenera
età o comunque anziani, attraverso l'erogazione di un
voucher
di conciliazione, unita anche ad un maggior sviluppo
dell'assistenza domiciliare, ivi inclusa la sua forma
integrata;
- l'attenzione alla qualità, anche quella percepita, e alla
partecipazione (si pensi alle parti dove il piano affronta la
qualità con un approccio sistematico integrando fra di loro tutti i
determinanti interconnessi e complementari che includono la
formazione continua ai CM - formazione continua a medicina -, la
gestione del rischio clinico, l'
audit
civico, la medicina
basati sulle evidenze, l'adozione delle linee guida per i percorsi
assistenziali, la gestione dei reclami, le liste di attesa,
l'
empowerment
e la valutazione degli esiti);
- la partecipazione del volontariato nella valutazione come
nelle progettazioni degli interventi sociali, nelle campagne di
sensibilizzazione della popolazione in tutti i casi in cui questo
settore si configura come un attore irrinunciabile nella lettura
dei bisogni della popolazione;
- l'avvio di analisi valutative di servizi e di gradimento degli
stessi in ambito sociale;
- la sperimentazione di modelli per ridurre il rischio clinico,
rischio di somministrazione di farmaci in ospedale, come quello
degli armadietti elettronici che dispensano monodosi in farmaco
collegandosi ai dati della cartella clinica di ciascun
paziente;
- il mantenimento di attuali eccellenze, la robotica, la
risonanza magnetica, la radioterapia, la tomoterapia, unite però
alla ricerca di azioni che rechino un riequilibrio dei costi che
essi producono anche mediante progetti tesi ad incrementare la
mobilità attiva ed a ricercare accordi fra zone di confine per
un'ottimale gestione della casistica;
- l'avvio della fondazione per la ricerca sul cancro, il
potenziamento per le cure oncologiche, l'apertura
dell'
Hospice
, la creazione di una rete di cure palliative,
come ricerca di un'elevata qualità di cure per patologie che sono
la seconda causa di morte e il 30 percento dei decessi, (ricordo
che è appena stato costituito il nuovo dipartimento che sostituisce
la rete oncologica Piemonte-Valle d'Aosta che vede la Valle d'Aosta
in prima linea nella gestione del polo oncologico nord-ovest);
- nuovi criteri per l'attuazione dell'accreditamento che
definiranno più equità, concorrenzialità, trasparenza e soprattutto
economie di spesa per l'ente committente, grazie all'individuazione
di criteri atti a determinare una quota eccedente di potenziali
soggetti erogatori, salvaguardando quindi la qualità delle
prestazioni erogate.
Ricordo, infine, due importanti novità presenti nel piano che
riguardano il trasferimento della medicina penitenziaria nella
regione, realizzando un importante passo per la garanzia
dell'equità per il trattamento fra persone recluse e cittadini
liberi nell'aver risposta a simili bisogni; ricerca di una maggiore
semplificazione per i cittadini nel loro interfacciarsi con le
amministrazioni e i servizi, in cui porto ad esempio due azioni
previste nel piano, come la semplificazione nelle prenotazioni e il
pagamento del ticket - problema sottolineato più volte in questo
Consiglio - e il completamento della banca dati IRSE, che
permetterà la comunicazione in rete di diversi soggetti
istituzionali, semplificando agli utenti i passaggi formali e le
ripetute consegne di documenti.
Termino assicurando che non è la mancata pubblicazione di un
cronoprogramma legato al piano che indebolisce o complica la
funzione di controllo da parte delle commissioni consiliari sullo
stato di avanzamento dei lavori; l'Assessorato monitorerà
istituzionalmente al proprio interno il compiersi delle fasi di
attuazione e non mancherà di rispondere alle richieste del
Consiglio di riferire il procedere delle azioni realizzate.
Per quanto riguarda due repliche agli interventi che sono stati
fatti, ho sentito più volte parlare della preoccupazione
dell'invecchiamento della popolazione; vorrei fare una breve
riflessione su questo. Non credo che l'Italia e, in particolare, la
Valle d'Aosta siano i paesi in cui ci siano più vecchi, perché
geneticamente siamo così, ma evidentemente abbiamo un sistema
sociosanitario pubblico che è riconosciuto, quello italiano, e
naturalmente in questo siamo inseriti, è il migliore al mondo.
Quindi l'invecchiamento della popolazione in Italia è maggiore che
in tutto il mondo e noi, nell'ambito della realtà italiana, anche
qui abbiamo una quota di anziani superiore: questo vuol dire che, a
parità di patrimonio genetico dell'umanità, abbiamo un sistema
sociosanitario che negli anni ha garantito una qualità di vita
soprattutto agli anziani superiore rispetto ad altre zone del
mondo.
Si parlava di fondo per la non autosufficienza, di quello che
sta succedendo in paesi anglosassoni. So che i paesi anglosassoni
stanno venendo in Italia a studiare come funziona il nostro sistema
pubblico, un sistema che sta garantendo dignità e tutte le cure
possibili naturalmente a costo zero per la nostra popolazione,
quindi mi permetto di difendere il nostro sistema. È chiaro che la
grossa sfida è quello che dicevano prima i colleghi Lattanzi e La
Torre: la sostenibilità è uno dei grossi punti su cui dovremo stare
attenti. Per quanto riguarda il fondo per la non autosufficienza
credo che, analizzando anche altre realtà... abbiamo questa di
Bolzano che non è partita, è naufragata, soprattutto quando si
trattava di chiedere ai cittadini di partecipare a questo fondo,
perché i cittadini hanno ritenuto di non dover ulteriormente
mettere dei fondi propri per costituire questo grosso calderone. Ma
quello che bisognerà fare per razionalizzare meglio la spesa e
trovare le risorse per la gestione soprattutto della lungodegenza,
degli anziani non autosufficienti, dovrà emergere da una corretta
pianificazione degli indirizzi: meno fondi all'ospedale vuol dire
che i fondi che prima mettevamo per tenere in ospedale l'anziano
ancora 15 giorni, anche se non era più necessario il suo ricovero,
dovranno essere spostati sul territorio. Quindi una maggiore
accuratezza nel gestire questi fondi e soprattutto
un'appropriatezza da parte degli operatori sociosanitari e dei
medici nell'usare gli esami e il sistema sociosanitario: questo è
uno dei punti su cui sempre più si sta ragionando in sede di
Commissione salute e di Assessorato, cioè a parità di costi c'è
ancora un grande margine di manovra per quanto riguarda
l'appropriatezza.
Vengono ancora richiesti molti esami in modo inappropriato anche
costosi come risonanze magnetiche; mi rendo conto che a volte c'è
una spinta da parte dell'utenza a richiedere questi esami ed è per
quello che noi, nel piano, abbiamo messo il capitolo "alleanze" e
"competenze", per cercare di intervenire con la popolazione, con
l'informazione che il nostro sistema sociosanitario - in
particolare per quanto riguarda la richiesta di esami - deve essere
filtrato da un corretto rapporto con il medico, in particolare il
medico di famiglia, e capire che le risorse non sono infinite, ma
devono essere usate sempre meglio e usate quando veramente devono
essere usate.
Grazie. Avevo ancora diverse cose... ma il tempo è concluso.
Président
- La parole au Président de la Région,
Rollandin.
Rollandin (UV)
- Grazie Presidente.
La discussione che si è tenuta in quest'aula sul piano
sociosanitario credo sia, nel panorama nazionale, quasi
un'eccezione. Nelle altre Regioni, il dibattito accesissimo sulla
sanità, verte su: come evitare i commissariamenti, come ridurre le
spese, come tagliare drasticamente le proposte che fino a ieri
erano realtà, tenendo conto che è ormai abbastanza noto che se c'è
un pericolo che salti il federalismo fiscale è sul discorso della
sanità, sui costi standard, dei LEA e dei LEPS. Non sono sigle a
vanvera, riassumono le difficoltà di provare a fare in modo che
anche sul sistema sanitario ci sia un minimo di collegamento fra
quello che succede al sud con quello che succede al nord, perché
nella coscienza di tutti è chiaro il diritto al trattamento nel
modo migliore.
Tutti cercano di avere, nel momento della necessità, la
possibilità di affidarsi... si parlava del San Raffaele,
sicuramente un'eccellenza, ma il San Raffaele è a Milano e basta, e
purtroppo quelli che hanno bisogno delle cure fornite al San
Raffaele sono dislocati in tutta Italia; allora questo dato porta a
dire che nella sostanza, se si vuole fare federalismo nella sanità
bisogna prima sciogliere questo nodo, bisogna che ognuno rientri
nei propri ranghi, sappia fare un piano sociosanitario che si
abbini a dei numeri. E questo qualcuno lo ha notato dicendo che il
piano fissa degli obiettivi, dei principi, e non poteva che essere
così, perché se guardiamo cosa è successo in questi ultimi anni,
dai patti fatti fra le Regioni a Statuto ordinario e non rispettati
con lo Stato per cercare di ridurre il deficit cronico, fatte salve
quelle che sono le impostazioni in cui le Regioni a Statuto
ordinario... come stiamo facendo noi... devono rispettare alcuni
standard.
Allora gli standard che dobbiamo rispettare sono di due tipi:
non solo limitare le uscite, ma anche tener conto delle entrate,
perché fra un po' il discorso sarà chiarissimo per tutti. A questo
proposito il piano sociosanitario triennale non poteva dare
anticipazioni su quello che succederà proprio a seguito
dell'accordo sul federalismo fiscale e, in parte, di quella che è
la manovra. Mentre si discuteva, il collega Rigo ha detto: noi
abbiamo iniziato a discutere questo a luglio, poi abbiamo deciso di
prenderci una pausa. Nel frattempo è arrivata la manovra,
logicamente non si poteva tener conto di quello che la manovra
prevedeva sul sistema sanitario, dove una serie di regole - non
voglio enunciarle, perché tutti le conoscono - vanno a dire per
quelli a tempo determinato cosa succede, il non rinnovo del
personale medico, l'esigenza di ridurre i costi e soprattutto come
arrivare ai benedetti costi standard, soprattutto in questi
settori.
Gli esempi che sono stati portati: ma quanto costa la
prestazione, la radiografia di un certo tipo a Milano, quanto costa
a Ragusa e quanto costa ad Aosta? Prendiamo tre regioni standard,
tre regioni civetta e da queste dobbiamo... un'operazione che in
teoria si può fare, ma tutti stanno a guardare quando si farà,
perché da quel momento vorrà dire che tutti devono garantire quello
e garantirlo con quel tipo di spesa. E lì casca l'asino, perché non
potendo fare questo naturalmente si... ecco perché ho apprezzato
tutti i bei discorsi che sono stati fatti. Si dice: ma veramente
questo piano manca un po' di obiettivi, dovrebbe aggiungere anche
qualche obiettivo in più; ne possiamo aggiungere quanti ne vogliamo
di obiettivi... il primo problema è che quando si pongono degli
obiettivi bisognerebbe avere una discreta certezza di poterli poi
mantenere e soprattutto cercare di realizzarli, un'analisi
attenta... infatti noi abbiamo detto e l'Assessore correttamente ha
ribadito che questo piano è in continuità con quello precedente...
non poteva che essere così! Allora alcuni obiettivi erano stati
fissati... non ho sentito nessuno fare un'analisi sugli obiettivi
raggiunti, non ho sentito nessuno! Forse una ragione c'è, la
continuità su quello che era previsto allora è ancora un obiettivo
valido, logicamente le cose sono cambiate, già da tre anni siamo in
piena crisi economica e questa ha toccato tutti. Allora
l'indicazione che si è inziato a dare per la sanità è che per il
2011 - sicuramente è stata data di comune accordo da parte di tutta
l'Amministrazione all'USL - non si spende più di quello che si era
stabilito l'anno precedente e bisognerà comunque fare una
razionalizzazione su tutta una serie di settori. Questa è
un'indicazione importante.
Poi voglio dire che c'è un'anomalia nei piani sociosanitari che
portiamo avanti, non si parla di strutture; per caso, appena prima
del piano sociosanitario abbiamo parlato dei parcheggi
dell'ospedale che sono direttamente collegati con la struttura
portante. Da altre parti una delle grosse problematiche dei
risparmi per gli ospedali è di chiudere ospedali! In Piemonte
stanno chiudendo gli ospedali, nelle altre Regioni stanno chiudendo
i piccoli ospedali con tutta una serie di problematiche che vi
lascio immaginare! Qui questo tema per fortuna non ci tocca, ne
abbiamo uno solo, ma guarda caso questo unico ospedale è
sparpagliato in tre sedi; allora ecco perché abbiamo insistito
sull'esigenza di fare in fretta per raggiungere l'obiettivo che
darà risparmio e permetterà di razionalizzare il discorso.
L'amico La Torre ha insistito su alcuni punti che sono delle
obiettive criticità, non sono le uniche, ce ne sono altre che
correttamente non bisogna nascondere. Qualcuno ha detto: per
risolvere il problema potevamo farlo nella parte sopra i garage,
potevamo fare lì. Noi la lettera l'abbiamo letta, non è che non lo
diciamo noi, quando è stato spiegato questo non si sapeva quali
erano le competenze e le difficoltà giuridiche per attuarlo, era
impossibile! Lo abbiamo detto e scritto! È inutile insistere su
cose che non sono fattibili, questa è la differenza fra quello che
è il possibile e quello che è l'ipotizzabile, e quello non era
possibile! Ve lo abbiamo dimostrato! Allora è meglio essere più
pratici e andare a vedere quello che si sta facendo, per risolvere
questo problema... credo che l'Assessore ve lo abbia già detto
rispondendo alle interpellanze... è in fase di appalto la soluzione
definitiva nella zona dove deve venire il parcheggio. Possiamo dire
provvisoria? Sicuramente provvisoria fino a quando non ci sarà la
struttura definitiva, proprio per fare quelle visite ed attivare
quei meccanismi di accoglienza che sono un punto debole.
Detto questo, nelle strutture sicuramente l'ospedale avrà un suo
significato molto importante per quello che è il futuro, perché
qualcuno ha detto: guardate un po' le entrate... sicuramente
dovremo guardare le entrate, perché è un fatto importante. Le
entrate per la Regione, attenzione, non avranno più lo stesso
criterio di oggi, che non è più il discorso dell'IVA versata qui,
il discorso dell'IVA viene fatto con parametri nazionali, per cui
se c'è una situazione particolarmente favorevole alla Valle d'Aosta
non avrà più quell'incidenza che ha avuto fino ad oggi: questo è il
vero cambiamento che ci sarà da qui a domani. Oggi, per l'IVA, noi
siamo ancora al terzo posto fra le Regioni: c'è il Trentino Alto
Adige, la Lombardia e poi ci siamo noi con 141.000.000 - dati de
Il Sole 24Ore
di oggi -; per quanto riguarda l'IRPEF siamo
al terzo posto. Ad oggi abbiamo delle situazioni ancora buone, ma
questo non vuol dire che non ci preoccupiamo di volta in volta di
capire qual è il meccanismo per cui si creino le condizioni per
avere questi ritorni.
In questo piano sociosanitario - questo è l'altro aspetto che
vorrei sottolineare - c'è anche molto di sociale, perché in Valle
d'Aosta parliamo di due situazioni gestite, fortunatamente, in modo
compatto; in Valle d'Aosta non c'è mai stata la tentazione di avere
l'Assessorato dei servizi sociali, perché in altre Regioni - come
sapete - c'è il servizio sanitario e il servizio sociale, con
ulteriore difficoltà di collegamenti, di operazioni che sono legate
ad operatori che sicuramente incontrano ostacoli perché uno è
gestito da uno e l'altro gestito dall'altro. Questo è un altro
aspetto delicatissimo. C'è stata la legge nazionale sul sociale,
fondi a disposizione zero... tutte indicazioni. Allora sicuramente
questo piano ha dei limiti, chi ha vissuto la riforma sanitaria 833
quando c'erano ancora le mutue e il brefotrofio, può vedere come in
Valle d'Aosta dopo nemmeno 40 anni è tutto cambiato. Oggi la gente
si aspetta di ricevere a casa, nel momento in cui ha un computer,
il risultato delle analisi e oggi questo è fattibile, quindi siamo
ad un livello buono.
Quello che dovremo pensare è che anche qui, per avere certi
servizi, molto probabilmente dovremo immaginare di utilizzare
sistemi diversi anche di pagamento strutturati in modo tale che ci
sia contezza del limite al quale si può arrivare, perché anche
questo dobbiamo dircelo, come in tutti i servizi. Questa è la
logica, la logica con cui si sta discutendo del federalismo
municipale, purtroppo anche provinciale, che dovrebbe sparire,
perché una delle economie che si dovevano fare, tutti d'accordo...
poi, guarda caso, chi continua a vivere sono le province... quello
è un aspetto su cui tutti, a parole, sono decisi a dire e non
succede mai! Ma dico, si discute di federalismo municipale,
provinciale e regionale: in questi passaggi di federalismo qual è
il punto su cui tutti contano? È che ognuno potrà mettere delle
tasse aggiuntive, perché quando non si arriva a sostenere, non è
che c'è di nuovo lo Stato che ridistribuisce; se non arrivi ad
avere un bilancio in pareggio, devi mettere delle tasse in più: è
questo il concetto nuovo di cui dobbiamo tenere conto!
Allora questo piano sociosanitario, pur con tutti i limiti, ha
dato quattro indirizzi seri sulle volontà da portare avanti
insieme, perché sulla sanità e sul sociale c'è sempre stata, credo,
una collaborazione da parte di tutte le forze sociali per gli
investimenti che devono essere fatti, per le possibilità, e anche
in questo momento se n'è parlato per cercare di venire incontro
alle posizioni dei precari che sono indispensabili: questo, nella
sanità, è un aspetto ancora più sentito che altrove.
Credo quindi che il tema di oggi ha avuto una discussione
attenta e approfondita; ho apprezzato molto gli interventi dei
colleghi che hanno, con diverse sfaccettature, messo in evidenza
che comunque il sistema sociosanitario è uno dei sistemi più
apprezzati, è uno dei sistemi che ha delle punte di eccellenza e
che comunque in media è buono. Quello che vorremmo è aumentare là
dove il livello è ancora un po' basso e riuscire a dare a tutti -
questa è la parte più condivisa - una possibilità che oggi, con
alcuni risparmi e con alcune sollecitazioni a razionalizzare gli
impegni, possa essere effettivamente un modo per riuscire a dare
risposte alle opzioni che questo piano prevede. Grazie.
Président
- Nous pouvons passer maintenant à l'examen des
articles, on discute sur le nouveau texte approuvé par la
V
e
Commission.
Je soumets au vote l'article 1
er
:
Conseillers présents: 32
Votants: 24
Pour: 24
Abstentions: 8 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo)
Le Conseil approuve.
Président
- Maintenant il y a l'amendement du groupe ALPE
et Partito Democratico, qui introduit l'article 1bis.
La parole au Conseiller Rigo.
Rigo (PD)
- Grazie Presidente. Mi scusi, ma non avremmo
dovuto discutere l'emendamento n. 3 perché fa parte integrante
dell'allegato, quindi mettiamo a posto l'allegato... no? Ritiro
tutto.
Per illustrare, Presidente, gli emendamenti 1 e 2 insieme,
perché sono figli tutti e due dello stesso padre e madre. Già in
sede di commissione avevamo avanzato la necessità di un confronto,
di un'informazione, di un coinvolgimento sulle linee operative del
piano stesso, quindi per illustrare gli emendamenti provo a leggere
due brevi frasi contenute nel piano, rispetto ai principi, ai
valori e alla responsabilità e dove viene indicato che tutti siamo
coinvolti per l'attuazione di questo piano. Così come nel paragrafo
3, a pagina 60, dove si parla del perché delle alleanze e si spiega
cosa vuol dire "macrosistema", cosa significa "mesosistema" fra
Amministrazione regionale e Azienda USL, enti pubblici, terzo
settore e volontariato, quindi la necessità di un coinvolgimento di
più attori per far sì che tutti muovano nella stessa direzione; ma
anche le forze sociali che sono state audite in commissione, faccio
riferimento al documento presentato dal Consiglio permanente degli
enti locali, dove si auspica che l'attuazione del piano segua un
coinvolgimento ed un maggiore confronto con gli enti locali. Gli
stessi sindacati unitari dei pensionati, nel loro documento, sono
disponibili a discutere assieme all'Assessore e ad essere anche
protagonisti di questo piano. Ecco, la necessità è proprio questa:
raccogliere queste suggestioni e queste proposte, per dire che il
coinvolgimento dei cittadini e delle parti sociali è uno dei
momenti necessari a garantire l'insieme dei processi e l'attività
dei servizi sociosanitari regionali.
Rifacendomi all'intervento fatto prima; per una società di
praticanti, di appassionati, e non di tifosi, occorre creare le
condizioni per favorire il coinvolgimento dei diversi attori e
questo è possibile attraverso un flusso di informazioni sulle
iniziative e anche sui processi decisionali che interessano la
collettività. Al fine di favorire il confronto tra tutti gli attori
istituzionali e sociali e anche quello con i cittadini abbiamo
presentato questi due emendamenti.
Président
- La parole à l'Assesseur à la santé, au
bien-être et aux politiques sociales, Albert Lanièce.
Lanièce A.
- Grazie Presidente.
Nell'ottica di una condivisione partecipata di quello che può
essere il monitoraggio e l'applicazione di quelle che saranno le
fasi operative del piano, direi che si possono accogliere questi
due emendamenti, con l'auspicio che abbiano una funzione di portare
concretamente delle sollecitazioni e che non siano luogo per creare
delle possibilità di polemiche... Poi, tenendo conto che sarà la
Giunta a definire quali sono i termini di questi due organismi, in
termini di componenti e modalità di funzionamento, accogliamo
questi due emendamenti.
Président
- Je soumets au vote l'amendement n° 1 du
groupe ALPE et Partito Democratico, qui récite:
Emendamento
Dopo l'articolo 1 è inserito il seguente:
"Articolo 1bis
(Partecipazione dei cittadini all'attuazione del Piano e
istituzione della Consulta)
1. I residenti nella Regione, in forma singola o associata,
concorrono alla definizione e all'attuazione delle politiche per la
salute e il benessere sociale, alla valutazione dell'attività e dei
risultati dei servizi sanitari, socio-sanitari, socio-assistenziali
e socio-educativi della Valle d'Aosta. A tal fine la
Regione:
a) promuove forme di consultazione dei cittadini su questioni
rilevanti per la salute e il benessere sociale collettivi;
b) individua strumenti idonei ad assicurare la partecipazione
degli utenti e delle loro associazioni alla valutazione
dell'assistenza sanitaria, socio-sanitaria, socio-assistenziale e
socio-educativa;
c) favorisce la presenza e l'attività, all'interno delle
strutture sanitarie, socio-sanitarie, socio-assistenziali e
socio-educative, degli organismi del volontariato.
2. Al fine di favorire forme di confronto e per dare
attuazione alla partecipazione dei cittadini al processo
decisionale in ordine agli interventi e alle azioni indicate dal
Piano regionale per la salute e il benessere sociale 2011/2013 e
per le finalità indicate al comma 1, è istituita la Consulta
regionale per la salute e il benessere sociale composta dalle
organizzazioni sindacali, dalle associazioni di volontariato, dalle
associazioni dei consumatori che operano per la tutela del diritto
alla salute e al benessere sociale, con compiti di consulenza,
impulso e proposta.
3. La Giunta regionale definisce con propria deliberazione,
sentita la competente Commissione consiliare, il numero di
componenti e le modalità di funzionamento della Consulta".
Conseillers présents et votants: 33
Pour: 33
Le Conseil approuve à l'unanimité.
Président
- Je soumets au vote l'amendement n° 2 du
groupe ALPE et Partito Democratico, qui récite:
Emendamento
Dopo l'articolo 1bis, inserito dall'emendamento n. 1, è
introdotto il seguente:
"Articolo 1ter
(Istituzione del Consiglio sanitario e sociale)
1. Al fine di favorire forme di confronto con tutti gli
attori istituzionali e sociali per la definizione e l'attuazione
delle politiche contenute nel Piano regionale per la salute e il
benessere sociale 2011/2013, è istituito il Consiglio sanitario e
sociale, organo consultivo della Giunta regionale.
2. Il Consiglio sanitario e sociale è nominato dalla Giunta
regionale per la durata della legislatura.
3. Il Consiglio sanitario e sociale è composto dall'Assessore
regionale competente in materia di sanità che lo presiede, dal
presidente della Commissione competente in materia di sanità e da
rappresentanti del Consiglio regionale, dell'Azienda USL, del CPEL,
della Consulta per la salute e il benessere sociale, da
rappresentanti del personale dell'Assessorato regionale competente
in materia di sanità, salute e politiche sociali, dell'Azienda USL
e degli Enti locali, da rappresentanti del privato sociale.
4. La Giunta regionale definisce con propria deliberazione,
sentita la competente Commissione consiliare, il numero di
componenti e le modalità di funzionamento del Consiglio".
Même résultat.
Président
- Je soumets au vote l'article 2, la
déclaration d'urgence:
Conseillers présents: 33
Votants: 25
Pour: 25
Abstentions: 8 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo)
Le Conseil approuve.
Président
- Maintenant il y a l'amendement n° 3 du groupe
ALPE et Partito Democratico.
La parole au Conseiller Rigo.
Rigo (PD)
- Grazie Presidente.
Abbiamo parlato di una Valle d'Aosta che cambia, l'Assessore ci
ha parlato del fatto che la popolazione cambia anche dal punto di
vista demografico e che abbiamo un mondo di anziani, presente nella
nostra realtà, dovuto anche - come ha fatto rilevare l'Assessore -
al nostro sistema sociosanitario. Nella pagina 93 si parla della
necessità di individuare per il futuro modelli diversi delle
attuali residenze sanitarie, così come i modelli assistenziali
diversi dalle attuali strutture presenti sul territorio strutture
che sono state sicuramente una delle particolarità della nostra
Amministrazione regionale.
Il piano però cita la possibilità di istituire poli
specializzati - non si capisce bene cosa si intenda con questi
"poli specializzati" - a favore di questi cittadini, sul modello
delle residenze sanitarie assistenziali, RSA, quindi non sono
residenze sanitarie, ma sono poli specializzati. Proposta che
potrebbe essere interessante, ma quello che ci viene in mente
potrebbe essere quello a cui sta pensando adesso il Governo
regionale. Lasciare questa possibilità solo al Governo regionale di
riservarsi di valutare, nel corso del prossimo triennio, mi sembra
un po' troppo... che va al di là di quello che oggi possiamo
concedere alla Giunta regionale.
A noi sembra il caso che su questo tema siano coinvolti gli
organi del Consiglio, quanto meno nella fase di valutazione, prima,
e poi eventualmente per la decisione: questo è il significato
dell'emendamento.
Président
- La parole à l'Assesseur à la santé, au
bien-être et aux politiques sociales, Albert Lanièce.
Lanièce A.
- Ho guardato attentamente questo emendamento,
anche la parte a cui si riferiva, e qui si dice che tenendo conto
che aumentano sempre più i non autosufficienti, gli anziani
soprattutto con problemi sanitari importanti, si lascia la
possibilità di valutare eventualmente la trasformazione di
strutture in RSA, eccetera. Però poi, riflettendo, siccome tutte le
delibere che riguardano i fabbisogni in termini di strutture della
prima infanzia, degli anziani, eccetera, vengono proposte tutte
all'attenzione della V Commissione e del Consiglio... per
un'eventuale proposizione di revisione delle strutture per anziani
sul territorio bisogna andare a rivedere la delibera dei
fabbisogni, quindi automaticamente questo verrebbe portato in
Consiglio.
Ci asteniamo, perché questo avviene già e per questo motivo ci
asteniamo.
Président
- La parole au Conseiller Rigo.
Rigo (PD)
- Sono perplesso, può darsi che abbia ragione
l'Assessore, nel senso che è vero che all'attenzione della V
Commissione vanno tutte quelle deliberazioni che modificano gli
standard attuali rispetto anche ai non autosufficienti. Ma qui si
parla di introdurre anche alcune novità di questi poli
specializzati, quindi mi sembra che non sia regolamentata
l'istituzione di questi nuovi servizi, non lo so... Se noi
richiamiamo lo stesso che il Governo regionale coinvolgendo...
dando per scontato che viene fatto, cioè ricordando che viene
fatto... tutto lì.
Président
- Moi je n'ai pas compris si vous retirez ou
bien...
La parole au Conseiller Rigo.
Rigo (PD)
- Anche se sono poco convinto, comunque
ritiriamo l'emendamento.
Président
- L'amendement est retiré, j'en donne lecture
pour le procès-verbal:
Emendamento
A pagina 93, nel paragrafo relativo a "Le ultime fasi della
vita", al quinto capoverso la parola "governo" è sostituita dalla
parola "Consiglio".
La parole au Conseiller Rigo pour déclaration de vote.
Rigo (PD)
- Credo che pochi minuti di attenzione non sia
ostruzionismo...
Président
- ...vous avez la parole, s'il vous
plaît...
Rigo (PD)
- Il Presidente della Regione ha ricordato il
piano precedente e ha detto che nessuno ha parlato degli obiettivi
raggiunti e quelli non raggiunti del piano; sono d'accordo, l'ho
anche detto: manca un'analisi del piano precedente, non c'è alcun
dubbio. Ma non toccava farla al Consiglio, qui, questa analisi,
avremmo dovuto dare ai commissari della Commissione i sufficienti
elementi per fare un'analisi del documento precedente. Il
Presidente ha parlato, giustamente preoccupato come tutti i
Presidenti, del federalismo e dei costi standard; certo, la
sostenibilità finanziaria non potrà essere garantita solo dai
flussi pubblici, anche se non so come si metteranno d'accordo sui
costi standard. I costi standard sono quelli della Lombardia o sono
quelli della Calabria? Questo vale non solo per la sanità, ma per
le politiche sociali, gli asili nido... Proprio per questo la
nostra preoccupazione è quella che bisogna sforzarsi di guardare
non solo nel piano, ma come il piano potrebbe darci una mano per
superare comunque una difficoltà finanziaria a cui anche noi
andremo incontro.
Il piano regionale per la salute e il benessere è un documento
importante, i principi affermati e i valori di riferimento non
possono che essere condivisi, un documento che vuole puntare - come
ha sempre fatto in questi anni la Valle d'Aosta, lo ha ricordato il
Presidente della Regione - sulla promozione della qualità della
vita delle persone che vivono in Valle d'Aosta. In questa direzione
sono state date alcune indicazioni, alcuni indirizzi anche precisi,
come ha ricordato Lanièce; alcuni indirizzi precisi ci sono senza
dubbio, i villaggi di montagna per esempio, un servizio ed
un'azione chiara e corretta. Altri ci vedono meno favorevoli, per
altri ancora non siamo riusciti a capire l'azione che sarà messa in
campo. Il Presidente ci ha detto: come facciamo a sapere quello che
succederà da qui a qualche mese... quindi in molte parti il
documento non individua né indirizzi, né soluzioni possibili e
concretamente praticabili.
Nel mio intervento ho detto, nel corso della discussione
generale, che con questo documento il Consiglio prende atto delle
buone intenzioni dell'Assessore competente e, con fiducia, lascia
al Governo carta bianca di disegnare nel concreto le scelte delle
diverse fasi operative: questa è la ragione per cui abbiamo
presentato gli emendamenti che abbiamo prima votato e ringrazio il
Consiglio di averli votati all'unanimità. Avevano solo un
obiettivo, non certo quello dell'ostruzionismo, non certo quello di
voler mettere una bandierina su qualcosa che non ci appartiene,
anzi; questo piano non ci appartiene ma ci sentiamo anche noi
compartecipi e partecipi, perché vogliamo anche noi contribuire e
voglio che il Consiglio regionale contribuisca a far sì che questo
piano marci spedito, che tutti guidino la barca nella stessa
direzione, altrimenti non si va da nessuna parte. Per questo
abbiamo presentato gli emendamenti, proprio perché vogliamo
scommettere con le forze sociali, e lo abbiamo scommesso come
Consiglio, che anche loro guardino non solo al proprio orticello,
ma guardino all'interesse più generale della nostra regione.
Questi emendamenti ci fanno dire che questo documento non lo
votiamo, ma non possiamo essere neanche contro, quindi ci
asteniamo.
Président
- La parole à la Conseillère Patrizia Morelli
pour déclaration de vote.
Morelli (ALPE)
- Merci M. le Président.
Apprezziamo l'accoglimento da parte dell'Assessore degli
emendamenti, perché pensiamo che la loro attuazione e la
concertazione che ne deriverà non potrà che giovare
all'applicazione di questo piano, di cui condividiamo gli aspetti
valoriali e anche le linee generali, ma non ci sentiamo di aderire
convintamente ad un piano che potremmo definire "un piano di buone
intenzioni", perché riteniamo che è proprio nei momenti in cui la
sostenibilità finanziaria è in forse che è più necessario fissare
delle priorità chiare.
Il nostro sarà quindi un voto di astensione.
Président
- Je soumets au vote la loi avec l'annexe
plan:
Conseillers présents: 32
Votants: 25
Pour: 25
Abstentions: 7 (Bertin, Chatrian, Donzel, Carmela Fontana,
Louvin, Patrizia Morelli, Rigo)
Le Conseil approuve.
