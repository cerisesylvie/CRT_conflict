Classificazione
PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI
Vigili del fuoco - Difesa antincendi



Oggetto del Consiglio n. 854 del 4 novembre 2009 - Resoconto
OGGETTO N. 854/XIII - Disegno di legge: "Nuove disposizioni
per l'organizzazione dei servizi antincendi della Regione autonoma
Valle d'Aosta/Vallée d'Aoste".
TITOLO I
SERVIZI ANTINCENDI
CAPO I
ISTITUZIONE DEI SERVIZI ANTINCENDI
Articolo 1
(Istituzione dei servizi antincendi)
1. La presente legge disciplina, ai sensi dell'articolo 2,
comma primo, lettera z), della legge costituzionale 26 febbraio
1948, n. 4 (Statuto speciale per la Valle d'Aosta), e dell'articolo
19 della legge 16 maggio 1978, n. 196 (Norme di attuazione dello
Statuto speciale della Valle d'Aosta), lo svolgimento dei servizi
antincendi sul territorio regionale in sostituzione degli organi
centrali e periferici dello Stato.
Articolo 2
(Corpo valdostano dei vigili del fuoco)
1. Per lo svolgimento dei compiti di cui alla presente legge,
la Regione si avvale del Corpo valdostano dei vigili del fuoco che
si articola in:
a) personale professionista del Corpo valdostano dei vigili
del fuoco, di seguito denominato personale professionista;
b) personale volontario del Corpo valdostano dei vigili del
fuoco, di seguito denominato personale volontario.
2. Il Corpo valdostano dei vigili del fuoco è componente
fondamentale e struttura operativa del sistema di protezione
civile, ai sensi dell'articolo 11 della legge 24 febbraio 1992, n.
225 (Istituzione del servizio nazionale della protezione civile), e
della legge regionale 18 gennaio 2001, n. 5 (Organizzazione delle
attività regionali di protezione civile).
3. Ai sensi dell'articolo 19 della l. 196/1978, il Corpo
valdostano dei vigili del fuoco sostituisce, nel territorio
regionale, il Corpo nazionale dei vigili del fuoco e svolge le
funzioni e i compiti allo stesso attribuiti.
4. Il Corpo valdostano dei vigili del fuoco svolge inoltre le
funzioni relative ai servizi antincendi aeroportuali, presso
l'aeroporto regionale, secondo la normativa vigente in
materia.
Articolo 3
(Corrispondenza tra le strutture e gli organismi dello Stato
e quelli della Regione in materia antincendi)
1. Le funzioni e le competenze in materia antincendi facenti
capo al Ministero dell'interno o al Ministro dell'interno sono
attribuite, rispettivamente, all'Amministrazione regionale e al
Presidente della Regione.
Articolo 4
(Competenze)
1. Le competenze del Corpo valdostano dei vigili del fuoco si
articolano in:
a) prevenzione degli incendi;
b) soccorso pubblico;
c) attività di protezione civile;
d) formazione.
2. Allo svolgimento delle competenze di cui al comma 1,
concorrono il personale professionista e il personale volontario,
con le modalità di cui, rispettivamente, al titolo II e al titolo
III.
Articolo 5
(Attività al di fuori del territorio regionale)
1. Il Presidente della Regione, su richiesta delle autorità
competenti o in esecuzione di specifiche convenzioni o di accordi
internazionali, dispone l'impiego di personale del Corpo valdostano
dei vigili del fuoco al di fuori del territorio regionale, per la
partecipazione ad attività di addestramento, per lo svolgimento di
attività formative e delle altre attività di cui all'articolo 4,
comma 1.
2. In caso di calamità naturali o di gravi ed urgenti
necessità, il Presidente della Regione, in accordo con le
competenti autorità, dispone, di propria iniziativa, l'immediato
invio del personale di cui al comma 1 fuori dal territorio
regionale.
CAPO II
ORGANIZZAZIONE DEI SERVIZI ANTINCENDI
Articolo 6
(Prevenzione degli incendi)
1. La prevenzione degli incendi consiste nell'espletamento
dell'attività di polizia amministrativa di sicurezza attribuita ai
vigili del fuoco dalle disposizioni statali vigenti in
materia.
2. Nell'esercizio delle attività di prevenzione degli incendi
si osservano le disposizioni statali e regionali vigenti in
materia.
Articolo 7
(Attività di soccorso pubblico)
1. Il Corpo valdostano dei vigili del fuoco, al fine di
salvaguardare l'incolumità delle persone e l'integrità dei beni,
assicura gli interventi tecnici caratterizzati dal requisito
dell'immediatezza della prestazione per i quali sono richieste
professionalità tecniche, anche ad alto contenuto specialistico, ed
idonee risorse strumentali.
2. Gli interventi tecnici di soccorso pubblico consistono, in
particolare:
a) nel soccorso in occasione di incendi, di incontrollati
rilasci di energia, di improvviso o minacciante crollo strutturale,
di frane, di piene, di alluvioni o di ogni altra emergenza;
b) in tutte le attività in cui l'opera del Corpo valdostano
dei vigili del fuoco può essere utile per l'incolumità delle
persone e la salvaguardia di animali e di cose.
3. Gli interventi di cui al comma 2 si limitano ai compiti di
carattere strettamente urgente e cessano al venir meno
dell'effettiva necessità.
4. Il Corpo valdostano dei vigili del fuoco, in coordinamento
con le analoghe strutture del Ministero dell'interno, assicura
inoltre, nei limiti delle proprie competenze, la direzione tecnica
dei soccorsi nell'ambito degli interventi di difesa civile.
Articolo 8
(Partecipazione alle attività di protezione civile)
1. Il Corpo valdostano dei vigili del fuoco partecipa, negli
ambiti di propria competenza, alle attività volte alla previsione e
prevenzione dei rischi, al soccorso delle popolazioni interessate
da eventi calamitosi e ad ogni altra attività diretta a superare
l'emergenza e assicura, nell'ambito delle proprie competenze, la
direzione degli interventi tecnici di primo soccorso, nel rispetto
delle disposizioni vigenti.
Articolo 9
(Formazione)
1. Il Corpo valdostano dei vigili del fuoco promuove la
formazione nelle materie della prevenzione degli incendi e del
soccorso pubblico nonché la diffusione della cultura sulla
sicurezza antincendi, anche attraverso seminari, convegni, cicli di
formazione, collegamenti con le istituzioni, le strutture
scolastiche, quelle universitarie, anche internazionali, e la
comunità scientifica.
2. Il Corpo valdostano dei vigili del fuoco assicura
l'attività formativa di propria competenza, ai sensi della
normativa vigente in materia di tutela della salute e della
sicurezza nei luoghi di lavoro.
3. Il Corpo valdostano dei vigili del fuoco assicura
l'attività formativa del proprio personale attraverso la Scuola
regionale antincendi.
Articolo 10
(Scuola regionale antincendi)
1. Nell'ambito del Corpo valdostano dei vigili del fuoco è
istituita la Scuola regionale antincendi che provvede, in via
prioritaria, alla formazione del personale del Corpo valdostano dei
vigili del fuoco.
2. La Scuola regionale antincendi è posta sotto la
responsabilità della struttura regionale competente individuata ai
sensi degli articoli 6, 7 e 8 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
3. La Scuola regionale antincendi organizza, anche in
collaborazione con altri enti, organizzazioni o strutture similari,
corsi di specializzazione o di aggiornamento riservati al personale
del Corpo valdostano dei vigili del fuoco. La frequenza di tali
corsi è obbligatoria, restando a carico del bilancio della Regione
le spese relative.
4. Nell'ambito delle attività istituzionali del Corpo
valdostano dei vigili del fuoco, la Scuola regionale antincendi può
svolgere corsi anche per le strutture dell'Amministrazione
regionale o per altri enti pubblici o privati.
5. La struttura di addestramento del Corpo valdostano dei
vigili del fuoco per maxi emergenze in galleria, denominata
Finestra di Sorreley - Meysattaz, costituisce parte integrante e
qualificante della Scuola regionale antincendi e può essere messa a
disposizione di soggetti pubblici o privati, oltre che per attività
di formazione, anche per attività di studio, sperimentazione e
ricerca scientifica, secondo le modalità stabilite con
deliberazione della Giunta regionale.
6. Le modalità organizzative e gestionali della Scuola
regionale antincendi sono stabilite dalla Giunta regionale, con
propria deliberazione.
Articolo 11
(Attività di soccorso pubblico)
1. L'attività di soccorso pubblico è svolta dal personale del
Corpo valdostano dei vigili del fuoco, secondo le direttive del
Comandante regionale dei vigili del fuoco e sotto la responsabilità
del personale preposto al comando delle squadre di
soccorso.
2. Al fine di migliorare l'efficienza dei soccorsi, la Giunta
regionale è autorizzata a stipulare apposite convenzioni con altri
soggetti pubblici o privati.
Articolo 12
(Coordinamento con il servizio antincendi boschivo)
1. L'attività di estinzione degli incendi boschivi è svolta
in ausilio al Corpo forestale della Valle d'Aosta.
2. Nel caso in cui l'incendio boschivo minacci l'incolumità
delle persone o la rovina di edifici, la direzione delle operazioni
di soccorso compete al personale preposto al comando delle squadre
di soccorso del Corpo valdostano dei vigili del fuoco, con le quali
i reparti degli organi forestali sono tenuti a collaborare.
Articolo 13
(Servizi antincendi aeroportuali)
1. Il Presidente della Regione, nel rispetto delle
disposizioni vigenti in materia:
a) istituisce i servizi antincendi aeroportuali;
b) stabilisce la classificazione degli aeroporti ai fini del
servizio antincendi.
2. La struttura regionale competente individuata ai sensi
degli articoli 6, 7 e 8 della l.r. 45/1995:
a) individua, nel rispetto delle disposizioni vigenti, la
dotazione minima di personale e la consistenza e le caratteristiche
dei mezzi da adibire al servizio antincendi negli
aeroporti;
b) provvede al rilascio delle abilitazioni al personale
incaricato per il servizio antincendi.
Articolo 14
(Collegamenti con organismi nazionali e
internazionali)
1. Il Corpo valdostano dei vigili del fuoco assicura:
a) il collegamento con gli organi centrali dello Stato
competenti per i servizi antincendi, con gli organi preposti alla
tutela della salute e della sicurezza nei luoghi di lavoro e, ai
fini di cui all'articolo 6 del decreto del Presidente della
Repubblica 29 luglio 1982, n. 577 (Approvazione del regolamento
concernente l'espletamento dei servizi antincendi), con altri
organismi nazionali;
b) il collegamento con organismi comunitari e internazionali,
in armonia con quanto operato in campo nazionale ai sensi
dell'articolo 5 del d.p.r. 577/1982;
c) il collegamento con il Centro studi ed esperienze del
Ministero dell'interno e l'utilizzazione dei risultati
dell'attività di studio, ricerca e sperimentazione condotta dal
medesimo Centro.
2. La Regione, ove richiesto, provvede alle eventuali spese
per le attività del Centro studi ed esperienze del Ministero
dell'interno riguardanti la Valle d'Aosta/Vallée d'Aoste.
Articolo 15
(Commissione tecnica regionale per la prevenzione degli
incendi)
1. Per lo svolgimento delle funzioni attribuite al Comitato
centrale tecnico-scientifico per la prevenzione incendi e al
Comitato tecnico regionale per la prevenzione incendi, di cui agli
articoli 21 e 22 del decreto legislativo 8 marzo 2006, n. 139
(Riassetto delle disposizioni relative alle funzioni ed ai compiti
del Corpo nazionale dei vigili del fuoco, a norma dell'articolo 11
della legge 29 luglio 2003, n. 229), è istituita, presso la
struttura regionale competente in materia di servizi antincendi, la
Commissione tecnica regionale per la prevenzione degli incendi,
composta:
a) dal dirigente della struttura regionale competente in
materia di servizi antincendi, con funzioni di presidente;
b) dal Comandante regionale dei vigili del fuoco;
c) da un ingegnere designato dall'ordine degli ingegneri
della Valle d'Aosta;
d) da un esperto designato dal dipartimento prevenzione e
sicurezza degli ambienti di lavoro dell'Azienda regionale sanitaria
USL della Valle d'Aosta (Azienda USL).
2. La Commissione può essere integrata, previa autorizzazione
dell'ente di appartenenza, da un dirigente del Corpo nazionale dei
vigili del fuoco, o di altra struttura analoga di uno Stato membro
dell'Unione europea, nonché da eventuali esperti, anche non
appartenenti all'Amministrazione regionale, la cui partecipazione
sia ritenuta necessaria per la trattazione di particolari
tematiche.
3. Per lo svolgimento delle funzioni attribuite alla Regione
dal decreto legislativo 17 agosto 1999, n. 334 (Attuazione della
direttiva 96/82/CE relativa al controllo dei pericoli di incidenti
rilevanti connessi con determinate sostanze pericolose), la
Commissione è integrata, con diritto di voto:
a) da un chimico designato dall'ordine dei chimici della
Valle d'Aosta;
b) da un esperto designato dall'Agenzia regionale per la
protezione dell'ambiente (ARPA).
4. La Commissione può avvalersi, per particolari questioni,
della consulenza di tecnici o altri esperti, esterni
all'Amministrazione regionale, aventi specifiche competenze nelle
materie trattate. I relativi incarichi sono affidati con le
modalità di cui alla legge regionale 28 aprile 1998, n. 18 (Norme
per il conferimento di incarichi a soggetti esterni
all'Amministrazione regionale, per la costituzione di organi
collegiali non permanenti, per l'organizzazione e la partecipazione
a manifestazioni pubbliche e per azioni promozionali e
pubblicitarie).
5. La Commissione è nominata con decreto del Presidente della
Regione e dura in carica per tutta la legislatura. Per ogni
componente titolare è nominato un membro supplente.
6. Per la validità delle sedute della Commissione è richiesta
la presenza della maggioranza dei componenti e le deliberazioni
sono valide se adottate a maggioranza dei presenti.
7. I componenti della Commissione di cui ai commi 1, lettera
c), 2 e 3, lettera a), hanno diritto al rimborso delle spese di
viaggio e di trasferta, nella misura e con le modalità previste per
i dirigenti dell'Amministrazione regionale.
8. Le ulteriori modalità organizzative e di funzionamento
della Commissione sono stabilite con deliberazione della Giunta
regionale.
Articolo 16
(Compiti della Commissione tecnica regionale per la
prevenzione degli incendi)
1. La Commissione tecnica regionale per la prevenzione degli
incendi svolge, in particolare:
a) le funzioni attribuite dalla normativa vigente al Comitato
centrale tecnico-scientifico per la prevenzione incendi ed ai
Comitati tecnici regionali per la prevenzione incendi,
limitatamente al territorio regionale;
b) le funzioni di supporto per la predisposizione di
normative tecniche e per la trattazione di problematiche o
questioni in materia di prevenzione degli incendi, su richiesta
delle competenti strutture regionali.
Articolo 17
(Collaborazione con reparti di soccorso del Corpo nazionale
dei vigili del fuoco e con altre analoghe organizzazioni)
1. Il Corpo valdostano dei vigili del fuoco:
a) si accorda con il Corpo nazionale dei vigili del fuoco, al
fine di rendere possibile l'intervento immediato nel territorio
regionale di squadre di soccorso provenienti dalle sedi più vicine
del medesimo Corpo e, viceversa, l'intervento di unità operative di
soccorso regionali in ambiti territoriali limitrofi;
b) previa intesa tra il Presidente della Regione e i
competenti organi dello Stato, assume le iniziative necessarie per
coordinare l'attività dei reparti di soccorso regionali e delle
colonne mobili di soccorso del Corpo nazionale dei vigili del
fuoco, nel caso di interventi per calamità naturali nel territorio
regionale;
c) assume le iniziative necessarie per coordinare l'attività
dei reparti di soccorso regionali con i reparti di soccorso di
altri Stati.
Articolo 18
(Reti di comunicazione, rilevamento e trasmissione dati del
Corpo nazionale dei vigili del fuoco)
1. Il Corpo valdostano dei vigili del fuoco, previa intesa
tra il Presidente della Regione e i competenti organi dello Stato,
può provvedere direttamente:
a) alla gestione delle stazioni appartenenti alla rete
nazionale di rilevamento della ricaduta radioattiva ubicate nel
territorio regionale;
b) alla gestione dei ripetitori e di altre apparecchiature
appartenenti alla rete radio di protezione civile del Corpo
nazionale dei vigili del fuoco ubicati nel territorio
regionale.
Articolo 19
(Sede centrale e distaccamenti periferici del Corpo
valdostano dei vigili del fuoco)
1. Il Corpo valdostano dei vigili del fuoco opera mediante un
contingente centrale, avente sede operativa ubicata in posizione
baricentrica rispetto al territorio regionale, e contingenti
periferici, operanti nei distaccamenti ubicati sull'intero
territorio regionale.
2. Il Presidente della Regione, nel rispetto delle
disposizioni concernenti le relazioni sindacali, individua, con
proprio decreto, il numero, la sede e la circoscrizione
territoriale dei distaccamenti del personale
professionista.
3. In conformità a quanto stabilito per il Corpo nazionale
dei vigili del fuoco dall'articolo 29, comma 2, del d.lgs.
139/2006, ai progetti relativi alla costruzione e all'adattamento
di immobili da destinare ai servizi d'istituto del Corpo valdostano
dei vigili del fuoco è riconosciuto, ai fini della loro esecuzione,
carattere di urgenza ed indifferibilità.
Articolo 20
(Servizi gratuiti e a pagamento)
1. Il servizio di soccorso pubblico è gratuito.
2. Sono a pagamento:
a) i servizi in cui non sussistono immediati pericoli alle
persone o alle cose, ferme restando le priorità riconosciute alle
esigenze di soccorso pubblico;
b) i servizi di vigilanza antincendi, obbligatori o su
richiesta, ai fini della prevenzione degli incendi;
c) le attività di polizia amministrativa, ai fini della
prevenzione degli incendi;
d) le attività di formazione, di addestramento e di
attestazione di idoneità previste dalla normativa vigente in
materia di tutela della salute e della sicurezza nei luoghi di
lavoro;
e) le attività svolte a favore di soggetti terzi dalla Scuola
regionale antincendi, fatto salvo quanto previsto da specifiche
convenzioni;
f) eventuali altre attività di competenza del Corpo
valdostano dei vigili del fuoco disciplinate da specifiche
convenzioni.
3. I servizi di cui al comma 2 sono svolti, nel rispetto
della normativa vigente, dal personale professionista con
l'ausilio, se necessario, limitatamente ai servizi di cui alle
lettere a), b), e) e f), del personale volontario in possesso di
adeguata formazione.
4. Nei servizi a pagamento, il versamento è effettuato a
favore dell'Amministrazione regionale che provvede alla
determinazione periodica delle relative tariffe con deliberazione
della Giunta regionale, salvo quanto previsto da specifiche
convenzioni.
5. Parte delle risorse introitate a titolo di corrispettivi
per i servizi a pagamento resi dal personale professionista al di
fuori dell'orario di servizio può essere utilizzata, in sede di
contrattazione collettiva regionale, per la corresponsione di
eventuali indennità a favore del personale avente diritto e per il
pagamento dei relativi oneri di legge. La Giunta regionale è
autorizzata ad apportare, con propria deliberazione, le necessarie
variazioni al bilancio di previsione.
6. Le risorse introitate a titolo di corrispettivi per i
servizi a pagamento resi dal personale volontario sono attribuite
ai distaccamenti comunali con le modalità stabilite con
deliberazione della Giunta regionale, in aggiunta al contributo
regionale ordinario di cui all'articolo 67, comma 1.
7. Al fine di conseguire un più elevato grado di sicurezza
nel territorio regionale, i servizi a pagamento di cui al presente
articolo, ivi compresi i servizi di formazione e addestramento, a
qualunque titolo resi dal Corpo valdostano dei vigili del fuoco,
sono individuati come attività istituzionali svolte in veste di
pubblica autorità.
Articolo 21
(Competenze in ordine a strumenti urbanistici)
1. In occasione della predisposizione o della modificazione
dei piani regolatori generali comunali urbanistici e paesaggistici
(PRG) e dei regolamenti di polizia urbana o dell'eventuale
emanazione di normative regolamentari che disciplinino attività
soggette ai controlli di prevenzione degli incendi, i comuni sono
tenuti ad acquisire il parere del Comandante regionale dei vigili
del fuoco per le parti riguardanti la prevenzione degli
incendi.
2. Il parere del Comandante regionale dei vigili del fuoco
deve essere parimenti acquisito dalle strutture regionali
competenti e dai comuni, negli ambiti di rispettiva competenza, per
questioni generali di viabilità, limitatamente all'individuazione
delle caratteristiche minime da garantire per il transito dei
veicoli di soccorso in funzione dell'utilizzazione delle aree
servite dalla predetta viabilità.
Articolo 22
(Competenze in ordine agli idranti stradali)
1. I comuni sono tenuti a provvedere, in conformità alle
direttive e alle prescrizioni impartite dal Corpo valdostano dei
vigili del fuoco, all'installazione e alla manutenzione degli
idranti stradali, secondo la capacità dei propri acquedotti, alla
costituzione di riserve idriche antincendi, secondo le necessità e
le possibilità locali, e all'installazione di eventuali apparecchi
di allarme.
2. La planimetria aggiornata con l'ubicazione degli idranti
stradali deve essere elaborata a cura dei singoli comuni e inviata
al Corpo valdostano dei vigili del fuoco.
3. Per lo svolgimento dei compiti istituzionali del Corpo
valdostano dei vigili del fuoco, l'uso degli idranti stradali è
gratuito.
CAPO III
DISPOSIZIONI RELATIVE ALLA PARTICOLARITÀ DEL SERVIZIO
Articolo 23
(Veicoli e conducenti dei servizi antincendi)
1. Nelle more dell'approvazione del regolamento regionale di
cui all'articolo 7 della legge regionale 29 marzo 2007, n. 4
(Manutenzione, per l'anno 2007, del sistema normativo regionale.
Modificazioni di leggi regionali e altre disposizioni), la Regione,
previa intesa tra il Presidente della Regione e il Ministro
dell'interno, è autorizzata:
a) ad utilizzare, sia per l'immatricolazione degli automezzi
da assegnare al Corpo valdostano dei vigili del fuoco, sia per
quelli trasferiti in proprietà alla Regione, ai sensi dell'articolo
45 della l. 196/1978, il registro automobilistico del Corpo
nazionale dei vigili del fuoco;
b) ad avvalersi, per il rilascio e il rinnovo delle patenti
di guida degli automezzi antincendi della Regione, del competente
servizio dell'Amministrazione statale ai sensi dell'articolo 71 del
decreto del Presidente della Repubblica 22 febbraio 1982, n. 182
(Norme di attuazione dello statuto speciale della regione Valle
d'Aosta per l'estensione alla regione delle disposizioni del
decreto del Presidente della Repubblica 24 luglio 1977, n. 616 e
della normativa relativa agli enti soppressi con l'articolo 1-bis
del decreto legge 18 agosto 1978, n. 481, convertito nella legge 21
ottobre 1978, n. 641).
2. Gli eventuali oneri relativi alle attività di cui al comma
1 sono posti a carico della Regione.
Articolo 24
(Applicazione della normativa in materia di sicurezza e
salute nei luoghi di lavoro)
1. Al Corpo valdostano dei vigili del fuoco si applica, in
considerazione delle particolari esigenze connesse al servizio
espletato e delle relative peculiarità organizzative, la normativa
statale vigente in materia di tutela della salute e della sicurezza
nei luoghi di lavoro relativa al Corpo nazionale dei vigili del
fuoco e ai servizi di protezione civile.
2. Per il personale volontario, la Giunta regionale, sentito
il Consiglio del personale volontario, individua il datore di
lavoro, limitatamente alle attività di cui all'articolo 57, comma
1, il responsabile del servizio di prevenzione e protezione e il
medico competente.
3. Per le attività di cui all'articolo 63, comma 1, il datore
di lavoro è individuato dai comuni, con assunzione dei relativi
oneri finanziari.
4. Ai sensi dell'articolo 65, comma 2, gli obblighi di cui
all'articolo 18, comma 3, del decreto legislativo 9 aprile 2008, n.
81 (Attuazione dell'articolo 1 della legge 3 agosto 2007, n. 123,
in materia di tutela della salute e della sicurezza nei luoghi di
lavoro), sono a carico dei comuni.
Articolo 25
(Requisizione di mezzi e materiali ausiliari)
1. In caso di gravi e urgenti necessità, il Presidente della
Regione può ordinare, per il tempo strettamente necessario, la
requisizione di mezzi e materiali ausiliari occorrenti ai fini di
istituto, salvo indennizzo ai proprietari da determinarsi sulla
base dei prezzi correnti.
2. Del potere di cui al comma 1, può avvalersi il personale
preposto al comando delle operazioni delle squadre, fermo restando
l'obbligo di tempestiva comunicazione al Presidente della
Regione.
Articolo 26
(Particolari incarichi)
1. Quando ricorrono eccezionali circostanze, il Comandante
regionale dei vigili del fuoco può destinare il personale del Corpo
valdostano dei vigili del fuoco, in via temporanea, a svolgere
interventi di interesse pubblico, anche al di fuori dei compiti
istituzionali, per i quali il personale interessato abbia
particolare attitudine.
TITOLO II
ORGANIZZAZIONE DEL PERSONALE PROFESSIONISTA
CAPO I
DISPOSIZIONI GENERALI
Articolo 27
(Oggetto)
1. Il presente titolo disciplina le funzioni e
l'organizzazione del personale professionista.
Articolo 28
(Articolazione del personale professionista)
1. L'articolazione organizzativa del personale professionista
è definita con deliberazione della Giunta regionale ai sensi degli
articoli 6, 7 e 8 della l.r. 45/1995.
2. Il personale professionista si compone:
a) delle strutture dirigenziali di cui agli articoli 40 e
41;
b) del personale di cui al comma 3.
3. Il personale professionista è articolato in un'area
operativa-tecnica e in un'area amministrativo-contabile. I profili
professionali rientranti nelle due aree sono definiti ai sensi
delle normativa regionale vigente in materia, nel rispetto delle
relazioni sindacali.
4. Il Corpo valdostano dei vigili del fuoco si può avvalere,
inoltre, per compiti ausiliari, del personale che svolge servizio
civile volontario ai sensi della legge regionale 16 novembre 2007,
n. 30 (Disposizioni in materia di servizio civile in Valle
d'Aosta).
Articolo 29
(Personale professionista)
1. Al personale professionista si applicano le disposizioni
in materia di stato giuridico previste per il restante personale
regionale, in quanto compatibili con le disposizioni della presente
legge.
2. Il personale professionista dell'area operativa-tecnica è
escluso dall'applicazione del rapporto di lavoro a tempo
parziale.
3. Le disposizioni di cui agli articoli da 31 a 38 e ai capi
IV, V e VI del presente titolo sono riferite esclusivamente al
personale professionista dell'area operativa-tecnica. L'accesso ai
profili professionali dell'organico del personale professionista
dell'area amministrativo-contabile resta disciplinato dalle
disposizioni vigenti per l'accesso al ruolo unico
regionale.
4. Ai sensi dell'articolo 6 del d.lgs. 139/2006, al personale
della qualifica dirigenziale, ai funzionari tecnici, ai capisquadra
e ai capireparto, nei limiti del servizio cui sono destinati e
secondo le attribuzioni ad essi conferite dalla legge, sono
attribuite le funzioni di ufficiale di polizia giudiziaria. Al
personale appartenente al ruolo di vigile del fuoco professionista
sono attribuite le funzioni di agente di polizia
giudiziaria.
5. Le qualifiche di ufficiale e di agente di polizia
giudiziaria sono attestate con decreto del Presidente della
Regione.
Articolo 30
(Organico)
1. Il personale professionista dell'area operativa-tecnica e
dell'area amministrativo-contabile è inquadrato nel ruolo unico
regionale e nell'organico di cui all'articolo 26, comma 1, lettera
dbis), della l.r. 45/1995.
Articolo 31
(Accertamenti dell'idoneità psicofisica specifica del
personale professionista)
1. In considerazione del particolare tipo di lavoro prestato
e in conformità alla normativa vigente in materia di tutela della
salute e della sicurezza nei luoghi di lavoro, il personale
professionista è sottoposto ad accertamenti sanitari preventivi e
periodici presso la competente struttura dell'Azienda USL o presso
altri centri specializzati o da parte del medico competente. Tali
soggetti provvedono al rilascio di apposita attestazione di
idoneità allo svolgimento del servizio.
2. Il personale professionista deve comunque essere
sottoposto ai controlli di cui al comma 1 nei seguenti
casi:
a) dopo tre mesi di assenza dal servizio per motivi di
salute, effettuata dal dipendente in uno o più periodi nell'arco
dell'anno solare;
b) su motivata richiesta del dirigente competente.
3. La Giunta regionale, con propria deliberazione, stabilisce
le modalità di esecuzione degli accertamenti sanitari di cui al
comma 1, i relativi requisiti psicofisici ed attitudinali oggetto
dell'accertamento e la periodicità di svolgimento, ove questa non
sia stabilita dalla normativa vigente in materia di tutela della
salute e della sicurezza nei luoghi di lavoro.
Articolo 32
(Mobilità)
1. Il personale del Corpo nazionale dei vigili del fuoco o
dei corrispondenti Corpi o servizi antincendi di altri enti
pubblici, può essere trasferito, a domanda o su richiesta
dell'Amministrazione regionale, nell'organico del personale
professionista del Corpo valdostano dei vigili del fuoco.
2. L'inquadramento è subordinato all'assenso
dell'Amministrazione di provenienza, alla disponibilità di posti in
organico e al superamento della prova di accertamento linguistico
con le modalità di cui all'articolo 7 del r.r. 6/1996. In caso di
più richieste, costituisce titolo di preferenza la residenza nella
Regione.
3. Il personale trasferito ai sensi del comma 1 conserva
l'anzianità giuridica maturata presso l'ente di
provenienza.
4. Al personale trasferito ai sensi del comma 1 si applica
l'articolo 15, comma 2, della legge regionale 24 ottobre 1989, n.
68 (Norme risultanti dalla disciplina prevista dall'accordo per il
triennio 1988-1990 relativa al personale regionale).
CAPO II
AMBITI DI ATTIVITA'
Articolo 33
(Compiti)
1. Al personale professionista sono attribuiti compiti
di:
a) prevenzione degli incendi;
b) soccorso pubblico;
c) protezione civile;
d) formazione e addestramento nel settore antincendi;
e) promozione e diffusione della cultura della sicurezza
antincendi e della protezione civile.
Articolo 34
(Prevenzione degli incendi e vigilanza antincendio)
1. Il personale professionista, nell'ambito delle competenze
di cui all'articolo 6, provvede, in particolare:
a) all'organizzazione e al funzionamento del servizio di
prevenzione incendi e al rilascio delle certificazioni, dei pareri,
delle autorizzazioni e di ogni altro atto previsto dalla normativa
vigente in materia;
b) agli accertamenti, ai sopralluoghi e alle visite tecniche,
secondo la normativa vigente in materia;
c) ai servizi di vigilanza e all'attività di formazione ai
sensi della normativa vigente in materia di tutela della salute e
della sicurezza nei luoghi di lavoro;
d) al rilascio di pareri alle strutture regionali che ne
fanno richiesta su questioni attinenti alla prevenzione incendi e
alla gestione dei soccorsi;
e) all'esame, allo studio e alla formulazione di proposte per
l'elaborazione di normative regionali in materia di prevenzione ed
estinzione degli incendi.
Articolo 35
(Soccorso pubblico)
1. Nell'ambito del soccorso pubblico il personale
professionista, oltre allo svolgimento ed al coordinamento delle
attività di cui all'articolo 7, provvede, in particolare,
a:
a) effettuare studi e rilevazioni statistiche ed emanare
disposizioni concernenti le caratteristiche degli automezzi e dei
materiali di soccorso, con particolare riguardo alla loro
normalizzazione, anche in vista di interventi in collaborazione con
reparti del Corpo nazionale dei vigili del fuoco e delle altre
strutture della protezione civile;
b) coordinare, a livello di pianificazione, le tematiche
inerenti la difesa civile afferenti alle funzioni attribuite alla
Regione, di concerto con le altre strutture regionali
competenti;
c) promuovere e gestire i rapporti con gli organismi
nazionali ed internazionali competenti in materia di prevenzione ed
estinzione degli incendi e, in generale, esercitare funzioni di
indirizzo, al fine di coordinare l'attività del Corpo valdostano
dei vigili del fuoco con quelle degli enti suddetti;
d) gestire i servizi antincendi aeroportuali.
Articolo 36
(Attività di protezione civile)
1. Il personale professionista partecipa alla pianificazione
di protezione civile ed è coinvolto nelle attività di protezione
civile dagli organi competenti qualora le proprie competenze
tecniche e specialistiche possono essere di utilità per un'efficace
risoluzione delle medesime.
2. Il personale professionista partecipa, quale componente
fondamentale, alle attività della centrale unica di soccorso di cui
alla legge regionale 2 aprile 2008, n. 7 (Organizzazione della
centrale unica per la gestione delle chiamate di soccorso).
3. I dirigenti del Corpo valdostano dei vigili del fuoco sono
componenti di diritto del Comitato regionale per la protezione
civile di cui all'articolo 4 della l.r. 5/2001.
Articolo 37
(Formazione e addestramento nel settore antincendi)
1. Il personale professionista provvede al coordinamento
delle attività di formazione e addestramento delle componenti del
Corpo valdostano dei vigili del fuoco, determinandone criteri e
indirizzi organizzativi.
Articolo 38
(Promozione e diffusione della cultura della sicurezza
antincendi e della protezione civile)
1. Il personale professionista coordina le attività di
promozione della cultura della sicurezza antincendi e partecipa, di
concerto con le altre strutture regionali competenti, alla
diffusione della cultura della protezione civile.
2. Il personale professionista provvede alla promozione e
alla comunicazione istituzionale del Corpo valdostano dei vigili
del fuoco, in coordinamento con le altre strutture regionali
competenti in materia di comunicazione e soccorso.
3. Il personale professionista promuove e partecipa, anche
per il tramite di associazioni all'uopo costituite, ad attività
agonistiche e sportive, in collaborazione con altre
amministrazioni, organi o enti con i quali stipula, allo scopo,
apposite convenzioni.
4. Per le finalità di cui al comma 3, può essere autorizzato
il distacco temporaneo di personale professionista che abbia
raggiunto un adeguato livello di preparazione in qualità di atleta
o allenatore, con le modalità stabilite in apposita convenzione. I
relativi oneri retributivi, assicurativi e previdenziali sono a
carico dell'Amministrazione regionale.
Articolo 39
(Assicurazioni)
1. Il personale professionista è assicurato contro gli
infortuni occorsi in servizio e le infermità contratte per causa
diretta di servizio, ai sensi dell'articolo 191 della legge
regionale 28 luglio 1956, n. 3 (Norme sull'ordinamento dei servizi
regionali e sullo stato giuridico ed economico del personale della
Regione), e dell'articolo 24, comma 1, lettera c), della legge
regionale 19 dicembre 2005, n. 34 (Legge finanziaria per gli anni
2006/2008).
2. Nel caso di spostamenti per estinzioni di incendi o per
soccorsi tecnici urgenti, la polizza a copertura degli automezzi in
dotazione al Corpo valdostano dei vigili del fuoco prevede anche la
garanzia per l'infortunio del conducente.
3. Il personale professionista è inoltre coperto da
assicurazione di responsabilità civile verso terzi per gli
eventuali danni causati in occasione dello svolgimento delle
attività di cui all'articolo 4, comma 1. L'assicurazione è estesa
anche alla responsabilità civile verso terzi derivante dall'impiego
delle unità cinofile.
4. I massimali di copertura assicurativa per la
responsabilità civile sono adeguati al rischio dell'attività svolta
dal personale professionista e la copertura assicurativa è estesa a
tutti gli ambiti d'intervento, ivi compreso quello
aeroportuale.
CAPO III
STRUTTURE DIRIGENZIALI
Articolo 40
(Strutture dirigenziali)
1. Le strutture organizzative dirigenziali del Corpo
valdostano dei vigili del fuoco sono suddivise in un'area
strategico-amministrativa e in un'area operativa-tecnica.
2. Salvo quanto previsto dall'articolo 41, la suddivisione
nelle aree di cui al comma 1 e l'articolazione delle strutture
dirigenziali del Corpo valdostano dei vigili del fuoco, ivi
compresa quella del Comando regionale dei vigili del fuoco, è
definita dalla Giunta regionale ai sensi dell'articolo 8 della l.r.
45/1995.
3. Gli incarichi dirigenziali sono conferiti con le modalità
di cui agli articoli 16 e 17, comma 2, della l.r. 45/1995.
4. I dirigenti dell'area operativa-tecnica del Corpo
valdostano dei vigili del fuoco devono essere in possesso di
entrambi i seguenti requisiti:
a) appartenenza al ruolo del personale professionista del
Corpo valdostano dei vigili del fuoco, del personale permanente del
Corpo nazionale dei vigili del fuoco o dei corrispondenti Corpi o
servizi antincendi di altri enti pubblici;
b) servizio effettivo, per un periodo di almeno cinque anni,
nel profilo professionale corrispondente a quello di ispettore
antincendi direttore o ispettore antincendi del Corpo valdostano
dei vigili del fuoco, del personale permanente del Corpo nazionale
dei vigili del fuoco o dei corrispondenti Corpi o servizi
antincendi di altri enti pubblici.
5. Gli incarichi di cui al comma 3 possono essere altresì
conferiti a chi ricopra, o abbia ricoperto per almeno un anno, un
incarico corrispondente a quello di Comandante provinciale nel
ruolo del personale permanente del Corpo nazionale dei vigili del
fuoco.
Articolo 41
(Comandante regionale dei vigili del fuoco)
1. Al Comandante regionale dei vigili del fuoco, che
appartiene all'area operativa-tecnica, sono attribuite le seguenti
competenze:
a) assicurare, anche per gli aspetti connessi alla difesa
civile, il servizio di soccorso pubblico e di estinzione degli
incendi su tutto il territorio regionale;
b) coordinare gli interventi operativi delle componenti del
Corpo valdostano dei vigili del fuoco;
c) provvedere all'organizzazione ed al funzionamento del
servizio di prevenzione incendi e al rilascio delle certificazioni,
dei pareri, delle autorizzazioni e di ogni altro atto previsto
dalla normativa vigente in materia;
d) provvedere agli accertamenti, ai sopralluoghi e alle
visite tecniche, secondo la normativa vigente in materia;
e) provvedere all'organizzazione e all'attuazione dei servizi
di vigilanza antincendi di cui all'articolo 18 del d.lgs.
139/2006;
f) provvedere all'organizzazione e all'attuazione degli
interventi nei casi di cui agli articoli 5, comma 2, e 17.
2. Le ulteriori competenze sono stabilite con deliberazioni
della Giunta regionale.
3. In caso di assenza o di impedimento, il Comandante può
essere sostituito da un ispettore antincendi direttore o da un
ispettore antincendi dallo stesso designato o, in caso di mancata
designazione, designato da altro dirigente della struttura
organizzativa del Corpo valdostano dei vigili del fuoco.
CAPO IV
RECLUTAMENTO
Articolo 42
(Reclutamento dei vigili del fuoco professionisti)
1. I vigili del fuoco professionisti sono reclutati mediante
concorso pubblico per titoli ed esami.
2. Per essere ammessi al concorso, i candidati devono
possedere, oltre ai requisiti generali previsti per l'accesso al
ruolo unico regionale:
a) età non inferiore ad anni diciotto e non superiore ad anni
trentadue, comprese le eccezioni di legge. Il limite massimo di età
si applica anche a coloro che sono titolari di un posto
nell'organico di una pubblica amministrazione;
b) statura non inferiore a metri 1,65;
c) piena ed incondizionata idoneità psicofisica allo
svolgimento delle mansioni previste per i servizi antincendi, da
accertare con le modalità di cui all'articolo 31.
3. L'ammissione alle prove è subordinata al superamento di
test psico-attitudinali tendenti ad accertare la propensione allo
svolgimento delle mansioni di vigile del fuoco
professionista.
4. Il bando di concorso può richiedere, nell'ambito del
medesimo profilo professionale, il possesso di particolari
specializzazioni necessarie per il buon funzionamento dei servizi
antincendi.
5. Ai fini dell'assunzione a tempo indeterminato, i vincitori
del concorso di cui al comma 1 devono frequentare con esito
positivo il corso di cui all'articolo 46.
Articolo 43
(Reclutamento di capisquadra e capireparto)
1. I capisquadra sono reclutati mediante concorso per titoli
ed esami, cui è ammesso il personale professionista con almeno
cinque anni di servizio effettivo nel profilo professionale di
vigile del fuoco professionista.
2. I capireparto sono reclutati mediante concorso per titoli
ed esami, cui è ammesso il personale professionista con almeno
cinque anni di servizio effettivo nel profilo professionale di
caposquadra.
3. Ai fini della nomina, i vincitori dei concorsi di cui ai
commi 1 e 2 devono frequentare con esito positivo il corso di cui
all'articolo 46.
4. Qualora il corso di cui all'articolo 46 non possa aver
luogo nel termine di tre mesi dall'approvazione della graduatoria
del concorso o non possa essere frequentato nel predetto termine
per esigenze organizzative dell'Amministrazione regionale, si
procede comunque alla nomina, la cui validità resta condizionata al
successivo superamento del corso stesso.
Articolo 44
(Reclutamento dei funzionari tecnici)
1. Il reclutamento dei funzionari tecnici, nei quali
rientrano i profili dei collaboratori tecnici antincendi, degli
ispettori antincendi e degli ispettori antincendi direttori, ha
luogo mediante concorso pubblico per titoli ed esami.
2. Ai fini dell'assunzione a tempo indeterminato, i vincitori
dei concorsi di cui al comma 1 devono frequentare con esito
positivo il corso di cui all'articolo 46.
3. I requisiti di accesso al concorso pubblico sono quelli di
cui all'articolo 42, comma 2, lettere b) e c), e comma 3. Il limite
massimo di età per la partecipazione ai concorsi di cui al presente
articolo è di anni trentacinque, comprese le eccezioni di legge. Il
limite massimo di età non trova applicazione nei confronti del
personale di ruolo appartenente al Corpo valdostano dei vigili del
fuoco, al Corpo nazionale dei vigili del fuoco e ai corrispondenti
Corpi o servizi delle Regioni a Statuto speciale e delle Province
autonome.
Articolo 45
(Riserva di posti e valutazione dei titoli)
1. Il 15 per cento dei posti dell'area operativa-tecnica
messi a concorso pubblico è riservato ai candidati che abbiano
prestato servizio militare di leva o servizio civile nel Corpo
nazionale dei vigili del fuoco o nei corrispondenti Corpi o servizi
delle Regioni a Statuto speciale e delle Province autonome.
2. Costituiscono titolo da valutare secondo le modalità
stabilite dall'articolo 32 del regolamento regionale 11 dicembre
1996, n. 6 (Norme sull'accesso agli organici dell'Amministrazione
regionale, degli Enti pubblici non economici dipendenti dalla
Regione e degli Enti locali della Valle d'Aosta):
a) l'aver prestato servizio come professionista nel Corpo
valdostano dei vigili del fuoco;
b) l'aver prestato servizio come permanente nei profili
professionali dell'area operativa-tecnica del Corpo nazionale dei
vigili del fuoco o nei corrispondenti Corpi o servizi delle Regioni
a Statuto speciale e delle Province autonome;
c) l'aver prestato servizio di leva o servizio civile nel
Corpo valdostano o nazionale dei vigili del fuoco o nei
corrispondenti Corpi o servizi delle Regioni a Statuto speciale e
delle Province autonome;
d) l'aver prestato lodevole servizio come personale
volontario per almeno tre anni;
e) l'essere orfani di appartenenti al Corpo valdostano o
nazionale dei vigili del fuoco o nei corrispondenti Corpi o servizi
delle Regioni a Statuto speciale e delle Province autonome deceduti
per cause di servizio.
Articolo 46
(Corsi di formazione)
1. Ai fini dell'assunzione a tempo indeterminato e della
nomina, i vincitori dei concorsi di cui agli articoli 42, 43 e 44
devono frequentare un apposito corso organizzato
dall'Amministrazione regionale, tramite la Scuola regionale
antincendi.
2. L'assunzione a tempo indeterminato o l'avanzamento sono
subordinati al superamento dell'esame teorico-pratico di fine
corso.
3. Sono esclusi dal corso o dall'esame di fine corso i
soggetti che:
a) dichiarano di voler rinunciare al corso;
b) hanno accumulato assenze per un numero di giornate pari al
20 per cento della durata complessiva del corso, anche se non
consecutive.
4. In caso di assenza dovuta a legittimo impedimento, per un
periodo pari o superiore al 20 per cento della durata complessiva
del corso, i partecipanti sono esclusi dal medesimo o dall'esame di
fine corso e ammessi a partecipare al primo corso successivo, a
condizione che sia avviato nel triennio di validità della
graduatoria del concorso.
5. L'ammissione ai corsi è subordinata all'esito positivo
degli accertamenti sanitari di cui all'articolo 31.
Articolo 47
(Trattamento economico per la frequenza ai corsi)
1. I partecipanti ai corsi di cui all'articolo 46 che non
appartengono al ruolo unico regionale e che non siano dipendenti di
enti pubblici o privati sono assunti con contratto a tempo
determinato presso l'Amministrazione regionale, nel rispetto delle
disposizioni di legge e di contratto. Durante tale periodo, ad essi
è attribuito il trattamento economico previsto per i corrispondenti
profili professionali, ridotto di un quinto, con esclusione delle
indennità collegate all'effettiva prestazione del servizio.
2. Ai partecipanti ai corsi di cui all'articolo 46 che siano
dipendenti di enti pubblici o privati compete un assegno di
frequenza, per l'intero periodo di svolgimento del corso, di natura
non retributiva, in misura pari al trattamento economico previsto
per i corrispondenti profili professionali, ridotto di un quinto,
con esclusione delle indennità collegate all'effettiva prestazione
del servizio.
3. Il personale dipendente da enti del comparto unico
regionale che partecipa ai corsi di cui all'articolo 46 è collocato
in aspettativa per l'intera durata del corso e percepisce il
trattamento economico di cui al comma 1.
4. Ai partecipanti ai corsi di cui all'articolo 46 che non si
svolgano nell'ambito del territorio regionale sono rimborsate le
spese di vitto e alloggio e le spese di trasferta di inizio e fine
corso, con le modalità e nella misura prevista per il personale
regionale.
CAPO V
SANZIONI DISCIPLINARI PER IL PERSONALE PROFESSIONISTA
Articolo 48
(Disciplina)
1. Il personale professionista è soggetto al codice di
comportamento e alle sanzioni disciplinari previste per il restante
personale regionale.
2. In virtù della particolarità del servizio svolto e della
sua rilevanza anche esterna, al personale professionista si
applicano inoltre, fino alla stipulazione del primo contratto
collettivo regionale che contenga una disciplina sostitutiva di
quella legislativa, le disposizioni di cui al presente
capo.
Articolo 49
(Censura)
1. La censura è inflitta per:
a) alterazione o modificazione dell'uniforme o del tesserino
di riconoscimento nonché negligenza nella loro cura;
b) uso non autorizzato dell'abito civile in servizio;
c) impiego della rete radio per comunicazioni estranee al
servizio;
d) uso del dispositivo di allarme ottico e acustico nel corso
di spostamenti non urgenti per servizio;
e) uso di bevande alcoliche in servizio.
Articolo 50
(Riduzione temporanea dello stipendio)
1. La riduzione temporanea dello stipendio è inflitta
per:
a) uso di modi inurbani o sconvenienti verso il
pubblico;
b) uso di linguaggio sconveniente nel corso di comunicazioni
radio;
c) uso non autorizzato e ingiustificato di automezzo di
servizio;
d) negligenza nella cura dei mezzi di soccorso di dotazione
individuale o collettiva;
e) negligenza nel comando e nel mantenimento della
disciplina;
f) omessa segnalazione di guasti riscontrati nelle
attrezzature di soccorso di uso collettivo.
Articolo 51
(Sospensione temporanea dalla qualifica e dalle funzioni, con
privazione dello stipendio)
1. La sospensione temporanea dalla qualifica e dalle
funzioni, con privazione dello stipendio, è inflitta per:
a) aver prestato o costretto dipendenti a prestare, durante
il servizio, opere estranee al medesimo;
b) assenza o abbandono non giustificati del servizio di
soccorso, quando ciò non comprometta le operazioni;
c) disturbo delle comunicazioni radio di servizio con
intromissioni e commenti non aventi attinenza con il
servizio;
d) parzialità, ingiustizia palese, modi abituali sconvenienti
e qualunque abuso di autorità commesso verso i dipendenti;
e) uso di modi inurbani o sconvenienti durante la permanenza,
per motivi di servizio, nel domicilio di terzi.
Articolo 52
(Licenziamento senza preavviso)
1. Il licenziamento senza preavviso è adottato per:
a) assenza o abbandono non giustificati del servizio di
soccorso, quando ciò risulti pregiudizievole alle
operazioni;
b) soppressione o alterazione di prove di reati commessi da
terzi nella materia di competenza del Corpo regionale dei vigili
del fuoco;
c) aver provocato dolosamente incendio o altro sinistro la
cui prevenzione sia di competenza del Corpo regionale dei vigili
del fuoco;
d) aver commesso reati dolosi nei confronti delle persone e
delle cose affidate alla protezione del Corpo regionale dei vigili
del fuoco nel corso degli interventi.
CAPO VI
CESSAZIONE DAL SERVIZIO DEL PERSONALE PROFESSIONISTA
Articolo 53
(Limiti di età)
1. Il personale professionista cessa dal servizio al
raggiungimento dei limiti di età previsti per il personale
permanente del Corpo nazionale dei vigili del fuoco.
2. Il personale professionista può essere trattenuto in
servizio o può richiedere di essere trattenuto in servizio, in
conformità a quanto previsto dall'articolo 5 della legge regionale
2 febbraio 2009, n. 5 (Disposizioni urgenti in materia di pubblico
impiego regionale), a condizione che transiti nell'area
amministrativo-contabile o in altro organico del ruolo unico
regionale.
Articolo 54
(Perdita dell'idoneità psicofisica specifica al
servizio)
1. La perdita dell'idoneità psicofisica specifica al servizio
è accertata secondo le modalità previste dall'articolo 31.
2. Al personale professionista che abbia perduto l'idoneità
psicofisica specifica al servizio si applicano le disposizioni
previste per il restante personale regionale in materia di dispensa
per inabilità fisica.
3. Al personale professionista che abbia perduto l'idoneità
psicofisica specifica al servizio, ma che risulti idoneo ad altre
mansioni, l'Amministrazione regionale applica, ai sensi
dell'articolo 28 della l.r. 45/1995, l'istituto della mobilità,
secondo le procedure vigenti, salvo quanto previsto dall'articolo
10 del regolamento regionale 8 marzo 2000, n. 1 (Attuazione
dell'articolo 56 della legge regionale 19 marzo 1999, n. 7
(Ordinamento dei servizi antincendi della Regione Valle d'Aosta.
Modificazioni alla legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale))).
Articolo 55
(Iscrizione nei ruoli del personale volontario)
1. Il personale professionista non più in servizio può
chiedere di far parte del personale volontario, con il profilo
professionale del personale volontario corrispondente a quello
posseduto al momento della cessazione dal servizio, in soprannumero
e fino all'età di sessantacinque anni, salvo i casi in cui la
risoluzione del rapporto di impiego sia dovuta a
licenziamento.
2. Alle condizioni di cui al comma 1, il personale
professionista appartenente all'area amministrativa-contabile può
chiedere di far parte del personale volontario nel ruolo del
personale volontario onorario.
TITOLO III
PERSONALE VOLONTARIO DEL CORPO VALDOSTANO DEI VIGILI DEL
FUOCO
CAPO I
ORGANIZZAZIONE DEL PERSONALE VOLONTARIO
Articolo 56
(Oggetto)
1. Il presente titolo disciplina le funzioni e
l'organizzazione del personale volontario.
2. Il personale volontario non è legato da un rapporto di
impiego all'Amministrazione regionale.
Articolo 57
(Compiti)
1. Al personale volontario sono attribuiti compiti
di:
a) protezione civile;
b) soccorso pubblico;
c) promozione e diffusione della cultura della sicurezza
antincendi e della protezione civile.
Articolo 58
(Organizzazione territoriale)
1. Il personale volontario, organizzato su base comunale, è
ripartito nei distaccamenti comunali.
2. Salvo che nella città di Aosta, non può essere costituito
più di un distaccamento per comune.
3. Il personale dei distaccamenti comunali costituisce, a
livello regionale, la componente volontaria del Corpo valdostano
dei vigili del fuoco.
Articolo 59
(Attività di protezione civile)
1. Il personale volontario svolge, negli ambiti di propria
competenza, a richiesta degli organismi comunali o regionali di
protezione civile preposti alla direzione e al coordinamento degli
interventi previsti dalla normativa vigente in materia, attività
volte alla previsione e prevenzione dei rischi, al soccorso delle
popolazioni interessate da eventi calamitosi e ogni altra attività
diretta a superare l'emergenza.
2. Nell'ambito delle attività di cui al comma 1, il personale
volontario concorre, in particolare, allo svolgimento dei seguenti
compiti:
a) individuazione dei rischi e determinazione delle zone del
territorio soggette a rischio;
b) riduzione al minimo delle possibilità che si verifichino
danni conseguenti a calamità;
c) attuazione delle iniziative volte a rimuovere gli ostacoli
alla ripresa delle normali condizioni di vita;
d) attuazione di interventi diretti ad assicurare alle
popolazioni colpite da eventi catastrofici ogni forma di prima
assistenza.
3. Il personale volontario svolge le attività di cui ai commi
1 e 2 in collaborazione con le altre strutture operative coordinate
dalla protezione civile.
Articolo 60
(Direzione delle attività di protezione civile)
1. I distaccamenti comunali del personale volontario svolgono
le attività di protezione civile, di norma, sotto la direzione del
Sindaco. Il Sindaco, quale autorità comunale di protezione civile,
al verificarsi dell'emergenza nell'ambito del territorio di
competenza, assume la direzione e il coordinamento dei servizi di
soccorso e di assistenza alle popolazioni colpite e provvede agli
interventi necessari, dandone immediata comunicazione alla
struttura regionale competente in materia di protezione civile e al
Comando regionale dei vigili del fuoco.
2. Nel caso in cui l'emergenza non possa essere fronteggiata
con i mezzi a disposizione del Comune, il Sindaco chiede al
Presidente della Regione, per il tramite delle competenti strutture
regionali, l'intervento di altre forze operative. In tal caso, il
personale volontario svolge l'attività di protezione civile sotto
il coordinamento dell'organo di protezione civile competente e la
direzione:
a) del personale professionista preposto al comando delle
squadre di soccorso, qualora il predetto personale partecipi alle
operazioni;
b) dei capisquadra e degli ispettori di Comunità montana o
della città di Aosta, in assenza o in attesa dell'intervento del
personale professionista.
3. Nel caso di attività di protezione civile relative ad
emergenze che coinvolgano più comuni, i distaccamenti comunali
possono essere altresì attivati direttamente dal Presidente della
Regione per il tramite delle competenti strutture regionali,
qualora ciò sia ritenuto necessario ai fini di una più ottimale
gestione delle criticità in atto.
4. Il personale volontario partecipa, inoltre, alle attività
della colonna mobile regionale in collaborazione con altre
strutture, all'interno o al di fuori del territorio regionale,
sotto la direzione del responsabile individuato dall'organo di
protezione civile competente.
Articolo 61
(Attività di soccorso pubblico)
1. Il personale volontario partecipa all'attività di
estinzione degli incendi, ai soccorsi tecnici urgenti e
all'attività di prevenzione per la tutela dell'incolumità delle
persone e per la salvaguardia dei beni, sotto la direzione del
personale professionista preposto al comando delle squadre di
soccorso.
2. In assenza o in attesa dell'intervento del personale
professionista, la direzione operativa delle singole squadre e il
coordinamento delle attività del distaccamento comunale sono posti,
rispettivamente, sotto la direzione dei capisquadra e degli
ispettori di Comunità montana o della città di Aosta.
3. Le attività di cui al comma 1, per quanto concerne gli
incendi boschivi, sono esercitate in ausilio al Corpo forestale
della Valle d'Aosta, sotto la responsabilità del personale
professionista preposto al comando delle squadre di soccorso e
secondo le direttive degli organi forestali regionali
competenti.
Articolo 62
(Promozione e diffusione della cultura della sicurezza
antincendio e della protezione civile)
1. Il personale volontario promuove e diffonde a livello
locale, in coordinamento con il personale professionista e con le
altre strutture e organi competenti, la cultura della sicurezza
antincendi e della protezione civile, anche attraverso l'attività
dei gruppi giovanili.
2. Il personale volontario può partecipare inoltre alle
attività delle associazioni a finalità agonistiche e sportive di
cui all'articolo 38, comma 3.
Articolo 63
(Attività di interesse locale)
1. Il personale volontario, oltre alle attività di cui
all'articolo 57, può svolgere, a livello di distaccamento
comunale:
a) attività di interesse per le comunità locali, operando
sotto la direzione e la responsabilità del Sindaco o del
capodistaccamento competente per territorio;
b) attività di promozione e di sostegno al
distaccamento;
c) attività di formazione, aggiornamento e ludico-sportive
dei gruppi giovanili.
2. I comuni, d'intesa con il Consiglio del distaccamento,
definiscono, con proprio regolamento, le modalità organizzative
relative allo svolgimento delle attività di cui al comma 1.
3. Nello svolgimento delle attività di cui al comma 1, il
personale volontario può utilizzare le attrezzature e gli automezzi
del Corpo valdostano dei vigili del fuoco disponibili
localmente.
4. Gli oneri per lo svolgimento delle attività di cui al
comma 1 sono a carico dei comuni.
Articolo 64
(Coordinamento locale dei distaccamenti comunali)
1. Nel caso di interventi riferiti alle attività di cui
all'articolo 57 che richiedano un'azione coordinata di più
distaccamenti comunali, il coordinamento spetta all'ispettore di
Comunità montana o della città di Aosta, fino all'intervento del
personale professionista.
Articolo 65
(Dotazioni e formazione del personale volontario)
1. La struttura regionale competente in materia di servizi
antincendi, sentito il Consiglio del personale volontario,
provvede:
a) a dotare il personale volontario di autoveicoli e di
attrezzature di soccorso, assicurandone la relativa gestione e
manutenzione, nonché di dispositivi di protezione
individuale;
b) ad organizzare le attività di formazione e di
addestramento al fine di conseguire una maggiore efficienza e
protezione dai rischi del personale volontario nell'attività di
soccorso;
c) ad assicurare le spese di funzionamento e di
rappresentanza degli organi di cui agli articoli 94 e 96.
2. I comuni provvedono a dotare i distaccamenti comunali di
una sede idonea, in relazione alle necessità logistiche ed
operative del distaccamento, e contribuiscono, sentita la struttura
regionale competente in materia di servizi antincendi, al
potenziamento delle attrezzature e dell'equipaggiamento in
generale.
Articolo 66
(Finanziamenti)
1. I distaccamenti comunali sono finanziati
attraverso:
a) il contributo regionale di cui all'articolo 67, comma
1;
b) i contributi degli enti locali;
c) i contributi o le donazioni di soggetti privati o
pubblici;
d) gli introiti dei servizi a pagamento resi dal personale
volontario.
2. I comuni gestiscono, d'intesa con il Consiglio di
distaccamento, i trasferimenti finanziari di cui al comma 1,
lettera a), nell'ambito del proprio bilancio, al fine di garantirne
il funzionamento e l'attività.
Articolo 67
(Contributo regionale)
1. La Regione concede ai distaccamenti comunali un contributo
forfetario, determinato in relazione al numero dei componenti il
distaccamento comunale e alla partecipazione del personale del
distaccamento:
a) agli interventi effettuati in attuazione dei compiti di
cui all'articolo 57, ai corsi di formazione, di specializzazione e
aggiornamento, alle esercitazioni di addestramento organizzate a
livello regionale e locale e alle riunioni di servizio;
b) alle attività svolte dal gruppo giovanile.
2. La Giunta regionale, con propria deliberazione, stabilisce
le modalità attuative delle disposizioni di cui al presente
articolo.
Articolo 68
(Esercizio di funzioni)
1. Le funzioni attribuite ai comuni dalla presente legge
possono essere svolte in forma associata attraverso la Comunità
montana, ai sensi dell'articolo 83 della legge regionale 7 dicembre
1998, n. 54 (Sistema delle autonomie in Valle d'Aosta). In tal
caso, i compiti del capodistaccamento comunale spettano
all'ispettore di Comunità montana competente per
territorio.
Articolo 69
(Personale volontario)
1. Il personale volontario si distingue, in ragione del grado
di formazione raggiunto e dell'idoneità psicofisica posseduta,
in:
a) personale aspirante;
b) personale operativo;
c) personale di supporto;
d) personale dei gruppi giovanili.
Articolo 70
(Personale volontario aspirante)
1. Possono far parte del personale volontario aspirante
coloro i quali:
a) abbiano raggiunto i diciotto anni e non abbiano superato i
sessantacinque anni di età;
b) abbiano adempiuto all'obbligo scolastico;
c) siano in possesso dei requisiti psicofisici ed
attitudinali di cui all'articolo 81, comma 3;
d) non si trovino nelle ipotesi di cui all'articolo 58, comma
1, del decreto legislativo 18 agosto 2000, n. 267 (Testo unico
delle leggi sull'ordinamento degli enti locali).
2. Il personale volontario aspirante svolge attività di
supporto tecnico e logistico alle operazioni di pronto intervento e
partecipa alle esercitazioni sotto la direzione e la responsabilità
del personale volontario operativo o del personale
professionista.
3. Il personale volontario aspirante assume la qualifica di
vigile volontario aspirante.
4. I vigili volontari aspiranti che abbiano frequentato con
esito positivo il corso di formazione di cui all'articolo 82, comma
1, assumono:
a) se di età inferiore ai quarantacinque anni, la qualifica
di vigile volontario operativo;
b) se di età superiore ai quarantacinque anni, la qualifica
di vigile volontario di supporto.
5. In deroga a quanto previsto dal comma 4, lettera b), i
vigili volontari aspiranti di età superiore ai quarantacinque anni
possono chiedere di far parte del personale volontario operativo.
La richiesta può essere accolta, in relazione a particolari
necessità del Corpo valdostano dei vigili del fuoco, con
provvedimento del dirigente della struttura regionale competente in
materia di servizi anticendi, previa verifica dell'idoneità
psicofisica e sentito il capodistaccamento di appartenenza.
Articolo 71
(Personale volontario operativo)
1. Fanno parte del personale volontario operativo:
a) i vigili volontari aspiranti che abbiano frequentato, con
esito positivo, il corso di formazione di cui all'articolo 82,
comma 1;
b) il personale di cui all'articolo 55, comma 1;
c) il personale di cui all'articolo 79, comma 2.
2. Il personale volontario operativo assume la qualifica di
vigile volontario operativo.
3. Per far fronte alle esigenze operative del distaccamento,
al personale volontario operativo è attribuita la qualifica di
agente di polizia giudiziaria, subordinatamente alla frequenza di
un apposito corso di formazione e al superamento di uno specifico
esame di idoneità, previo parere favorevole del Consiglio del
personale volontario. La qualifica riguarda esclusivamente i
compiti di cui all'articolo 57 ed è limitata alla durata di ogni
singolo intervento.
4. La qualifica di agente di polizia giudiziaria è attribuita
con decreto del Presidente della Regione.
Articolo 72
(Personale volontario di supporto)
1. Fanno parte del personale volontario di supporto:
a) i vigili volontari aspiranti di età superiore ai
quarantacinque anni che abbiano frequentato con esito positivo il
corso di formazione di cui all'articolo 82, comma 1;
b) i vigili volontari operativi che, avendo perduto
l'idoneità psicofisica specifica, siano ancora in possesso di
quella prevista per il personale volontario di supporto.
2. Il personale volontario di supporto svolge attività di
supporto tecnico e logistico alle attività operative senza
esposizione diretta ai fattori di rischio specifici delle mansioni
di vigile del fuoco.
3. Il personale volontario di supporto assume la qualifica di
vigile volontario di supporto.
Articolo 73
(Personale volontario dei gruppi giovanili)
1. Ogni distaccamento può istituire, singolarmente o in forma
associata attraverso le Comunità montane, un gruppo giovanile del
quale fanno parte i giovani che abbiano compiuto i dodici anni, e
fino al compimento dei diciotto anni, previo consenso dei genitori
o di chi ne fa le veci, e in possesso dell'idoneità psicofisica
specifica di cui all'articolo 81, comma 1.
2. I componenti del gruppo giovanile non possono svolgere
servizio attivo.
3. Per l'organizzazione dei gruppi giovanili a livello di
distaccamento e di Comunità montana possono essere emanate
direttive comuni da parte del Consiglio del personale
volontario.
Articolo 74
(Personale volontario onorario)
1. Fanno parte del personale volontario onorario:
a) a richiesta, il personale volontario che, avendo perduto
l'idoneità psicofisica specifica per il personale volontario di
supporto, possa ancora svolgere, per l'esperienza maturata nel
Corpo o per le proprie competenze e conoscenze tecniche e
amministrative, attività utili per il Corpo valdostano dei vigili
del fuoco;
b) a richiesta, su proposta del distaccamento competente e
previo parere favorevole del Consiglio del personale volontario,
tutti coloro i quali si siano resi particolarmente meritevoli nei
confronti del Corpo valdostano dei vigili del fuoco;
c) a richiesta, il personale volontario che cessa dal
servizio senza essere incorso in un provvedimento di destituzione o
esonero o per aver rassegnato le dimissioni.
2. Il personale volontario onorario può svolgere attività a
favore del Corpo valdostano dei vigili del fuoco, a ciò autorizzato
con provvedimento del dirigente della struttura regionale
competente in materia di servizi antincendi, sentito il Consiglio
del personale volontario, esclusa la partecipazione diretta agli
interventi di estinzione degli incendi, di soccorso tecnico urgente
o alle relative attività di supporto tecnico e logistico.
3. La qualifica di vigile del fuoco onorario è conferita con
provvedimento del dirigente della struttura regionale competente in
materia di servizi antincendi, su proposta del distaccamento
competente, previo parere favorevole del Consiglio del personale
volontario.
Articolo 75
(Vigili volontari operativi idonei all'incarico di
caposquadra)
1. Nell'ambito del personale volontario operativo, è
istituita la qualifica di vigile volontario operativo idoneo
all'incarico di caposquadra.
2. I vigili volontari operativi idonei all'incarico di
caposquadra, oltre ai requisiti previsti per i vigili volontari
operativi, devono:
a) aver maturato un'anzianità di servizio di almeno tre
anni;
b) aver frequentato, con esito positivo, il corso di
formazione di cui all'articolo 82, comma 2.
Articolo 76
(Incarichi di caposquadra, capodistaccamento e
vicecapodistaccamento volontari)
1. Al fine di provvedere, rispettivamente, alla direzione
operativa delle squadre di intervento e al coordinamento
dell'attività del distaccamento comunale, sono conferiti gli
incarichi di caposquadra volontario e di capodistaccamento e
vicecapodistaccamento volontari.
2. I capisquadra volontari sono nominati dall'Assemblea del
distaccamento tra i vigili idonei all'incarico di caposquadra ai
sensi dell'articolo 75.
3. I capidistaccamento e i vicecapidistaccamento volontari
sono nominati dall'Assemblea del distaccamento tra il personale del
distaccamento con un'anzianità di servizio di almeno cinque anni
nei ruoli del personale volontario.
CAPO II
PERSONALE
Articolo 77
(Organico)
1. Al fine di garantire al personale volontario una gestione
e organizzazione compatibile con i compiti di cui all'articolo 57,
la struttura regionale competente in materia di servizi antincendi,
sentito il Consiglio del personale volontario, fissa periodicamente
il numero complessivo di unità che compongono l'organico del
personale volontario.
2. Non possono essere istituiti distaccamenti comunali con un
numero complessivo di volontari inferiore a quattro unità.
3. Il numero massimo dei componenti il distaccamento comunale
è fissato dal Consiglio del personale volontario, su proposta del
capodistaccamento, sentito l'ispettore di Comunità montana o della
città di Aosta.
4. Il numero dei capisquadra necessari al regolare
funzionamento del distaccamento comunale, di norma in rapporto di
uno ogni cinque unità, è stabilito con provvedimento del dirigente
della struttura regionale competente in materia di servizi
antincendi, su proposta del Consiglio del distaccamento.
Articolo 78
(Reclutamento)
1. Il personale volontario è reclutato a domanda presentata,
di norma, al distaccamento comunale di residenza.
2. L'iscrizione, con la qualifica di vigile volontario
aspirante, è disposta con provvedimento del dirigente della
struttura regionale competente in materia di servizi antincendi, su
proposta del Consiglio del distaccamento.
3. Il personale iscritto deve essere sottoposto:
a) per il passaggio nel personale volontario operativo, agli
accertamenti di cui all'articolo 81, comma 2, lettera a);
b) per il passaggio nel personale volontario di supporto, se
di età superiore ai quarantacinque anni, agli accertamenti di cui
all'articolo 81, comma 2, lettera b).
4. Il personale idoneo agli accertamenti di cui al comma 3 è
ammesso a frequentare il corso di formazione di cui all'articolo
82, comma 1.
5. Coloro che non risultano idonei agli accertamenti di cui
al comma 3, o che non frequentino con esito positivo il corso di
formazione di cui all'articolo 82, comma 1, decadono dalla
qualifica di vigile volontario aspirante.
6. Coloro i quali, pur risultati idonei agli accertamenti di
cui al comma 3, non frequentino entro diciotto mesi dall'iscrizione
il corso di formazione di cui all'articolo 82, comma 1, decadono
dalla qualifica di vigile volontario aspirante.
Articolo 79
(Avanzamento a vigile volontario operativo)
1. I vigili volontari aspiranti, dopo aver superato il corso
di formazione di cui all'articolo 82, comma 1, assumono la
qualifica di vigili volontari operativi. La qualifica è attribuita
con provvedimento del dirigente della struttura regionale
competente in materia di servizi antincendi.
2. A domanda, sono iscritti nel ruolo dei vigili volontari
operativi coloro i quali hanno prestato servizio militare di leva o
servizio civile o come vigile del fuoco volontario nel Corpo
nazionale dei vigili del fuoco o nei corrispondenti Corpi o servizi
delle Regioni a Statuto speciale e delle Province autonome.
Articolo 80
(Avanzamento a vigile idoneo all'incarico di
caposquadra)
1. Il personale operativo iscritto nel ruolo del personale
volontario da almeno tre anni, può richiedere, previa domanda al
proprio capodistaccamento, l'iscrizione al corso di formazione di
cui all'articolo 82, comma 2.
2. Gli idonei al corso sono nominati vigili idonei
all'incarico di caposquadra con provvedimento del dirigente della
struttura regionale competente in materia di servizi antincendi. I
non idonei possono essere ammessi a frequentare corsi
successivi.
Articolo 81
(Accertamento dell'idoneità psicofisica specifica del
personale volontario)
1. In considerazione della particolare attività prestata e
della normativa vigente in materia di tutela della salute e della
sicurezza nei luoghi di lavoro, l'Amministrazione regionale
sottopone il personale volontario a specifici controlli sanitari
preventivi e periodici presso la competente struttura dell'Azienda
USL o presso altri enti specializzati o da parte del medico
competente. Tali soggetti provvedono al rilascio di apposita
attestazione d'idoneità specifica allo svolgimento del
servizio.
2. Gli accertamenti dell'idoneità psicofisica specifica sono
effettuati secondo i seguenti livelli:
a) accertamenti preliminari al passaggio nel personale
volontario operativo;
b) accertamenti preliminari al passaggio nel personale
volontario di supporto;
c) accertamenti periodici per il personale volontario
operativo e per il personale volontario di supporto;
d) accertamenti preliminari all'ingresso nei gruppi
giovanili.
3. La Giunta regionale, con propria deliberazione, stabilisce
le modalità e la periodicità degli accertamenti di cui al comma 2,
e i requisiti psicofisici ed attitudinali oggetto di
accertamento.
4. Il personale volontario è sottoposto agli accertamenti di
cui al comma 2, lettera c), anche indipendentemente dalla
periodicità, su motivata richiesta del dirigente
competente.
5. Il personale volontario operativo che, a seguito degli
accertamenti di cui al comma 2 non risulti più in possesso
dell'idoneità psicofisica specifica, transita nel ruolo dei vigili
volontari di supporto, se in possesso dei requisiti richiesti per
tale qualifica o, in difetto e a richiesta, nel ruolo dei vigili
volontari onorari.
Articolo 82
(Corsi di formazione)
1. Il personale volontario aspirante, per transitare nei
ruoli del personale volontario operativo o di supporto, deve
frequentare un corso di formazione organizzato dall'Amministrazione
regionale, tramite la Scuola regionale antincendi.
2. I vigili volontari operativi, per ottenere l'idoneità
all'incarico di caposquadra, devono frequentare un apposito corso
di formazione organizzato dall'Amministrazione regionale, tramite
la Scuola regionale antincendi.
Articolo 83
(Corsi di specializzazione e aggiornamento)
1. L'Amministrazione regionale, tramite la Scuola regionale
antincendi, d'intesa con il Consiglio del personale volontario,
organizza corsi periodici di aggiornamento e specializzazione,
prevalentemente riservati ai vigili volontari operativi.
2. Salvo i casi di comprovato impedimento, la mancata
frequenza ai corsi di aggiornamento e specializzazione organizzati
appositamente per i capisquadra, i capidistaccamento e gli
ispettori di Comunità montana e della città di Aosta, comporta la
decadenza dai relativi incarichi.
Articolo 84
(Esercitazioni)
1. Il Consiglio del personale volontario, in accordo con le
strutture regionali competenti, organizza esercitazioni periodiche
di addestramento per il personale volontario, da attuarsi a livello
regionale.
2. In sede locale, i capidistaccamento e gli ispettori di
Comunità montana e della città di Aosta organizzano esercitazioni
periodiche di addestramento per il personale volontario.
3. Il personale volontario deve partecipare alle
esercitazioni di addestramento e può esservi occasionalmente
esonerato per comprovati motivi familiari o di salute.
Articolo 85
(Attività dei vigili volontari)
1. Nell'esercizio delle attività di cui agli articoli 59 e
61, il personale volontario è chiamato a prestare servizio
ogniqualvolta se ne presenti la necessità e può intervenire anche
di propria iniziativa, nel rispetto delle direttive generali del
Comandante regionale dei vigili del fuoco o del Sindaco del Comune
sede del proprio distaccamento.
2. Il personale volontario può essere chiamato a partecipare
alle esercitazioni e ai corsi di addestramento autorizzati dal
Corpo valdostano dei vigili del fuoco e alle attività di formazione
presso la Scuola regionale antincendi.
3. Le attività di cui ai commi 1 e 2 sono svolte a titolo
gratuito, salvo il rimborso di eventuali spese autorizzate dagli
organi competenti.
4. Lo svolgimento delle attività di cui all'articolo 63 è
gratuito, salvo il rimborso di eventuali spese autorizzate dagli
organi competenti.
5. Agli istruttori impegnati nelle attività di formazione
spetta un rimborso spese forfetario, determinato con deliberazione
della Giunta regionale.
6. Nei casi di cui al presente articolo, i datori di lavoro,
pubblici e privati, hanno l'obbligo di assicurare la disponibilità
dei propri dipendenti per lo svolgimento del servizio e possono
richiedere, ai sensi degli articoli 9 e 10 del decreto del
Presidente della Repubblica 8 febbraio 2001, n. 194 (Regolamento
recante nuova disciplina della partecipazione delle organizzazioni
di volontariato alle attività di protezione civile), il rimborso,
con oneri a carico dell'Amministrazione regionale, degli emolumenti
versati ai lavoratori.
7. Ai lavoratori autonomi è riconosciuto un rimborso spese
forfetario, stabilito con deliberazione della Giunta
regionale.
Articolo 86
(Chiamata in servizio)
1. Il personale volontario può essere chiamato in servizio
temporaneo e destinato in qualsiasi località, anche al di fuori del
territorio regionale, nel limite massimo di centosessanta giorni
all'anno:
a) in occasione di emergenze di protezione civile;
b) in caso di particolari necessità del Corpo valdostano dei
vigili del fuoco;
c) per attività di formazione in qualità di
formatore.
2. Nei casi di cui al comma 1, al personale volontario è
riconosciuto lo status giuridico e il trattamento economico
iniziale del personale professionista, ivi comprese le indennità
accessorie.
3. Ai fini della corresponsione del trattamento economico di
cui al comma 2, il vigile volontario è equiparato al vigile del
fuoco professionista e il vigile volontario idoneo all'incarico di
caposquadra e il caposquadra volontario sono equiparati al
caposquadra professionista. Nel caso in cui il vigile volontario
idoneo all'incarico di caposquadra e il caposquadra volontario
svolgano mansioni da vigile, il trattamento economico è equiparato
a quello del vigile del fuoco professionista.
4. Nei casi di cui al comma 1, i datori di lavoro, pubblici e
privati, hanno l'obbligo di assicurare la disponibilità dei propri
dipendenti, i quali hanno diritto alla conservazione del
posto.
Articolo 87
(Assicurazioni)
1. La Regione provvede alla copertura assicurativa dei rischi
relativi al personale volontario per gli infortuni occorsi e le
infermità contratte durante lo svolgimento dei compiti di cui agli
articoli 57 e 63, ai sensi della normativa vigente.
2. La Regione provvede inoltre:
a) alla copertura assicurativa del personale volontario per
la responsabilità civile per gli eventuali danni causati in
occasione dello svolgimento dei compiti di cui agli articoli 57 e
63;
b) alla copertura assicurativa delle spese legali dei
procedimenti giudiziari in cui il vigile del fuoco volontario, al
quale è attribuito l'incarico di agente di polizia giudiziaria, è
coinvolto in relazione a fatti o atti connessi all'espletamento
dell'attività di cui all' articolo 71, comma 3;
c) alla copertura assicurativa della responsabilità civile
verso terzi derivante dall'impiego delle unità cinofile.
3. La Giunta regionale, con propria deliberazione, stabilisce
i massimali delle assicurazioni di cui ai commi 1 e 2, curando che
le condizioni assicurative risultino non inferiori a quelle
previste per il personale professionista.
Articolo 88
(Tessera di riconoscimento)
1. Al personale volontario il dirigente della struttura
regionale competente in materia di servizi antincendi rilascia una
tessera di riconoscimento con l'indicazione della qualifica
ricoperta.
2. La tessera di riconoscimento è sostituita in occasione di
ogni variazione di qualifica.
3. La tessera di riconoscimento deve essere restituita alla
struttura regionale competente in materia di servizi antincendi
all'atto della cessazione dal servizio.
CAPO III
ORGANI
Articolo 89
(Organi rappresentativi del personale volontario)
1. Gli organi rappresentativi del personale volontario
sono:
a) l'Assemblea del distaccamento;
b) il Consiglio del distaccamento;
c) il capodistaccamento e il vicecapodistaccamento;
d) gli ispettori e i viceispettori di Comunità montana e
della città di Aosta;
e) il Consiglio del personale volontario;
f) il presidente e il vicepresidente del Consiglio del
personale volontario;
g) l'Assemblea del personale volontario.
Articolo 90
(Assemblea del distaccamento)
1. L'Assemblea del distaccamento è composta da tutto il
personale volontario iscritto nei ruoli del distaccamento comunale
di appartenenza.
2. L'Assemblea del distaccamento svolge i seguenti
compiti:
a) nomina il Consiglio del distaccamento;
b) nomina il capodistaccamento e il
vicecapodistaccamento;
c) nomina i capisquadra;
d) approva i programmi operativi del distaccamento.
3. I regolamenti comunali possono attribuire ulteriori
compiti all'Assemblea del distaccamento.
4. L'Assemblea del distaccamento è convocata dal
capodistaccamento in seduta ordinaria almeno una volta all'anno e
in seduta straordinaria quando lo richiedano:
a) almeno un quinto dei componenti l'organico del
distaccamento comunale;
b) il Sindaco;
c) il presidente del Consiglio del personale
volontario;
d) il dirigente della struttura regionale competente in
materia di servizi antincendi.
5. L'Assemblea del distaccamento delibera con la presenza di
almeno un terzo dei componenti l'organico del distaccamento
comunale e a maggioranza dei presenti. In seconda convocazione, che
deve avvenire, di norma, entro dieci giorni dalla prima, le
deliberazioni sono valide qualunque sia il numero degli
intervenuti.
Articolo 91
(Consiglio del distaccamento)
1. Il Consiglio del distaccamento è composto dal
capodistaccamento, che lo presiede, dal vicecapodistaccamento e da
almeno due Consiglieri rappresentanti del personale volontario del
distaccamento, di cui uno con l'incarico di assistente del gruppo
giovanile, qualora costituito.
2. Il Consiglio del distaccamento svolge, in particolare, i
seguenti compiti:
a) esprime motivato parere in ordine all'accettazione o al
rigetto delle domande di arruolamento nel personale volontario del
distaccamento;
b) esprime motivato parere in ordine all'ammissione ai corsi
successivi del personale volontario che non abbia frequentato con
esito positivo i corsi di formazione di cui all'articolo
82;
c) esprime motivato parere in ordine al trattenimento in
servizio del personale volontario di supporto oltre il
sessantacinquesimo anno di età;
d) predispone i programmi operativi del
distaccamento;
e) segnala al Sindaco e al dirigente della struttura
regionale competente in materia di servizi antincendi le necessità
del distaccamento;
f) predispone gli ordini del giorno dell'Assemblea del
distaccamento;
g) svolge ogni altro compito attribuitogli dalla presente
legge o dai regolamenti comunali.
3. Il Consiglio del distaccamento è convocato dal
capodistaccamento o dal vicecapodistaccamento in seduta ordinaria
almeno una volta ogni trimestre e in seduta straordinaria quando lo
richiedano:
a) almeno due Consiglieri;
b) il Sindaco;
c) il presidente del Consiglio del personale
volontario;
d) il dirigente della struttura regionale competente in
materia di servizi antincendi;
e) l'ispettore o il viceispettore di Comunità montana o della
città di Aosta.
4. Il Consiglio del distaccamento delibera con la presenza di
almeno la metà dei componenti e a maggioranza dei presenti.
Articolo 92
(Capodistaccamento e vicecapodistaccamento)
1. Il capodistaccamento rappresenta e presiede l'Assemblea e
il Consiglio del distaccamento.
2. Il capodistaccamento, in caso di assenza o impedimento, è
sostituito dal vicecapodistaccamento.
3. Il capodistaccamento, in particolare, provvede:
a) alla suddivisione del distaccamento in squadre;
b) alla programmazione delle esercitazioni del
distaccamento;
c) alla tenuta degli elenchi dei componenti il
distaccamento;
d) alla sorveglianza e manutenzione della sede e delle
attrezzature, degli automezzi e degli equipaggiamenti in
dotazione;
e) alla tenuta dei registri delle attività del
distaccamento;
f) alla cura delle pratiche amministrative;
g) alla redazione, direttamente o tramite delegato, dei
verbali delle assemblee e delle riunioni del Consiglio del
distaccamento.
Articolo 93
(Ispettori e viceispettori di Comunità montana e della città
di Aosta)
1. I capidistaccamento di ogni Comunità montana e della città
di Aosta nominano un ispettore e un viceispettore di Comunità
scelti, di norma, tra il personale operativo del distaccamento con
un'anzianità di servizio di almeno cinque anni nei ruoli del
personale volontario idoneo all'incarico di caposquadra.
2. Gli ispettori di Comunità montana e della città di Aosta,
in collaborazione con il personale professionista incaricato,
provvedono alla verifica delle attività dei distaccamenti comunali
in ordine a questioni tecniche quali, in particolare:
a) il coordinamento delle attività dei distaccamenti comunali
nei casi di cui all'articolo 64;
b) l'organizzazione di esercitazioni in comune;
c) il rispetto delle disposizioni di servizio;
d) il controllo dello stato d'uso e dell'idoneità degli
automezzi, delle attrezzature e degli equipaggiamenti in dotazione
ai distaccamenti comunali.
3. Gli ispettori di Comunità montana e della città di Aosta
riferiscono periodicamente, con relazione scritta, al Consiglio del
personale volontario in merito all'andamento delle attività dei
distaccamenti di propria competenza territoriale.
4. Gli ispettori di Comunità montana e della città di Aosta
non possono far parte del Consiglio del personale
volontario.
5. In caso di assenza o impedimento, l'ispettore è sostituito
dal viceispettore.
6. Gli ispettori e i viceispettori hanno diritto a percepire
un compenso forfetario, stabilito con deliberazione della Giunta
regionale, a titolo di rimborso per le spese sostenute e l'attività
svolta.
Articolo 94
(Consiglio del personale volontario)
1. Il Consiglio del personale volontario è composto dai
rappresentanti delle Comunità montane e della città di Aosta. A tal
fine, i capidistaccamento di ogni Comunità montana e della città di
Aosta eleggono, per ogni Comunità montana e per la città di Aosta,
un rappresentante ciascuno, scelto tra il personale volontario dei
distaccamenti appartenenti alla Comunità.
2. Il Consiglio del personale volontario nomina al suo
interno il presidente e il vicepresidente.
3. Il Consiglio del personale volontario è validamente
costituito con la presenza della maggioranza dei componenti. Le
deliberazioni sono prese a maggioranza dei presenti.
4. Il presidente del Consiglio del personale convoca il
Consiglio in seduta ordinaria almeno una volta ogni trimestre, con
convocazione scritta almeno cinque giorni prima, e in seduta
straordinaria quando lo richiedano almeno cinque Consiglieri o il
Presidente della Regione o il dirigente della struttura regionale
competente in materia di servizi antincendi.
5. Il Consiglio del personale volontario svolge, in
particolare, i seguenti compiti:
a) elabora un piano di ripartizione dei contributi assegnati
dalla Regione ai distaccamenti comunali, ai sensi dell'articolo 67,
comma 1;
b) designa i rappresentanti del personale volontario in seno
alla commissione di cui all'articolo 6 del r.r. 1/2000;
c) svolge l'istruttoria dei procedimenti disciplinari a
carico del personale volontario;
d) individua i criteri secondo i quali può essere disposto
l'esonero dal servizio, in caso di assenza continuata dalle
esercitazioni;
e) propone l'istituzione di corsi di formazione,
specializzazione e aggiornamento del personale volontario;
f) propone l'organizzazione di periodiche esercitazioni del
personale volontario;
g) promuove studi e dibattiti di interesse per il personale
volontario;
h) delibera le convocazioni dell'Assemblea del personale
volontario;
i) predispone e approva le relazioni preventive e consuntive
delle attività del personale volontario;
j) delibera l'adesione del personale volontario ad organismi
regionali, nazionali ed internazionali del volontariato;
k) emana le direttive inerenti all'organizzazione dei gruppi
giovanili;
l) svolge ogni altro compito attribuitogli dalla presente
legge.
Articolo 95
(Presidente e vicepresidente del Consiglio del personale
volontario)
1. Il presidente del Consiglio del personale volontario
rappresenta il personale volontario ed esercita, in particolare, le
seguenti funzioni:
a) presiede il Consiglio e l'Assemblea del personale
volontario;
b) rappresenta il personale volontario presso gli organismi e
gli enti regionali, nazionali ed internazionali;
c) dispone la convocazione degli organi che presiede.
2. Il presidente del Consiglio del personale volontario, in
caso di assenza o impedimento, è sostituito dal vicepresidente con
il quale collabora in via ordinaria nella conduzione amministrativa
e organizzativa del personale volontario.
3. Il presidente e il vicepresidente del Consiglio del
personale volontario hanno diritto a un compenso forfetario,
stabilito con deliberazione della Giunta regionale, a titolo di
rimborso per le spese sostenute e l'attività svolta.
Articolo 96
(Assemblea del personale volontario)
1. L'Assemblea del personale volontario è composta dal
personale volontario del Corpo valdostano dei vigili del
fuoco.
2. Il presidente convoca l'Assemblea in seduta ordinaria, di
norma, una volta l'anno. L'Assemblea è validamente costituita
qualunque sia il numero degli intervenuti e delibera a maggioranza
dei presenti.
3. Il presidente convoca l'Assemblea in seduta straordinaria
quando lo richiedano:
a) almeno un quarto dei distaccamenti comunali;
b) almeno un quarto del personale volontario;
c) il Presidente della Regione;
d) il dirigente della struttura regionale competente in
materia di servizi anticendi.
4. Il presidente convoca l'Assemblea almeno dieci giorni
prima della data fissata per la riunione, con convocazione scritta
contenente l'indicazione del luogo, giorno e ora della riunione e
l'ordine del giorno degli argomenti da trattare.
5. L'Assemblea, in particolare, approva le relazioni
preventive e consuntive dell'attività del personale volontario di
rilevanza regionale.
Articolo 97
(Elezione degli organi rappresentativi del personale
volontario)
1. Gli organi rappresentativi del personale volontario di cui
agli articoli 91, 92, 93, 94 e 95 durano in carica quattro anni e i
loro componenti sono rieleggibili alla stessa o ad altre
cariche.
2. Gli eletti negli organi rappresentativi del personale
volontario cessano dalla carica ricoperta per scadenza del mandato,
per dimissioni o per altra causa.
3. Nel corso del quadriennio, le cariche rimaste vacanti, per
dimissioni o per altra causa, devono essere ricoperte di norma
entro quarantacinque giorni. Gli organi del personale volontario in
carica sono comunque prorogati fino all'avvenuta elezione dei nuovi
organi.
4. Le elezioni degli organi rappresentativi del personale
volontario sono effettuate a scrutinio segreto. Sono eletti i
candidati che hanno ottenuto il maggior numero di voti e, in caso
di parità, è eletto il candidato più anziano di età.
CAPO IV
SANZIONI DISCIPLINARI PER IL PERSONALE VOLONTARIO
Articolo 98
(Esonero e sanzioni disciplinari)
1. In considerazione della particolare natura dei compiti
attribuiti, il personale volontario è soggetto al provvedimento di
esonero dal servizio e alle sanzioni disciplinari di cui agli
articoli 99 e 100.
2. Il personale volontario è esonerato dal servizio nei
seguenti casi:
a) assenza continuata, senza giustificato motivo, dalle
esercitazioni, valutata secondo i criteri individuati dal Consiglio
del personale volontario;
b) quando gli sia stato inflitto per tre volte il
provvedimento di censura di cui all'articolo 99.
3. Il provvedimento di esonero è disposto dalla commissione
disciplinare, sentito il capodistaccamento interessato e il
Consiglio del personale volontario.
4. Gli esonerati dal servizio possono presentare nuova
domanda di iscrizione nei ruoli del personale volontario decorsi
almeno cinque anni dalla data di adozione del provvedimento di
esonero.
Articolo 99
(Censura)
1. La censura è inflitta per:
a) alterazione o modificazione dell'uniforme o della tessera
di riconoscimento o negligenza nella loro cura;
b) uso non autorizzato o ingiustificato di automezzi di
servizio;
c) negligenza nella cura dei mezzi di soccorso in dotazione
individuale o collettiva;
d) impiego della rete radio per comunicazioni estranee al
servizio;
e) uso del dispositivo di allarme ottico o acustico nel corso
di trasferimenti per servizio non urgenti.
2. Il provvedimento di censura è inflitto dal dirigente della
struttura regionale competente in materia di servizi antincendi,
sentito il capodistaccamento.
Articolo 100
(Destituzione)
1. La destituzione è inflitta per:
a) assenza o abbandono non giustificati del servizio di
soccorso, quando ciò risulti pregiudizievole alle
operazioni;
b) aver provocato dolosamente incendio o altro sinistro la
cui prevenzione sia compito del Corpo valdostano dei vigili del
fuoco;
c) avere riportato condanna definitiva per delitti non
colposi contro le persone o a danno delle cose affidate alla
custodia e alla protezione del personale volontario nel corso degli
interventi;
d) chi incorra nelle ipotesi di cui all'articolo 58 del
d.lgs. 267/2000.
2. Il provvedimento di destituzione è inflitto dalla
commissione disciplinare, sentito il capodistaccamento interessato
e il Consiglio del personale volontario.
3. Il personale volontario destituito non può ripresentare
nuova domanda di iscrizione.
Articolo 101
(Commissione disciplinare)
1. È istituita una commissione disciplinare composta:
a) dal dirigente della struttura regionale competente in
materia di servizi antincendi, che la presiede;
b) dal Comandante regionale dei vigili del fuoco;
c) dal presidente del Consiglio del personale
volontario;
d) dall'ispettore della Comunità montana interessata o della
città di Aosta;
e) da un rappresentante del personale volontario avente
qualifica pari a quella del vigile volontario sottoposto a
procedimento disciplinare.
2. La commissione disciplinare infligge al personale
volontario i provvedimenti di esonero e di destituzione e decide in
merito ai ricorsi promossi contro i provvedimenti di
censura.
Articolo 102
(Ricorsi)
1. Contro il provvedimento di censura è ammesso ricorso alla
commissione disciplinare.
2. Contro i provvedimenti di esonero e di destituzione è
ammesso ricorso al Presidente della Regione.
3. Le modalità e i termini per la presentazione dei ricorsi
sono stabiliti con deliberazione della Giunta regionale.
CAPO V
CESSAZIONE DAL SERVIZIO
Articolo 103
(Cause di cessazione e limiti di età)
1. Il personale volontario cessa normalmente dal
servizio:
a) al raggiungimento dei sessantacinque anni di età;
b) per perdita dell'idoneità psicofisica specifica al
servizio;
c) per dimissioni.
2. Il personale volontario può presentare domanda per essere
trattenuto in servizio anche oltre i sessantacinque anni di età per
lo svolgimento di attività di supporto o come membro
onorario.
3. Il dirigente della struttura regionale competente in
materia di servizi antincendi, sentito il capodistaccamento di
appartenenza, decide in merito al trattenimento in servizio del
personale volontario che ne faccia richiesta.
4. Il trattenimento in servizio del personale volontario di
supporto oltre i limiti di età è disposto per un anno e può essere
rinnovato.
5. Il trattenimento in servizio del personale volontario
onorario oltre i limiti di età è disposto per cinque anni e può
essere rinnovato.
Articolo 104
(Perdita di idoneità al servizio)
1. La perdita dell'idoneità psicofisica specifica dei vigili
volontari operativi è accertata ai sensi dell'articolo 81, comma
1.
2. I vigili volontari operativi che hanno perduto l'idoneità
psicofisica specifica al servizio, ma che risultano idonei allo
svolgimento delle attività di supporto, sono iscritti nei ruoli dei
vigili volontari di supporto.
Articolo 105
(Disposizioni relative al personale che cessa dal
servizio)
1. Il personale volontario che cessa dal servizio deve
restituire al capodistaccamento le attrezzature di uso individuale
affidategli e i capi di equipaggiamento che hanno funzione di
dispositivo di protezione individuale.
TITOLO IV
DISPOSIZIONI FINALI
Articolo 106
(Regolamenti e altre modalità di applicazione della
legge)
1. L'applicazione della presente legge può essere integrata
dall'adozione di specifici regolamenti regionali volti a
disciplinare, in particolare:
a) la frequenza dei corsi di specializzazione;
b) le dotazioni di automezzi, di materiale e di vestiario e
le loro caratteristiche;
c) gli accertamenti dell'idoneità psicofisica;
d) l'organizzazione e la fruizione del servizio interno di
mensa;
e) il gruppo sportivo del Corpo valdostano dei vigili del
fuoco;
f) i particolari incarichi di cui all'articolo 26.
2. La Giunta regionale, con propria deliberazione, o i
dirigenti competenti, con proprio provvedimento, possono
disciplinare, nel rispetto delle relazioni sindacali, ulteriori
aspetti organizzativi volti a garantire il massimo grado di
efficacia organizzativa e di efficienza nello svolgimento dei
compiti istituzionali del Corpo valdostano dei vigili del
fuoco.
Articolo 107
(Disposizioni finanziarie)
1. L'onere complessivo derivante dall'applicazione della
presente legge è determinato in euro 14.552.330 per l'anno 2010 e
annui euro 14.293.940 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio pluriennale della Regione per
il triennio 2009/2011 negli obiettivi programmatici: 1.2.1.
(Personale per il funzionamento dei servizi regionali), 1.3.1.
(Funzionamento dei servizi regionali), 1.3.2. (Comitati e
commissioni), 1.3.3. (Oneri fiscali, legali, assicurativi e
contrattuali), 2.1.6.01 (Consulenze, incarichi e studi), 2.1.6.02
(Congressi, convegni e manifestazioni), 2.1.6.03 (Partecipazione ad
altre iniziative), 2.2.1.11 (Protezione civile).
3. Al finanziamento dell'onere di cui al comma 1 si provvede
a decorrere dall'anno 2010 mediante l'utilizzo delle risorse
iscritte nello stesso bilancio:
a) nell'obiettivo programmatico 1.2.1., ai capitoli:
1) 30500 (Trattamento economico a tutto il personale
regionale) per annui euro 8.180.000;
2) 30501 (Oneri contributivi e fiscali a carico dell'Ente sul
trattamento economico di tutto il personale regionale) per annui
euro 2.864.600;
3) 30515 (Compensi per lavoro straordinario al personale
appartenente alle categorie dell'Amministrazione) per annui euro
300.000;
4) 30570 (Spese per accertamenti sanitari per il personale
regionale) per annui euro 9.000;
5) 30605 (Spese per attività di formazione e aggiornamento
rivolte al personale del Corpo valdostano dei vigili del fuoco, ivi
compresi i vigili volontari ausiliari in servizio di leva) per
annui euro 190.000;
6) 30606 (Spese per la frequenza di corsi di formazione
preventivi all'assunzione) per annui euro 1.000;
7) 33223 (Spese per l'acquisto di vestiario ed
equipaggiamenti per il Corpo valdostano dei vigili del fuoco) per
annui euro 70.000;
b) nell'obiettivo programmatico 1.3.1. ai capitoli:
1) 33200 (Spese di funzionamento della caserma e dei relativi
servizi del Corpo valdostano dei vigili del fuoco) per euro 303.730
nel 2010 e per euro 340.000 nel 2011;
2) 33225 (Spese per la gestione ordinaria degli automezzi e
delle attrezzature del Corpo valdostano dei vigili del fuoco, ivi
compresa la fornitura di servizi e materiali diversi di consumo)
per euro 390.000 nel 2010 e per euro 410.000 nel 2011;
3) 33235 (Spese per la manutenzione straordinaria degli
automezzi e delle attrezzature del Corpo Valdostano dei vigili del
fuoco) per annui euro 150.000;
4) 33240 (Spese per l'acquisto di attrezzature diverse,
strumentazioni elettroniche ed apparati radio per il Corpo
valdostano dei vigili del fuoco) per annui euro 340.000;
c) nell'obiettivo programmatico 1.3.2. al capitolo 20420
(Spese per il funzionamento di comitati e commissioni) per annui
euro 1.000;
d) nell'obiettivo programmatico 1.3.3. al capitolo 33090
(Premi ed oneri assicurativi) per euro 30.000 nel 2010 e per euro
53.340 nel 2011;
e) nell'obiettivo programmatico 2.1.6.01 ai capitoli:
1) 21820 (Spese per incarichi di consulenza e studi) per
annui euro 50.000;
2) 21836 (Spese per incarichi di collaborazione tecnica) per
annui euro 10.000;
f) nell'obiettivo programmatico 2.1.6.02 al capitolo 21610
(Spese per l'organizzazione di congressi, convegni, manifestazioni
e seminari (comprende interventi rilevanti ai fini I.V.A)) per euro
15.000 nel 2010 e per euro 10.000 nel 2011;
g) nell'obiettivo programmatico 2.1.6.03 al capitolo 22330
(Contributi annui a favore del gruppo sportivo dei vigili del fuoco
"G. Godio") per annui euro 8.000;
h) nell'obiettivo programmatico 2.2.1.11. ai
capitoli:
1) 40835 (Spese per la gestione ordinaria degli automezzi e
delle attrezzature della componente volontaria del Corpo valdostano
dei vigili del fuoco) per annui euro 80.000;
2) 40840 (Spese di gestione della componente volontaria del
Corpo valdostano dei vigili del fuoco) per euro 100.000 nel 2010 e
per euro 97.000 nel 2011;
3) 40842 (Spese per l'acquisto di vestiario ed
equipaggiamenti per la componente volontaria del Corpo valdostano
dei vigili del fuoco) per annui euro 50.000;
4) 40843 (Trasferimenti finanziari ai comuni relativi ai
contributi regionali per la gestione ed il funzionamento dei
distaccamenti volontari del Corpo valdostano dei vigili del fuoco)
per annui euro 180.000;
5) 40844 (Spese per la manutenzione straordinaria degli
automezzi e delle attrezzature della componente volontaria del
Corpo valdostano dei vigili del fuoco) per annui euro
30.000;
6) 40845 (Spese per l'acquisto di attrezzature per la
componente volontaria del Corpo valdostano dei vigili del fuoco),
per euro 100.000 nel 2010 e per euro 70.000 nel 2011.
4. I proventi derivanti dagli interventi di cui agli articoli
10, 20 e 34 sono introitati nello stato di previsione delle entrate
del bilancio della Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 108
(Disposizioni transitorie)
1. Fino all'adozione dei regolamenti regionali di cui
all'articolo 106, continuano a trovare applicazione, in quanto
compatibili, le disposizioni di cui al r.r. 1/2000.
2. Nelle more dell'adozione dei provvedimenti attuativi della
presente legge, continuano ad applicarsi i corrispondenti
provvedimenti attuativi della legge regionale 19 marzo 1999, n. 7
(Ordinamento dei servizi antincendi della Regione Valle d'Aosta.
Modificazioni alla legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale)), e della legge
regionale 24 ottobre 2002, n. 20 (Disciplina dell'organizzazione
del personale volontario del Corpo valdostano dei vigili del fuoco.
Abrogazione delle leggi regionali 31 maggio 1983, n. 38, 27 maggio
1988, n. 37 e del regolamento regionale 13 dicembre 1989, n. 1), in
quanto compatibili.
Articolo 109
(Abrogazioni)
1. Sono abrogati:
a) la l.r. 7/1999, ad eccezione del comma 2 dell'articolo
31;
b) la legge regionale 4 agosto 2000, n. 24;
c) l'articolo 14 della legge regionale 16 agosto 2001, n.
15;
d) la legge regionale 4 dicembre 2001, n. 37;
e) la legge regionale 20 maggio 2002, n. 5;
f) la l.r. 20/2002;
g) la legge regionale 17 agosto 2004, n. 20;
h) l'articolo 4 della legge regionale 5 dicembre 2005, n.
31;
i) l'articolo 28 della legge regionale 10 dicembre 2008, n.
29.
Articolo 110
(Entrata in vigore)
1. La presente legge entra in vigore il 1° gennaio
2010.
Président
- Ce projet de loi a été approuvé en
II
e
et III
e
Commissions avec 10 amendements
de la part des Commissions, il y a aussi 1 amendement du Président
de la Région et 11 amendements du groupe Vallée d'Aoste
Vive-Renouveau.
La parole au rapporteur, le Conseiller Prola.
Prola (UV)
- Merci, M. le Président. Con la legge
regionale 19 marzo 1999, n. 7: "Ordinamento dei servizi antincendi
della Regione Valle d'Aosta", la Regione disciplina nel suo
territorio la prevenzione e l'estinzione degli incendi, nonché i
servizi di soccorso tecnico urgente, funzioni attribuite alla
nostra Regione in sostituzione degli organi centrali e periferici
dello Stato, ai sensi dell'articolo 19 della legge 16 maggio 1978,
n. 196, attuativa dell'articolo 2, lettera z), dello Statuto
speciale. Avviene quindi la nascita ufficiale, il 1° gennaio 2000,
data di regionalizzazione dei vigili del fuoco, del "Corpo
valdostano dei vigili del fuoco", il cui comando assume la seguente
denominazione: "Comando regionale dei vigili del fuoco della Valle
d'Aosta".
Un primo intervento legislativo della Regione Valle d'Aosta,
teso a ordinare e definire al meglio i compiti e l'operatività dei
vigili volontari, fu messo in atto, con l'istituzione del "Corpo
regionale dei vigili del fuoco volontari", attraverso la legge
regionale n. 38 del 31 maggio 1983, ma soltanto con l'entrata in
vigore della legge regionale n. 37 del 27 maggio 1988: "Norme per
il volontariato dei servizi antincendi - protezione civile - Corpo
valdostano dei vigili del fuoco volontari", tale importante
servizio di prevenzione e soccorso trova ampio riconoscimento e
largo consenso. Nel 1988 viene quindi per la prima volta delineata
la moderna struttura del "Corpo valdostano dei vigili del fuoco
volontari", componente fondamentale del progetto di protezione
civile della Regione. Il passaggio, il 1° gennaio 2000, dei vigili
del fuoco professionisti dalle dipendenze del Ministero degli
interni a quelle della Regione autonoma Valle d'Aosta e l'entrata
in vigore, il 1° gennaio 2003, della legge regionale n. 20 del 24
ottobre 2002 hanno contribuito al definitivo chiarimento degli
ambiti operativi dei pompieri sul territorio regionale: personale
professionista e personale volontario che ora costituiscono
unitariamente il Corpo valdostano dei vigili del fuoco.
La secolare tradizione di solidarietà delle piccole comunità di
montagna si perpetua ancora oggi grazie al personale volontario del
Corpo valdostano dei vigili del fuoco: numerosi sono infatti i
distaccamenti che hanno già festeggiato l'importante traguardo del
secolo di vita. La presenza di 76 distaccamenti in 73 comuni dei 74
componenti la Regione autonoma Valle d'Aosta è la prova del
radicamento di tale "servizio" all'interno di una popolazione che
da sempre ha dovuto trovare in sé stessa la forza per lottare e
reagire alle avversità della vita e del vivere in montagna. La
solidarietà era infatti la naturale base portante dell'impegno
richiesto agli "uomini validi" ed ogni Comune aveva un proprio
regolamento che ne definiva l'azione e gli ambiti d'intervento.
Il 15 ottobre 2000 la più grave alluvione degli ultimi cento
anni ha fatto vittime e danni per miliardi. Anche in
quell'occasione i vigili professionisti, i vigili volontari e la
Protezione civile danno saggio di un altruismo e una dedizione
senza precedenti aiutando tutta la popolazione valligiana: da
Pont-Saint-Martin a Courmayeur. Si tratta senza dubbio del più alto
esempio di efficienza e collaborazione del sistema di soccorso
valdostano. Non solo, gli scenari certo tragici di quelle settimane
hanno tuttavia costruito fattivamente quello spirito di
cooperazione e solidarietà transfrontaliera che fino ad allora era
parsa pura utopia.
Per quanto riguarda il Traforo del Monte Bianco, le associazioni
valdostane di protezione civile, i vigili del fuoco valdostani e
francesi hanno dato vita sul campo a quanto pensato solo sulla
carta: addestramento, prove d'incendio, simulazione d'incidenti,
collaudi, con una "convivenza" di una quarantina di vigili del
fuoco e
sapeur-pompiers
per oltre 24 mesi.
Per questi motivi, oltre che per una semplificazione normativa,
a più di nove anni dalla costituzione del Corpo valdostano dei
vigili del fuoco, la Giunta regionale ha ritenuto opportuno
presentare un'unica normativa sui servizi antincendi che comprenda
la disciplina dell'organizzazione del personale professionista e
volontario attualmente disciplinati dalle leggi regionali n.
20/2002 e n. 7/1999. Da rilevare inoltre un altro elemento
essenziale che prevede il disegno di legge: l'integrazione del
Corpo dei vigili del fuoco nel sistema della protezione civile
attraverso le attività di previsione e prevenzione dei rischi.
Oggi viene quindi presentato in Consiglio un disegno di legge
frutto di un importante lavoro di concertazione svolto in tutte le
sedi che contiene una rivisitazione e un'armonizzazione con le
normative in vigore che vengono oggi abrogate. Le nuove
disposizioni concernenti l'organizzazione dei servizi antincendi
della Regione autonoma Valle d'Aosta pongono quindi tre principali
obiettivi: il potenziamento del Corpo valdostano dei vigili del
fuoco, il rafforzamento del ruolo del Corpo valdostano dei vigili
del fuoco nel sistema valdostano di protezione civile, la
valorizzazione dell'unicità del Corpo valdostano dei vigili del
fuoco nelle sue due componenti: quella del personale professionista
e quella del personale volontario. Con il presente disegno di legge
la disciplina del Corpo tiene conto dell'organizzazione regionale e
del sistema regionale di protezione civile, valorizzando tuttavia
le peculiarità del Corpo. Proprio queste peculiarità e, in
particolare, l'esigenza di una formazione sempre più specializzata
e specialistica sono alla base di una delle principali novità
contenute nel disegno di legge: la previsione, all'articolo 10, di
una scuola regionale antincendi, oggetto di dibattito e discussione
in sede di commissione consiliare e le cui modalità organizzative e
gestionali saranno stabilite con deliberazione della Giunta
regionale. La formazione di quanti operano nel complesso sistema
delle emergenze, siano essi tecnici, professionisti, volontari e
l'informazione di quanti sono soggetti ad un pericolo o devono
convivere con particolari situazioni di rischio sono alla base di
una sistematica ed efficace programmazione di previsione e
prevenzione in materia di gestione dell'emergenza. Gli eventi
dimostrano, da sempre, che l'efficacia di un'azione è somma di
pianificazione e programmazione dell'intervento e di preparazione
teorico-­pratica delle forze che intervengono "in prima linea", ma
anche di quelle che operano a supporto delle prime. Gli stessi
eventi mettono ugualmente in luce che l'efficacia di un intervento
in emergenza è tanto più alta quanto maggiore è il coordinamento
delle forze in campo ed è uniforme la loro preparazione.
Garantire la sensibilizzazione, la formazione, l'addestramento e
l'aggiornamento tecnico-professionale di tutti gli operatori del
Corpo valdostano dei vigili del fuoco deve rivestire per la Regione
un'attività prioritaria finalizzata alla creazione di una base
comune di conoscenze, competenze e modalità operative, che consente
di: comprendere i linguaggi e adottare i medesimi atteggiamenti e
comportamenti durante le attività di soccorso tecnico urgente;
rafforzare le motivazioni e le ragioni dell'impegno nel Corpo
valdostano dei vigili del fuoco; favorire la conoscenza reciproca e
dare un supporto nella progettazione degli interventi a livello
locale. Tale priorità si rivela ancor più urgente se si considera
che i vigili del fuoco sono chiamati ad operare in situazioni di
emergenza, locali, nazionali ed internazionali, sempre più
complesse, che richiedono una crescente competenza e
professionalità. L'obiettivo che si vuole raggiungere è quello di
qualificare sempre di più la professionalità delle due componenti
del Corpo valdostano dei vigili del fuoco, professionisti e
volontari, attraverso una formazione integrata che partendo da
questi presupposti permetta di: favorire una crescita professionale
di tutte le componenti siano esse effettive o volontarie; favorire
lo scambio di esperienze fra le varie forze; condividere le risorse
in termini di personale, di mezzi ed attrezzature fra le componenti
del sistema; facilitare il riconoscimento delle capacità
professionali delle singole organizzazioni o enti; favorire
un'ulteriore valorizzazione della componente volontaria del Corpo
valdostano dei vigili del fuoco; favorire l'affermazione di una
cultura di protezione civile quale sistema integrato; favorire la
fase di ricerca, d'innovazione e di aggiornamento nel settore
dell'antincendio per migliorare la risposta all'emergenza.
Attraverso la Scuola regionale antincendi s'intende, inoltre,
specializzare il momento formativo, utilizzando anche esperienze
sviluppatesi a livello internazionale, tenendo conto delle
caratteristiche transfrontaliere di montagna della Regione e del
suo territorio, caratterizzato dalla presenza di numerose gallerie
stradali, ivi compresi i due Tunnel internazionali del Monte Bianco
e del Gran San Bernardo. Per questo motivo la struttura di
addestramento per le maxi emergenze in galleria, denominata
"finestra di Sorreley-Meysattaz", in fase di allestimento,
costituirà parte integrante della scuola e potrà essere messa a
disposizione di soggetti pubblici e privati non solo per attività
di formazione, ma anche di studio, sperimentazione e ricerca
scientifica.
Nel corso dei lavori della III Commissione sono state sentite le
varie componenti del Corpo valdostano dei vigili del fuoco, la
Protezione civile, gli organismi sindacali e il Consorzio enti
locali. Al testo, in seguito alle varie audizioni, sono stati
apportati 10 emendamenti, recependo varie osservazioni illustrate
principalmente dal Presidente dei volontari del Corpo e dagli enti
locali.
Tornando al disegno di legge e alle principali novità
introdotte, esso si compone di 4 titoli per complessivi 110
articoli. In dettaglio, il titolo I disciplina in generale le
competenze del Corpo valdostano dei vigili del fuoco. In
particolare, viene riconosciuto il ruolo del Corpo sul territorio
valdostano e viene sottolineato il fatto che esso risulta
articolato in personale professionista e personale volontario. Con
l'articolo 4 vengono individuate le competenze del Corpo valdostano
dei vigili del fuoco articolate in: prevenzione incendi, soccorso
pubblico, attività di protezione civile, formazione. Vengono
disciplinati i servizi gratuiti e a pagamento dei professionisti
con la possibilità di utilizzare in alcuni casi il personale
volontario. Viene introdotta, in particolare per il personale
volontario, una normativa specifica in materia di salute e
sicurezza nei luoghi di lavoro individuando inoltre i datori di
lavoro.
Nel titolo II viene individuata l'organizzazione del personale
professionista, quindi definite in dettaglio le sopracitate
competenze. Viene stabilito il principio generale della
partecipazione del personale professionista alle attività di
protezione civile. Sono introdotte tra i compiti istituzionali la
promozione e la diffusione culturale della sicurezza antincendi e
protezione civile.
Il titolo III riguarda invece gli aspetti relativi al personale
volontario, la loro organizzazione e, simmetricamente a quanto
previsto per i professionisti, vengono individuati i compiti ai
quali sono sottoposti. La valorizzazione del Corpo dei vigili del
fuoco volontari è uno degli obiettivi primari del presente disegno
di legge, tenuto conto della qualità del servizio che gli stessi
offrono alla comunità valdostana. La presenza capillare sul
territorio dei vigili del fuoco volontari attraverso i 76
distaccamenti e sicuramente esempio di efficienza del servizi,
poiché essi garantiscono interventi in pochi minuti
dall'allertamento. Le modifiche più incisive riguardo alla
normativa esistente per i vigili del fuoco volontari vanno nel
senso di una loro maggior valorizzazione anche attraverso il
riconoscimento della possibilità di istituire gruppi giovanili.
Riconoscimento che permetterà, negli anni, di diffondere
ulteriormente la cultura della prevenzione e protezione del
territorio valdostano, della sicurezza antincendi e garantirà un
continuo
turnover
delle forze messe in campo attraverso il
proseguimento dell'attività dei distaccamenti di generazione in
generazione. Altra novità è il riconoscimento per i vigili del
fuoco operativi della qualifica di agenti di polizia giudiziaria,
come del resto gia previsto dalla normativa nazionale,
subordinatamente alla frequenza di un apposito corso di formazione
ed al superamento di uno specifico esame di idoneità, tenuto conto
della delicatezza di tali compiti. Ulteriore innovazione riguarda
il prevedere la figura di vigile del fuoco volontario onorario,
riservata a coloro che si siano resi meritevoli nei confronti del
Corpo. Segnalerei inoltre l'attribuzione agli ispettori di Comunità
montane del coordinamento delle attività dei distaccamenti comunali
e il riconoscimento del ruolo degli istruttori formatori.
Concludendo, ringrazio per la collaborazione e la disponibilità
il dipartimento competente, gli organi direttivi dei vigili del
fuoco professionisti e volontari, gli enti locali, le
organizzazioni sindacali e la Presidenza del Governo.
Invito il Consiglio regionale a dare il proprio contributo
positivo per l'approvazione di questo disegno di legge, che
determina e organizza in maniera omogenea e sinergica il comparto
della protezione civile, settore vitale per la sicurezza dei
cittadini e strategico per la difesa del territorio. Grazie.
Président
- Pour un deuxième rapport la parole au
Conseiller Crétaz.
Crétaz (UV)
- Merci, M. le Président. Come già anticipato
dal collega Prola, tratterò due aspetti essenziali del disegno di
legge che oggi viene proposto: le disposizioni finanziarie e la
disposizione per il personale.
Aspetti finanziari. L'articolo 107 del disegno di legge, che
reca le disposizioni finanziarie, prevede che al finanziamento
dell'onere complessivo di euro 14.552.330 (ivi comprese le spese
del personale per il 2010, considerato che la legge, ai sensi
dell'articolo 110, entrerà in vigore il 16 gennaio 2010), si
provvederà mediante le ordinarie risorse iscritte a bilancio per
tale anno (bilancio pluriennale 2009-2010).
Personale. Per ciò che concerne il personale regionale, ossia i
vigili del fuoco professionisti, a livello politico c'è stato un
continuo confronto con le organizzazioni sindacali, che sono state
sentite dal Presidente della Regione in quattro occasioni (18
marzo, 15 aprile, 19 maggio, 1° luglio), al termine delle quali
hanno manifestato il loro apprezzamento per l'adesione da parte
della Regione alle loro richieste, in particolare per ciò che
concerne la suddivisione delle strutture organizzative dirigenziali
in due aree: una strategico-amministrativa ed una
operativa-tecnica, quest'ultima riservata al personale proveniente
dal Corpo e per ciò che concerne la specificazione in legge delle
competenze del comandante. In particolare l'articolo 32 del disegno
di legge, recependo una richiesta del personale, prevede la
possibilità della mobilità del personale del Corpo nazionale dei
vigili del fuoco o dei corrispondenti Corpi o servizi antincendi di
altri enti pubblici nell'organico del personale professionista del
Corpo valdostano dei vigili del fuoco.
Il capo III del titolo II, concernente le strutture
dirigenziali, intende coniugare la specificità del Corpo valdostano
dei vigili del fuoco con la disciplina regionale sulla dirigenza
prevista dalla legge regionale n. 45/1995. In quest'ottica,
l'articolo 40 suddivide le strutture dirigenziali del Corpo
valdostano dei vigili del fuoco in un'area
strategico-amministrativa con compiti, oltre che amministrativi, di
raccordo con il personale volontario, con il sistema regionale di
protezione civile e con gli organismi nazionali ed internazionali,
per l'accesso alla quale valgono le regole generali previste per
l'accesso alla dirigenza regionale, e un'area operativa-tecnica di
cui fa parte il Comandante regionale dei vigili del fuoco, per
l'accesso alla quale è necessaria l'appartenenza al ruolo del
personale professionista del Corpo valdostano dei vigili del fuoco
(o del Corpo nazionale, o dei corrispondenti Corpi di altri enti
pubblici) e il servizio effettivo, per un periodo di almeno cinque
anni, nel profilo professionale corrispondente a quello di
ispettore antincendi direttore o ispettore antincendi del Corpo
valdostano dei vigili del fuoco, o del personale permanente del
Corpo nazionale dei vigili del fuoco, o dei corrispondenti Corpi o
servizi antincendi di altri enti pubblici. L'articolo 41 infine
specifica le competenze del Comandante regionale dei vigili del
fuoco e le modalità per la sua sostituzione. Grazie.
Président
- La discussion générale est ouverte.
La parole au Conseiller Louvin.
Louvin (VdAV-R)
- Grazie. Non possiamo sottrarci
all'invito del Consigliere Prola di dare il contributo come
Consiglio regionale come forze di opposizione per quanto è
possibile al miglioramento, al perfezionamento di un testo di legge
intorno al quale abbiamo lavorato in queste ultime settimane con la
necessaria attenzione e la doverosa applicazione.
Siamo convinti che si tratti di una legge difficile: è semplice
assemblare due testi normativi distinti, è semplice cumulare le
norme che vanno da 1 a 50 con quelle da 1 a 50 ed ottenere un testo
che va da 1 a 100, qui siamo però in presenza di due mondi, di due
approcci distinti alla problematica della sicurezza del cittadino e
dei nostri beni, a storie anche diverse che ha vissuto un Corpo che
è stato regionalizzato in tempi recenti e che oggettivamente è
ancora in fase di assestamento per quanto riguarda una serie di
problematiche, che ha vissuto a lungo all'interno di un quadro
normativo e anche gerarchico diverso da quello che è proprio al
resto dell'amministrazione... e il vastissimo mondo del
volontariato, di cui fortunatamente ci possiamo valere, come ci
valiamo della professionalità del Corpo dei vigili del fuoco
professionisti. Non è qui luogo di fare retorica, ma abbiamo
essenzialmente il dovere con questo intervento di muoverci con la
dovuta attenzione per non stravolgere i lineamenti e anche i punti
qualificanti che avevano questi due mondi, di rettificarne laddove
è possibile delle carenze o delle debolezze e di puntare, come si è
deciso di fare, come noi condividiamo che si faccia, ad un sistema
che riesca a coinvolgere armonicamente gli apporti che devono
venire da una parte e dall'altra.
Abbiamo sicuramente registrato non solo e non tanto all'interno
delle audizioni che si sono svolte in via formale... che peraltro
hanno dato anche atto dell'esistenza di valutazioni diverse
all'interno dei rispettivi ambiti: mi riferisco anche a posizioni
manifestate dal Corpo dei vigili del fuoco volontari, che hanno
segnalato diverse valutazioni in ordine ad alcuni degli elementi
che sono stati discussi, abbiamo registrato questa diversità di
posizioni e abbiamo cercato di farne oggetto... purtroppo non
riuscendo a farlo all'interno della commissione - non voglio
riaprire una discussione che abbiamo già avuto in quella sede -, ma
avremmo auspicato avere più tempo di confrontarci, dopo aver
acquisito gli elementi informativi, per mettere a nudo questi
diversi approcci.
Alcune cose sono emerse intorno a singole questioni che sono
state sollevate e rappresentate, ma per altre c'è stata una
trattazione purtroppo abbastanza affrettata e ne siamo tutti
responsabili e vittime. Cerchiamo quindi di portare in
quest'aula... lo abbiamo fatto con la presentazione di un certo
numero di emendamenti che abbiamo sottoposto all'attenzione dei
colleghi questa mattina, che vogliono evidenziare alcuni punti che,
a nostro modo di vedere, sono perfettibili della legge. Non entro
nell'estremo dettaglio nell'illustrarli, nel fare presente al
Consiglio di quali questioni si tratta, li enuncio molto
sommariamente: riguardano intanto la definizione delle competenze,
i limiti entro i quali devono essere svolte. In questo delicato
settore dei vigili del fuoco ci troviamo costantemente a contatto,
non a conflitto, ma sicuramente a contatto e qualche volta anche in
frizione con l'operato di altri Corpi sul territorio per le diverse
funzioni in qualche modo complementari che svolgono ed è necessario
che siano adottate le opportune attenzioni e che siano anche
chiari, nel momento in cui normiamo o ritorniamo a normare questa
materia, i limiti di responsabilità entro i quali può essere
addossato ad un Corpo o ai suoi singoli appartenenti l'onere di
fare fronte, soprattutto quando si tratta di questioni della
delicatezza di quelle che stiamo trattando e che spesso coinvolgono
anche vite umane, coinvolgono anche sinistri di rilevante
importanza.
Abbiamo anche cercato di portare in evidenza l'esistenza di una
questione delicata e non sufficientemente approfondita: la
questione del comando di questo Corpo, l'unicità della funzione che
è attribuita a chi ha la responsabilità così delicata non solo
delle fasi strettamente operative, ma direi di tutto un insieme di
attività che ruotano intorno al comando. Ci sono da questo punto di
vista delle visioni sicuramente diverse, il disegno di legge in
oggetto consacra una suddivisione dicotomica, ossia una spaccatura
di aree all'interno della struttura, che non siamo convinti che
debba essere necessariamente una situazione a tempo indeterminato e
da consacrare con legge. Voglio dare la chiave di lettura che ci
pare coerente con il nostro modo di pensare ed è che si debba avere
all'interno di questa struttura un'unicità di riferimento,
un'unicità di comando, che deve prescindere sia dalle persone che
in un momento o nell'altro sono chiamate a svolgere questa
funzione, sia da valutazioni anche di carattere ricognitivo
dell'esistente, di chi oggi ricopre questa o quell'altra funzione
all'interno di un servizio, di una direzione, di un coordinamento o
quant'altro. Il nostro tentativo e il nostro contributo va in
questa direzione, tenta di dare quella che a nostro avviso deve
essere una chiara e rafforzata autorevolezza del comando di questo
Corpo: parliamo di comando dei vigili del fuoco professionisti.
Ci siamo soffermati, forse questo ha anche un po' dilungato
alcune discussioni in commissione, sulla questione della scuola
antincendi, sulla quale vogliamo essere molto precisi, perché si
tratta sicuramente di un investimento di valore, di una necessità
sentita di perfezionare, di rafforzare la qualità dell'approccio
tecnico con il quale operano questi nostri uomini, ma si tratta
anche di una questione che va letta all'interno del nostro contesto
regionale di amministrazione e di regione quale siamo: di regione
piccola, di regione che deve sempre fare questo delicato lavoro di
contemperare il livello alto di qualità e di specializzazione con i
numeri molto bassi che la contraddistinguono. Qui si scontrano, o
comunque devono cercare un punto di incontro due esigenze diverse:
un'esigenza orizzontale di far condividere il valore formativo non
soltanto al Corpo dei vigili del fuoco professionisti ma, per
quanto è possibile, a tutti coloro che operano nel settore degli
incendi e del soccorso. Noi esprimiamo un'opzione di principio
favorevole a che vi sia una più larga lettura del mandato di questa
struttura e anche, se possibile, in futuro un maggior
coinvolgimento di altri segmenti, perché non si proceda nella
logica dei "giardini chiusi". C'è stato a questo proposito in
commissione un tentativo e anche uno sforzo da parte di alcuni
colleghi di tenere aperte, per quanto possibile, le finestre di
questa struttura. Crediamo che si debba fare di più in questa
direzione e far sì che tale struttura sia veramente un patrimonio
largo e che operi con molta apertura sull'esterno e non soltanto
con una logica interna al Corpo stesso.
Un altro punto delicato, che non siamo stati d'altra parte noi
per primi ad evidenziare, ma che è emerso nel corso dell'esame in
commissione, è la questione dell'attribuzione della qualifica di
agente di polizia giudiziaria al personale volontario. Su questo
naturalmente approfondiremo nel dettaglio la questione quando
entrerà in discussione l'emendamento riguardante tale specifico
punto, ma vorrei ricordare la preoccupazione che è stata espressa
in proposito anche dagli stessi enti locali e alla quale aggiungo
una mia personale valutazione e - non me ne vogliano i colleghi del
gruppo - anche di cautela professionale nei confronti di questa
qualifica. Siamo convinti che ci siano dei motivi seri che hanno
dettato la richiesta da parte di alcuni rappresentanti dei vigili
del fuoco volontari, che ci siano anche dei motivi di oggettiva
praticità che possano "militare", nel senso di far ritenere utile
questa attribuzione da parte del Presidente della Regione delle
funzioni di polizia giudiziaria limitatamente a determinate
situazioni e con dei limiti ben definiti a personale comunque
volontario. Noi ricordiamo molto sommessamente, ricordiamo a tutti
i colleghi che la funzione di polizia giudiziaria implica una serie
di doveri e di cautele molto delicate nell'apprendere la notizia
dei reati, nell'impedire che vengano portati a conseguenze
ulteriori, nel ricercare gli autori, nel compiere gli atti
necessari per assicurare le fonti di prova. Non guardo solo alla
finalità positiva, guardo, guardiamo anche alla necessaria prudenza
nello svolgimento di queste funzioni, che richiedono delle
competenze elevate e da mantenere costantemente in esercizio. Ci
sono in questo senso alcune misure che sono stabilite nella
proposta che è in discussione, ma riteniamo alquanto rischioso e
azzardato che si apra tale finestra. È una nostra cautela che non
diminuisce minimamente il pregio e la qualità dell'intervento che
può essere portato nel momento dell'emergenza da chi opera come
vigile del fuoco volontario, ma che assicura ad un Corpo
professionale lo svolgimento di alcune particolari funzioni che tra
l'altro non attengono nemmeno al relazionamento con la nostra
Amministrazione regionale, ma attengono al rapporto con altre
istituzioni, in particolare con la Magistratura.
Ci sono ancora state delle discussioni che sono emerse, in
particolare nel confronto con le organizzazioni sindacali che hanno
riguardato la questione delle sanzioni disciplinari, per le quali
già da tempo dovrebbe essere stata delegificata questa materia e
riportata nell'ambito della contrattualizzazione. Nel mettere mano
a questa legge sarebbe tempo di sciogliere anche questo nodo e di
stabilire direttamente il rinvio alla contrattazione, fatta salva
l'applicazione nel periodo intercorrente da qui a questa
definizione concordata del mantenimento delle sanzioni
precedentemente in vigore. Non mi dilungo ulteriormente, questa è
stata una questione essenzialmente di principio che abbiamo
sollevato e sulla quale riteniamo più opportuno procedere in un
modo diverso da quello che è stato indicato.
Segnaliamo ancora da ultima - forse dimenticherò qualcosa, ma
sarà puntualmente ripreso nell'esame dell'articolato - la questione
delle qualifiche degli appartenenti al Corpo dei vigili del fuoco
professionali, che presentano alcune non corrette corrispondenze o
comunque non aggiornate corrispondenze con il Corpo nazionale. Qui,
da quanto abbiamo potuto valutare, ci troviamo di fronte a due
strade distinte: una estrema, che è la totale differenziazione
nominale del Corpo per individuare le nostre autonome e direi
speciali originalissime denominazioni e attribuzioni con le
corrispondenti necessarie qualifiche tecniche e i necessari titoli
per l'assunzione di queste qualifiche; oppure una situazione di
maggiore armonia e di maggiore vicinanza con quelle statuali. Ci
sono state illustrate anche nel dettaglio alcune situazioni di
questo genere, non riteniamo inutile la segnalazione, quindi,
recependo questa sollecitazione, crediamo anche che si possa
operare, attraverso un mandato che riteniamo di dare attraverso un
nostro emendamento, questa armonizzazione di qualifiche.
Questi sono i punti sui quali, colleghi, desideravamo riportare
la vostra attenzione, ci sarebbero poi anche altre questioni di
prospettiva, oltre a quelle già indicate dai colleghi relatori, che
andrebbero evidenziate. Una che è emersa incidentalmente nelle
discussioni e che riteniamo non priva di pregio è la necessità che
vi sia comunque anche una maggiore femminilizzazione del Corpo dei
vigili del fuoco per quanto riguarda anche questo settore; non
riteniamo inutile la presenza femminile e sarebbe forse auspicabile
che questa potesse in futuro, quando ce ne saranno le possibilità,
prendere corpo.
Da ultimo - e in questo mi rivolgo al relatore Crétaz in
particolare, che ha fatto riferimento alla parte finanziaria -
volevamo evidenziare che il parere dato su questo disegno di legge
dal Coordinatore delle finanze conteneva una precisa clausola,
Presidente Cerise:
"Il parere espresso è da ritenersi valido
fino alla presentazione al Consiglio regionale del bilancio per il
2010 e di quello pluriennale per il triennio 2010-2012"
. Siamo
ancora in tempo forse per fare l'opportuno adeguamento, ma è già
stato presentato al Consiglio, questo bilancio per il 2010 e quello
pluriennale sono a nostre mani già da questa mattina, è una piccola
regolazione che forse si è ancora in tempo a fare, ma lo diciamo
con spirito assolutamente costruttivo. Grazie.
Président
- La parole au Conseiller Lattanzi.
Lattanzi (PdL)
- Grazie, Presidente. Il provvedimento che
andiamo a discutere e a votare è un provvedimento atteso, da anni
si parla della necessità di dare una maggiore organicità
all'attività del servizio antincendi che in questa regione vede un
consistente numero di volontari e di un Corpo professionistico che,
seppur ridotto nei numeri, ha espresso in questi ultimi tempi tutte
le sue competenze e le sue capacità negli eventi anche dell'Abruzzo
di poche settimane fa. Un provvedimento che nasce dalle esigenze di
rendere più professionale l'attività di questi due Corpi, di
integrarli, di renderli sinergici, di renderli maggiormente
coerenti con le necessità dell'interazione con altre Regioni, con
addirittura altri Stati, Corpi anche esteri, proprio in quel
contesto di protezione civile di più ampio ragionamento, della
sicurezza dei cittadini, che ha visto la nostra Regione impegnata
anche ultimamente. Non ultima la necessità di rendere aggiornati
gli operatori della sicurezza per quanto riguarda l'innovazione
tecnologica, quella tecnica e logistica, e la necessità di dare un
coordinamento alle azioni anche sotto il senso della responsabilità
giudiziaria del comando e delle loro attività. Una legge che costa
e che inciderà sul bilancio della Regione, una legge importante
sotto questo aspetto, ma una legge che ha anche l'ambizione di
mettere insieme culture e storie diverse, professionalità simili,
ma diverse fra loro, una legge che ha faticato molto, che ha avuto
una gestazione molto lunga e molto al di là dei 9 mesi tipici di un
essere umano, gestazione che è iniziata nella scorsa legislatura,
l'impegno del Presidente Caveri è stato riconosciuto anche durante
i lavori e la decisione di questa Giunta di andare nella fase
finale, nella fase decisionale certamente si è fatta sentire.
Devo dire che, mentre il Consiglio oggi approverà - credo -
questa legge, perché la maggioranza ha i numeri per farlo, se c'è
pienamente in quest'aula la consapevolezza che questa era una
strada obbligata proprio per i temi e le motivazioni che abbiamo
appena illustrato, dall'audizione dei vari componenti decisionali
che hanno costruito questo percorso ad oggi abbiamo rilevato grandi
perplessità. Lo dobbiamo dire sia per quanto riguarda il Corpo dei
professionisti, sia per quanto riguarda il Corpo dei volontari, per
quanto riguarda i sindacati e i dirigenti, per quanto riguarda
tutti quelli che saranno coinvolti in questa legge di integrazione.
Le perplessità sono tante, ma non sono quelle che ci spaventano,
perché, quando si propone un cambiamento e si va a modificare ruoli
soprattutto di una comunità come questa, una piccola comunità, si
vanno a toccare sensibilità, abitudini, si vanno a proporre
cambiamenti che le menti stesse non sono spesso pronte ad
accettare, si vanno a toccare "giardinetti", piccoli poteri,
equilibri anche di relazione. Siamo una piccola comunità, ci si
conosce, a volte per non fare un dispetto si evita di prendere una
decisione. In questo senso il coraggio di andare avanti su tale
strada è un coraggio da ammirare, perché è una legge necessaria per
fare in modo che anche la popolazione valdostana, come molte altre
regioni, si doti di un Corpo che nella sua integrità faccia fronte
a quel bisogno... e perché per le risorse che vengono investite lo
faccia con la migliore organizzazione possibile. Dico quindi una
legge coraggiosa, che ha avuto una lunga gestazione, che lascia
intatte al momento le perplessità e le preoccupazioni di chi è
coinvolto in questo cambiamento.
Noi abbiamo voluto non esprimere una contrarietà a questa legge,
anche se c'erano molti punti di quelli che il Consigliere Louvin ha
illustrato che ci lasciano perplessi. Non nascondiamo che questo
atipico comando unico, atipico proprio perché non va a toccare i
"giardinetti" pre-esistenti, ci lascia perplessi così come ci
lascia perplessi la scuola antincendi, che è nelle mani
assolutamente professionali del Corpo dei vigili del fuoco, ma che
lascia al buon senso della loro gestione la relazione con gli altri
Corpi coinvolti nella protezione civile. Abbiamo ancora percepito
nelle consultazioni una grande confusione del ruolo di questi Corpi
all'interno del più ampio bacino della protezione civile, qui c'è
ancora qualcuno che non ha capito o fa finta di non capire che oggi
si va nella direzione di un coordinamento unico, ma non solo in
questa piccola regione, in tutto il territorio nazionale ed
europeo, di Corpi che, quando entrano in azione, lo entrano sotto
emergenza e non si può, sotto l'emergenza che è la vita dei
cittadini, andare a disquisire su chi comanda in una certa
situazione, perché è quello che, pur con la grande professionalità
che è stata espressa anche nelle ultime disgrazie, si è venuto a
creare. Noi consideriamo questa una legge di transizione, una legge
di volontà precisa di un necessario cambiamento, ma non ancora una
legge che abbia fatto comprendere a tutti gli attori protagonisti
di questa integrazione la necessità del doversi mettere in quella
direzione. Abbiamo ascoltato rappresentanti che prendono atto della
necessità come un costo necessario, ma che non hanno alcuna
intenzione di modificare un solo centimetro del loro comportamento
rispetto a quello che stanno facendo in questo momento e nelle
prossime settimane a legge approvata; credo che su questo bisognerà
fare un lavoro molto importante. Spero che il percepito che abbiamo
avuto nelle commissioni sia diverso rispetto alle garanzie che sono
state offerte a chi ha dovuto portare avanti la lunga e difficile
negoziazione di questi equilibri di integrazione, però noi abbiamo
la perplessità, e la esprimiamo con grande sincerità, che non tutti
gli attori protagonisti di questo processo di integrazione abbiano
compreso bene la necessità che si vada in quella direzione. La
nostra sensazione è stata che sì si aderisce, si deve, perché alla
fine si deve, perché
"se la Regione decide, non si può fare
diversamente, ma noi rimaniamo questi"
, loro rimangono quelli:
"questa è casa nostra, quella è casa loro e, se noi dobbiamo
andare a casa loro, cosa ci dicono e cosa ci fanno"
. Lo
riteniamo, se vogliamo, un costo emotivo abbastanza scontato per
quanto riguarda degli essere umani che devono fare degli
spostamenti e dei cambiamenti di indirizzo, ma credo che
necessitino di una regia decisamente più forte, perché si spieghi a
queste persone che i tempi, le necessità di logistica, di risparmio
della spesa, di efficienza e di organizzazione, soprattutto di
maggiore sicurezza dei cittadini non possono più prescindere dai
piccoli interessi di bottega, di comune, di paese, o di Corpo.
Noi quindi non esprimiamo una contrarietà a questo disegno di
legge, che evidentemente è un inizio di una transizione che
speriamo sia la più breve possibile, qui devo dire che esprimiamo
questa preoccupazione legata al fatto che molti degli atti
operativi concreti sono demandati a processi e a norme successive,
guarda la regolamentazione della scuola, come funzionerà: adesso
lasciamo a voi vigili del fuoco, però poi anche la forestale
arriverà... dovremo fare una mediazione, molte delle applicazioni
operative, concrete di questa legge andranno in norme e
regolamentazioni successive. Ecco noi stiamo a guardare questa
regolamentazione, Presidente Rollandin, confidando sul fatto che si
è voluti arrivare fin qui, non si farà un passo indietro, ma se ne
faranno due avanti nella direzione della maggiore efficienza ed
efficacia di questi due straordinari Corpi di 1.500 volontari e di
220 professionisti, che però si devono integrare in un più ampio
bacino, quello della protezione civile, e devono saper dialogare
tutti e due, quello professionista e quello volontario, con gli
altri protagonisti della sicurezza del nostri cittadini, perché la
sicurezza dei nostri cittadini viene prima dei loro interessi di
bottega. Questo deve essere il messaggio chiaro e forte che con
questa legge si deve mandare a questi professionisti o a questi
volontari, nella logica di dare un significato alle risorse che
stiamo mettendo a capitolo di spesa in tali bilanci, che sono
risorse di milioni di euro, che certamente non vengono messe così
solo perché è più comodo gestire un gruppo unico, piuttosto che
due, qui c'è una necessità di operatività concreta nel momento
dell'emergenza. Questa è una legge che deve andare a sopperire, al
di là dei meriti straordinari che questi Corpi hanno ottenuto sul
campo della sicurezza dei cittadini, alle carenze operative,
logistiche e di integrazione dei Corpi stessi. Ci asterremo quindi
su tale provvedimento comprendendone e condividendone la necessità,
abbiamo ribadito la convinzione che questo sia un primo passo,
mentre saremo molto più convinti e più determinati a dare il nostro
voto positivo laddove le norme e i regolamenti successivi andranno
a dare applicazione vera e concreta ad un desiderio che questa
legge esprime e che al momento è e rimane un desiderio.
Président
- La parole au Conseiller Donzel.
Donzel (PD)
- Egregio Presidente, cari colleghi, in una
realtà come quella della Valle d'Aosta, che conosciamo benissimo,
che sappiamo fatta di piccoli comuni sparsi su un territorio che è
vasto rispetto alla popolazione, quindi a bassa densità abitativa,
territorio con un grandissimo patrimonio di boschi e foreste,
certamente una legge che va a disciplinare meglio i due Corpi che
intervengono su questa realtà è una legge di massima importanza per
la nostra realtà e quindi merita la nostra attenzione. Sul ruolo
svolto dal personale non siamo stati noi a dirlo, ma gli elogi li
ha fatti direttamente il Presidente, se non altro con questa ultima
brochure
che ci ha consegnato, ci è stato detto quanto i
nostri vigili del fuoco siano stati operativi e capaci anche in
situazioni esterne alla nostra realtà.
Trovo che questo sia un provvedimento - inizierò con il dire le
cose che ritengo positive - estremamente positivo e che valorizzi,
a fianco del riconoscimento del ruolo fondamentale dei vigili
professionisti, i vigili volontari. In un territorio come il nostro
non si può prescindere dal ruolo importante dei volontari, dicevo,
perché i costi di una gestione professionale sarebbero enormi e
insostenibili, quindi è indispensabile per noi la valorizzazione di
questi volontari, anzi, a mio avviso, questo tipo di provvedimento
potrebbe essere interessante e propedeutico rispetto ad altre
realtà, dove sia possibile valorizzare la partecipazione di
volontari. Naturalmente mi riconosco in molte delle perplessità che
sono state sollevate dai colleghi precedentemente, in particolare
il collega Louvin e il collega Lattanzi, perché la legge perfetta
non esiste e spetta a noi in questa sede far emergere le criticità.
Criticità che probabilmente non sfuggono neanche agli estensori
della legge, ma che in queste condizioni particolari avranno avuto
le loro ragioni, che magari ci diranno, per non aver tenuto in
debito conto alcune considerazioni: una su tutte riguarda le
risorse umane. Sicuramente, quando andiamo a dire al Corpo dei
vigili del fuoco e ai professionisti che vanno implementate le loro
azioni, vanno svolte ulteriori attività, deve essere aumentata la
capacità di entrare in sinergia con altre forze, noi chiediamo loro
uno sforzo maggiore, ma garanzie di risorse aggiuntive non ci sono;
questa è la nota più dolente di tale testo.
L'altra considerazione è che, sempre per quanto attiene i
professionisti che si devono muovere su un terreno che è di tipo
nazionale ed europeo, l'inquadramento giusto in un Corpo valdostano
li vedeva fino a qualche tempo fa assolutamente omogenei al resto
del territorio nazionale. Oggi modifiche che sono intervenute sul
livello nazionale non vengono riprese a livello locale e questo
qualche problema lo crea, è stato manifestato anche in alcune
situazioni di emergenza, perché il fatto di avere un Corpo
regionale dei vigili del fuoco non dovrebbe entrare in contrasto
con un'omogeneità delle qualifiche, che invece è indispensabile che
permanga, proprio per questa necessità che c'è di scambio di
persone che possono arrivare da noi in situazioni di emergenza o
noi andare in soccorso ad altri.
Vedo per esempio la scuola regionale sotto una luce molto
positiva: la vedo come un grosso passo avanti, ma allo stesso tempo
vale per la scuola regionale quello che ho detto in generale per il
Corpo dei vigili professionisti, ossia questa scuola può diventare
anche un fiore all'occhiello della nostra regione se ci saranno le
risorse necessarie. Come dicevano prima anche i colleghi Lattanzi e
Louvin, quindi qui servono degli impegni precisi, che questa scuola
non sia soltanto un contenitore che sottrae risorse ai vigili del
fuoco professionisti in settori operativi, anziché essere una cosa
che implementa la loro funzionalità. Noi quindi corriamo il
rischio, se venissero investite lì molte risorse, di limitare
l'operatività del Corpo, ci vuole un chiarimento rispetto
all'operatività della scuola.
Non da ultimo mi permetto di evidenziare il fatto che la
struttura originale che ci siamo dati a livello regionale, che
prevede che il comandante dei vigili sia un capo servizio di terzo
livello, dovrebbe almeno in situazioni di emergenza essere tale da
non creare nessun intoppo nell'operatività, perché, da questo punto
di vista, sappiamo che altrove questo meccanismo è un meccanismo
più diretto di collegamento con la Prefettura.
Su altre questioni più specifiche magari, se ci sarà discussione
sugli emendamenti, interverremo, ma sicuramente una l'ha sollevata
correttamente il collega Louvin e riguarda il riconoscimento di
agente di polizia giudiziaria per quanto riguarda i volontari. A
mio avviso, non è una cosa di per sé negativa, anzi potrebbe avere
degli aspetti estremamente positivi. Mi permetto però di rilevare
che nel testo non è contenuto un aspetto che, secondo me, è
fondamentale: in un momento di operatività bisogna sapere
esattamente chi comanda e chi ha il titolo per farlo, nel testo vi
è un'ambiguità, perché potrebbe accadere che il titolo di agente di
polizia giudiziaria non spetti al più alto in grado...
(interruzione del Presidente della Regione, fuori
microfono)
...lo so che non è un comando... però io le dico: immaginiamo
una situazione concreta in cui esiste uno che ha il titolo di
agente di polizia giudiziaria e magari dice:
"io sono quello che
ha il titolo"
e l'altro, che è il suo superiore in comando, non
ce l'ha. Questo potrebbe accadere, perché non è prescritto (può
darsi che io abbia letto male) che vi sia rigorosamente l'accesso
grado per grado, altrimenti non è concesso a quello del grado
successivo, qui c'è una libera adesione a quel percorso, quindi
questo dovrebbe essere chiarito per impedire che ci siano anomalie
da quel punto di vista.
Ripeto: per noi l'elemento più delicato è quello delle risorse
da mettere a disposizione del Corpo dei vigili professionisti, che
è quello che potrebbe in futuro farci assumere una posizione
completamente positiva rispetto all'articolato della legge, su cui
per adesso ci asteniamo.
Président
- La parole au Président de la Région,
Rollandin.
Rollandin (UV)
- Di solito l'intervento è a conclusione
di quello dei colleghi, al di là che sia o no chiusa la discussione
generale... anzi credo che dia la possibilità di eventuali
ulteriori specificazioni, che non è mai un male, cosa che si può
fare, perché la legge ha tutte le opportunità nell'illustrazione
degli emendamenti di meglio chiarire queste varie funzioni.
Credo sia corretto anzitutto ringraziare i relatori che hanno
svolto un lavoro importante nell'illustrare questo disegno di
legge, che correttamente i colleghi hanno analizzato e che poi
hanno specificato come una legge innovativa, complessa, che crea
una serie di nuove possibilità operative e, come tutte le novità,
ha anche insite delle difficoltà nella sua applicazione.
Basterebbe, per capire meglio lo spirito con cui si è giunti
all'esigenza di definire in maniera importante e coordinata i
vigili professionisti e i vigili volontari, ricordare alcuni
avvenimenti che hanno segnato la storia della Valle d'Aosta: la
tragedia del Tunnel del Monte Bianco, l'alluvione del 2000 e
ultimamente la triste esperienza di Lucoli. Sono fatti che hanno
segnato profondamente la nostra comunità e nel contempo hanno visto
lavorare in modo coordinato e attento, gomito a gomito, fra gli
altri, vigili del fuoco volontari e vigili del fuoco
professionisti. Questo ha creato le premesse per un lavoro
importante di coordinamento e soprattutto per un dibattito che è
stato lungo e complesso, perché si vanno a creare dei punti di
contatto nuovi e non dobbiamo nemmeno sottacere un aspetto
importante: molti di quelli che poi hanno fatto i vigili
professionisti prima erano vigili volontari, molti di quelli che
sono professionisti aderiscono a loro volta ai Corpi dei volontari
dei singoli comuni. Noi abbiamo in Valle dei numeri impressionanti
per quanto riguarda l'adesione come volontari ai vigili del fuoco:
quasi 2.000; abbiamo l'adesione in tutti i comuni di un Corpo dei
vigili volontari e poi daremo una relazione che meglio specifica
gli investimenti fatti in materiali in dotazione ai vigili del
fuoco volontari.
Oggi abbiamo in quasi tutte le stazioni distribuite sul nostro
territorio una ricchezza di mezzi che purtroppo nel tempo...
basterebbe guardare i piccoli musei che artigianalmente hanno
costituito tutti i pompieri... il collega Donzel ha ricordato che
alcune di queste associazioni hanno più di 100 anni... e hanno
fatto vedere da dove sono partiti, con quali motopompe, con cosa
operavano e con cosa oggi possono intervenire rapidamente in modo
coordinato ed efficiente nel momento in cui c'è un episodio che può
essere riferito sia alle civili abitazioni, sia alle strutture
isolate agricole in genere, sia alla prevenzione degli incendi o,
meglio, l'intervento per spegnere gli incendi. Dico questo perché
qualcuno ha giustamente sottolineato che c'è un'esigenza: quella di
fare un salto culturale importante che porti a rendere omaggio, da
un lato, all'esperienza, alla competenza dei professionisti e nel
contempo ad accettare in modo soddisfacente (e direi anche
entusiasta in certi casi) l'apporto dei vigili del fuoco volontari.
Non è più solo un discorso di dire: io, quando c'è un incendio, mi
metto a disposizione, perché oggi anche i vigili del fuoco
volontari fanno già una serie di preparazioni, la formazione, molto
importante, tanto che, nel momento in cui ci siamo trovati a
discutere su questa legge con i volontari e i professionisti, si è
evidenziato proprio questo punto: che tutta una serie di operazioni
iniziano con i volontari, perché sono quelli più vicini nel proprio
settore e questo si vede soprattutto nelle valli laterali, nelle
zone in cui rispetto ai distaccamenti... ecco perché si prevede di
avere anche dei distaccamenti legati lungo l'asse centrale della
nostra regione: c'è a Courmayeur, c'è ad Aosta, ci saranno nella
bassa Valle proprio per evidenziare questa possibilità ma, laddove
non ci sono, è importantissima questa presenza dei vigili del fuoco
volontari, che sanno operare, che hanno chiesto di fare quel salto
di qualità che oggi molte volte non gli viene riconosciuto. Vi è
quindi alla base di questa impostazione l'esigenza di fare in modo
che gradualmente - chiaramente non è un'incorporazione: è una
collaborazione fra due Corpi che mantengono la loro strutturazione,
i vigili del fuoco professionisti e i vigili del fuoco volontari -,
vi sia la possibilità, attraverso gli strumenti di cooperazione,
attraverso la scuola, attraverso l'attivazione di un percorso fatto
per i giovani che possano aderire sempre più a queste
organizzazioni, di far crescere la cooperazione, che è un esempio
sicuramente importante non solo a livello nazionale, ma anche a
livello di Paesi europei come la Francia, che su questo modello ha
costruito molto. Riteniamo quindi che tale legge vada nella
direzione di fare questo salto di qualità.
Sulle osservazioni fatte non posso che apprezzare il fatto che
vi siano delle difficoltà, è stato sottolineato, questa non è una
legge che "dice":
"bene, da domani si fa così, è tutto a
posto"
, ma che "dice":
"da domani si collabora in un certo
modo, c'è bisogno di avere il tempo necessario perché gradualmente
si entri tutti in questa logica"
. Qualcuno è già più avanti,
qualcuno l'ha sollecitata, qualcuno ne è ancora un po' spaventato,
perché immagina che questa collaborazione possa in qualche modo
interferire con il lavoro, con l'intervento finora svolto dai
vigili del fuoco volontari in modo particolare. Credo però che,
sotto questo profilo, il lavoro svolto anche in commissione, il
fatto di aver accolto una serie di emendamenti che andavano nella
direzione di aiutare a svolgere questo ruolo sia estremamente
positivo.
Sulle osservazioni puntuali che sono state fatte e che in parte
avevano fatto oggetto delle relazioni dei colleghi Prola e Crétaz
di un intervento che spiegava perché alcune cose vengono fatte,
chiaramente qui si tratta di operare in funzione di una
semplificazione normativa rispetto alle due leggi esistenti: la n.
20/2002 e la n. 7/1999, si arriva ad una legge organica che prende
in considerazione queste due realtà. Noi riteniamo che essa sia il
futuro, come nell'ambito di quella che è stata la discussione credo
non vi sia stata nessuna modalità che abbia affrettato la
discussione. Non dimentichiamo che la legge era già stata
presentata prima dell'estate e prima ancora dobbiamo ringraziare la
pazienza del coordinatore del dipartimento, il dottor Lucat, che ha
fatto tante riunioni prima con i professionisti, poi con i
volontari, alcune le abbiamo fatte assieme, credo ne abbia sentite
di tutti i colori, giustamente perché all'inizio c'erano
perplessità, però la discussione è stata molto lunga. Non credo che
sotto questo profilo si possa dire che la discussione sia stata
affrettata, almeno credo che ci siano stati tutti i tempi per
prevedere le possibilità operative che potevano portare
all'attenzione le eventuali esigenze operative.
Qualcuno ha detto giustamente:
"non è sufficientemente
sottolineato l'aspetto della collaborazione con le altre forze e
con gli altri Corpi"
, ad esempio con i forestali. Vorrei dire
che si sta operando già con la centrale unica del soccorso, qui
parliamo di una parte di quello che avviene con i vigili del fuoco,
dove abbiamo allo stesso tavolo un insieme di figure operative che
vanno nella direzione prima di tutto conoscere le problematiche e
poi fare da punto di riferimento per le esigenze nei vari settori e
nei vari campi. Qui il problema dell'intervento sia dei vigili
volontari, sia dei vigili professionisti è stato analizzato nel
dettaglio, con gli interventi anche professionalmente più
impegnativi non solo ai vari livelli nazionali e internazionali, ma
nelle attività specifiche del singolo Corpo; le competenze
aeroportuali, le competenze in altri settori sono state prese in
considerazione, perché per ognuno c'è un'esigenza di avere un
riferimento puntuale e una formazione conseguente, dunque c'è stato
il tempo necessario per evidenziare queste possibilità
operative.
Sul comando unificato dei vigili e sull'operatività, sotto
questo profilo, si era partiti con un certo tipo di impostazione,
poi a livello di richieste che erano state portate avanti a livello
sindacale e dei singoli Corpi si era evidenziata l'esigenza di
sottolineare le due aree strategico-amministrativa ed operativa in
modo che si potesse avere personale che fosse collegato più
strettamente con il Corpo dei vigili professionisti e a questo
potesse meglio ricollocarsi. Questa è stata una delle motivazioni
che è stata presa in considerazione e su cui si è puntato molto
nell'ambito della costruzione di tale normativa.
Per quanto riguarda la proposta di collegarsi o di avvicinare la
nostra legge alle problematiche nazionali, noi ne abbiamo tenuto
conto ampiamente; abbiamo presente la normativa dei vigili
professionisti a livello nazionale e credo che per la gran parte
sia mutuata dall'organizzazione, anche perché, nel momento in cui
si va fuori Valle, è giusto che vi sia tutta la possibilità di
collegarsi e quindi che vi sia un collegamento stretto. Questo non
vuol dire che in alcuni dettagli non si possa diversificare a
livello di organizzazione, ma tale parte è stata strettamente
tenuta in considerazione e fa parte organica della predisposizione
dell'articolato della legge.
Vorrei meglio specificare il discorso della qualifica di agente
di polizia giudiziaria: questo è stato un tema molto dibattuto, i
colleghi hanno già espresso le conseguenze della qualifica di
agente di polizia giudiziaria, qualifica che comporta anche delle
responsabilità. Mentre all'inizio si immaginava di darlo a tutti
indistintamente, si è poi optato per la soluzione adottata in legge
di avere invece a scelta e dopo un corso con esame finale la
possibilità di attribuire la qualifica, il che permette di dare la
sicurezza che chi (stiamo parlando dei vigili volontari) in quel
momento avrà la qualifica di agente di polizia giudiziaria non avrà
nessun problema in quanto ha superato un esame dopo un corso
abilitante. Questo perché ci si deve rendere conto delle
implicazioni di diventare volontariamente agente, non perché si è
costretti; lo dico perché questo è un tema dirimente, si poteva
dire tutti, al che alcuni avevano detto:
"ma io non me la sento
di avere questo tipo di impatto con alcuni obblighi che sono
conseguenti al fatto di essere agente di polizia giudiziaria"
.
Qui pertanto è stata messa una formula che è per tutti
rassicurante, ossia, a seconda dei momenti, a seconda della
possibilità operativa, si fa una scelta. Il fatto di essere agenti
di polizia giudiziaria comporta determinati impegni sotto il
profilo di fornire a verbale una serie di constatazioni che non
sono legate al semplice operatore volontario e tutta un'altra serie
di conseguenze. Questo è stato un punto importante che ha impegnato
nella discussione molto tempo e la cui soluzione, da quello che ci
è parso, è stata una soluzione valida e che non creerà mai intoppi,
perché i gradi di comando non sono in funzione dell'essere o non
essere agente di polizia giudiziaria; il comando è al capo
distaccamento locale fino a quando non arriva - se sono degli
impegni gravosi - il responsabile del comando dei professionisti,
che subentra e prende le redini. È importante che vi sia sotto
questo profilo chiarezza nell'ordine degli interventi, per quello
dicevo non ci sarà mai confusione di ruoli, né possibilità di avere
intoppi per quanto riguarda l'attività, perché è quello che conta,
a noi interessa molto che nel momento in cui si è operativi questo
sia definito e sia chiaro. Nel contempo credo che gli emendamenti
abbiano meglio precisato le possibilità operative dei due Corpi
messi assieme, come possono funzionare e come possono coordinare il
loro intervento.
Sulla scuola antincendio si è detto molto, sull'opportunità,
sull'interesse della scuola stessa, qualcuno ha voluto inserire con
un emendamento l'aggettivo "aperta", ma la scuola antincendio è una
scuola formativa che è legata all'importanza di avere, è stato
detto, anche attraverso una struttura come quella della finestra di
Sorreley, la galleria specifica e altri mezzi, che sono innovativi,
che possono creare le premesse per interventi in poco tempo e che
hanno chiaramente individuato quelli che possono essere gli
ostacoli, le difficoltà di intervento. Questo dopo la tragedia del
Bianco ha per tutti creato le premesse affinché tale scuola ci sia,
sia voluta, ma è una scuola aperta a cui possono partecipare tutti
i gradi dell'Amministrazione, quindi tutta la Protezione civile, di
cui i vigili sono parte integrante e parte principale. Non ci
sembra quindi che sia necessario, a priori, qualificare meglio la
scuola, la scuola antincendio è come tale aperta a tutti, a
privati, a forme esterne, che possono poi fruire di questa
struttura e del fatto che ci sono professionalità in grado di
portare avanti tali esigenze.
Mi sembra che nell'insieme vi sia una legge organica, una legge
che ha il grosso vantaggio di creare una serie di sinergie che si
vanno a sperimentare per la prima volta, che potranno avere anche
dei momenti di criticità che andranno affrontati, nel senso che ci
sarà un passaggio tale per cui si immagina e si spera che questo
possa determinare un progresso nell'ambito dell'azione coordinata a
vantaggio dell'esigenza della nostra popolazione. Credo che su
questo non ci possano essere molti dubbi, perché le osservazioni
fatte sono state per la gran parte recepite, gli emendamenti vanno
in tale direzione, la progressione e anche i contratti sono stati
individuati in modo tale da tener conto dei possibili cambiamenti
e, sotto questo profilo, ritengo che le prerogative dei due Corpi
siano mantenute, però sono coordinate e quindi vanno nella
direzione che, noi auspichiamo, possa dare degli ottimi risultati.
Grazie.
Président
- La parole au Conseiller Agostino.
Agostino (UV)
- Grazie, Presidente. Intervengo brevemente
solo per sottolineare l'enorme differenza esistente fra la nostra
Regione e le Regioni del resto d'Italia: l'enorme differenza
intendo dire prima di tutto come volontari, perché penso che 1.500
volontari più 220 professionisti, facendo il calcolo, rapportati al
numero di abitanti, non abbia uguali in tutta Italia e un motivo
c'è: la Regione Valle d'Aosta, alluvione del 2000 insegna, meno
male! Volevo anche sottolineare oltre i 14 milioni messi a
disposizione, che non sono pochi, per il funzionamento complessivo
di questa enorme struttura... adesso chiamiamola enorme, perché è
accorpata fra professionisti e volontari, ma questo ci fa pensare
quanto il Governo regionale, quanto la Regione tenga al suo
territorio perché, se ben ricordate, se nel 2000 non avessimo avuto
tutto questo insediamento di persone, di volontari, sicuramente non
ci troveremmo in tali condizioni nove anni dopo, perché se andiamo
a guardare l'intera Valle d'Aosta adesso come è, tutta ben rifatta,
messa a punto, pulita, certamente non siamo nelle condizioni di
dire che la Regione non abbia fatto niente, anzi va un plauso, ma
molto grosso al Governo regionale in questo campo. Io quindi penso
che questo disegno di legge che abbiamo fatto sia ben strutturato,
che i 104 articoli siano ben predisposti e sicuramente nel futuro
non farà altro che migliorare tale struttura. Ben venga quindi tale
legge che va a migliorare il tutto, ci auguriamo nel futuro di non
avere bisogno di questi vigili volontari, nel senso che non accada
niente, questo ci auguriamo: che in Valle d'Aosta i mezzi rimangano
nelle autorimesse fermi, ben lucidati e sempre pronti in caso di
emergenza. Grazie.
Président
- Collègues, suite à la remarque faite par le
Conseiller Louvin pour ce qui est de l'article 107, nous avons reçu
l'amendement proposé par le Président de la Région, qui va modifier
l'article même et faire en sorte qu'il y ait une modification pour
les dépenses et les années dans lesquelles sont prévues les
dépenses pour avoir la couverture financière. Si vous êtes
d'accord, l'amendement sera discuté à l'article 107. Il n'y a pas
d'autres qui souhaitent intervenir? Je ferme la discussion
générale. On passe à l'examen article par article. Je soumets au
vote l'article 1
er
:
Conseillers présents: 34
Votants: 31
Pour: 31
Abstentions: 3 (Donzel, Carmela Fontana, Rigo)
Le Conseil approuve.
Président
- Je soumets au vote l'article 2:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Article 3: même résultat.
A l'article 4 nous avons l'amendement n° 1 du groupe Vallée
d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie, Presidente. Noi stiamo
mantenendo su questa legge una posizione aperta, abbiamo presentato
11 emendamenti e non conosciamo ancora, se non in termini generali,
l'opinione che sarà concretamente manifestata sui singoli articoli
e abbiamo scelto di esprimere in questo modo la nostra
disponibilità al concorso ad una legge che riteniamo fondamentale,
ma che deve trovare qualche correzione di rotta. In base all'esito
della posizione che assumerà la maggioranza sui nostri emendamenti,
valuteremo la votazione finale.
Per quanto riguarda questo primo emendamento, lo riteniamo utile
per definire in modo concettualmente più unitario le funzioni di
soccorso pubblico e di protezione civile che a nostro modo devono
avere una stessa continuità, analoga a quella che è anche indicata
nel decreto legislativo n. 139/2006. Ci pare che questa
formulazione potrebbe essere più consona rispetto all'inquadramento
generale delle competenze del Corpo, come sono definite da questa
legge.
Président
- La parole au Président de la Région,
Rollandin.
Rollandin (UV)
- Grazie, Presidente. Sugli emendamenti,
che abbiamo analizzato anche con i responsabili del servizio, con
il coordinatore, credo sia più corretto che su ognuno si intervenga
visto che c'è la volontà di illustrarlo, altrimenti posso dire in
linea generale che riteniamo il fatto di aver valorizzato le due
attività: soccorso pubblico e attività di protezione civile...
l'unica differenza è che vengono messe sulla stessa riga e qui sono
messe su due punti diversi, perché la differenza è questa, il che
significa che le attività le riconosciamo, ossia questo è
riconosciuto per entrambi essere della protezione civile. Essere su
due posizioni diverse vuol solo dire che viene specificato che una
è l'attività di soccorso pubblico, l'altra è l'attività di
protezione civile... entrambe sono del Corpo. Messe tutte assieme
sembra che... questa è la notazione che mi viene fatta come aspetto
più tecnico... soccorso pubblico e protezione civile sembra che le
due siano in qualche modo collegate, ma messe sullo stesso piano;
secondo noi, sono due attività e aspetti che sono distinti, ma
entrambi sotto lo stesso tetto: questa è la differenza. Non
riteniamo quindi di modificare questo aspetto, perché francamente
non ne comprendiamo nemmeno la grande differenza se non per quanto
riguarda il modo con cui sono state esplicitate, il fatto di meglio
precisare che si vogliono creare le premesse per queste quattro
attività e non solo le due messe assieme. Questa è la ragione per
cui non voteremo tale emendamento.
Président
- Je soumets au vote l'amendement n° 1 du
groupe Vallée d'Aoste Vive-Renouveau, qui récite:
Emendamento
Il comma 1 dell'articolo 4 è sostituito dal seguente:
"1. Le competenze del Corpo valdostano dei vigili del fuoco
si articolano in:
a) prevenzione degli incendi;
b) soccorso pubblico e protezione civile;
c) formazione.".
Conseillers présents: 34
Votants: 28
Pour: 5
Contre: 23
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil n'approuve pas.
Président
- Je soumets au vote l'article 4:
Conseillers présents: 34
Votants: 23
Pour: 23
Abstentions: 11 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'article 5:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Article 6: même résultat. Article 7: même
résultat. A l'article 8 nous avons l'amendement n° 2 du groupe
Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie. Questo emendamento ci sembra
essere anche nella logica della premessa sulla quale ci siamo
confrontati poco fa e a cui è stato attribuito poco peso, poco più
che un valore semantico. In realtà qui si tratta di circoscrivere a
nostro modo in maniera più accurata la perimetrazione dell'attività
di protezione civile che, per quanto riguarda in particolare gli
aspetti di previsione e di prevenzione dei rischi, non devono veder
stravolto l'assetto e l'organizzazione complessiva del Corpo. Noi
abbiamo inteso in questo modo sottolineare che tale partecipazione
deve necessariamente essere contraddistinta dal limite delle
competenze proprie e delle risorse umane e finanziarie disponibili.
Il rischio di sottrarre energia alla funzione di soccorso per
accentuare, laddove non fosse in condizione di affrontarle il
Corpo, quelle di previsione e prevenzione, a nostro modo di vedere,
potrebbe creare qualche disarmonia, crediamo più opportuno
delinearla e definirla in questi termini.
Président
- La parole au Président de la Région,
Rollandin.
Rollandin (UV)
- Do lettura di questo emendamento
rispetto a quanto è previsto nel testo:
"Il Corpo valdostano dei
vigili del fuoco partecipa..."
e fino qui è uguale, nel testo
in esame si dice:
"negli ambiti di propria competenza"
, la
modifica sarebbe
"nei limiti delle proprie
competenze"
...
(interruzione del Consigliere Louvin, fuori
microfono)
...leggiamo questa prima parte... nei limiti o negli ambiti di
propria competenza... anche qui io, per carità, non ci vedo
questa... anzi
"negli ambiti"
vuol dire che ognuno rispetta
la propria competenza nel proprio ambito.
Viene poi aggiunto in questo caso:
"... e delle risorse umane
e finanziarie disponibili"
, questo però è quello che succede
sempre, se non ci sono le risorse, una cosa non si fa. È
pleonastico, ma scusate tutte le volte che si fa un impegno o viene
attivata un'operazione dobbiamo aggiungere:
"nei limiti della
disponibilità delle persone e dei fondi disponibili"
? Dovremmo
allora aggiungerlo ad ogni paragrafo! Questo è pleonastico e su
questo ci siamo confrontati, francamente non riteniamo che sia
necessario aggiungere questo che è già nelle "cose".
Président
- Je soumets au vote l'amendement n° 2 du
groupe Vallée d'Aoste Vive-Renouveau, qui récite:
Emendamento
L'articolo 8 è sostituito dal seguente:
"Articolo 8
(Partecipazione alle attività di protezione civile)
1. Il Corpo valdostano dei vigili del fuoco partecipa, nei
limiti delle proprie competenze e delle risorse umane e finanziarie
disponibili, alle attività volte alla previsione e prevenzione dei
rischi, al soccorso delle popolazioni interessate da eventi
calamitosi e ad ogni altra attività diretta a superare l'emergenza
e assicura, nell'ambito delle proprie competenze, la direzione
degli interventi tecnici di primo soccorso, nel rispetto delle
disposizioni vigenti.".
Conseillers présents: 34
Votants: 28
Pour: 5
Contre: 23
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil n'approuve pas.
Président
- Je soumets au vote l'article 8:
Conseillers présents: 33
Votants: 23
Pour: 23
Abstentions: 10 (Giuseppe Cerise, Chatrian, Donzel, Carmela
Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'article 9:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- A l'article 10 nous avons l'amendement n° 3
du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Ho sentito un po' di fastidio del
Presidente nell'affrontare delle questioni che possono non avere un
momento di straordinaria importanza, ma fanno parte di quel lavoro
di affinamento delle leggi che normalmente si fa in commissione.
Siccome lei, Presidente, ha detto poco fa che c'è stata una
discussione molto lunga, le significo che dal momento in cui è
finita la presentazione degli emendamenti da parte della Giunta
regionale ci sono stati 16 minuti di discussione in commissione e
alla nostra richiesta di fare questo lavoro in commissione ci è
stato detto che c'era urgenza e che si doveva andare avanti. Lo
facciamo questa sera, ci prendiamo un po' di tempo, non ne facciamo
perdere, speriamo, più del dovuto, ma facciamo qui il nostro
lavoro, perché avremmo anche gradito che per esempio il collega
relatore ci avesse coinvolti nell'elaborazione degli emendamenti,
una commissione è un luogo nel quale si può anche collaborare, i
colleghi dell'opposizione non sono necessariamente dei lebbrosi!
Non si è ritenuto farlo in quel luogo, lo si fa stasera con un po'
di calma.
Noi mettiamo sul tavolo il nostro punto di vista, che mi pare
qui sia di diverso spessore e che riguardi la scuola regionale
antincendi, è il discorso che mi pare abbiamo già tenuto poco fa a
questo proposito. A nostro modo di vedere, si dovrebbe trattare di
una scuola regionale antincendi e di soccorso pubblico, con una
latitudine potenzialmente superiore rispetto alla pura e semplice
funzione antincendio. Ripeto: qui siamo sul terreno dell'opinabile
e si scontrano le logiche di assoluta specializzazione o di maggior
ampliamento e di coinvolgimento di interessenza anche con altri
settori della nostra amministrazione tecnica, che presiedono a
funzioni di protezione, in particolare di protezione del
territorio. A noi pare che questa possa essere una struttura aperta
e non una struttura tendenzialmente interna, specifichiamo:
"in
via prioritaria, ma non esclusiva"
. Aggiungo però nel terzo
comma:
"corsi di aggiornamento aperti o riservati"
, non
soltanto corsi riservati. Lei, Presidente, che è molto attento,
noterà questa piccola sfumatura, che non è per noi un dato di pura
forma... ma anche di mantenerli aperti a persone esterne che
possono essere tecnicamente funzionali a funzioni di pubblico
soccorso e in qualche caso magari anche a funzioni antincendio,
perché no? Non credo che ci siano soltanto gli aspetti operativi di
stretta competenza, la formazione diventa ormai sempre più
un'attività da svolgere a largo raggio e non in un ambito puramente
ristretto.
Il terzo comma è riformulato di conseguenza nella sua parte
conclusiva e trova anche una significativa modificazione il comma
6: lo sottolineo, perché mi pare il collega Lattanzi facesse
riferimento nella discussione generale agli atti successivi, al
momento applicativo. Collega, qui siamo ad un richiamo alle nostre
necessità di intervenire in quella fase, di non demandare in modo
cieco alla Giunta regionale queste funzioni, laddove possiamo dire
qualcosa di particolare. Siccome noi qualcosa di particolare
riteniamo di poterlo dire e abbiamo sentito osservazioni pertinenti
in commissione a questo proposito, riteniamo che sarebbe utile
avere tale possibilità che le modalità organizzative e gestionali
della scuola siano stabilite da un apposito regolamento regionale e
non da una deliberazione propria della Giunta regionale.
Président
- La parole au Président de la Région,
Rollandin.
Rollandin (UV)
- Posso assicurare che il rispondere o
dare delle spiegazioni... tant'è che non ho voluto farlo nella
discussione generale proprio per poter dare delle risposte puntuali
affinché non venisse sottovalutato il dialogo che avviene qui. Ho
sottolineato che gli emendamenti potevano essere presentati in
qualsiasi momento, non necessariamente dopo gli emendamenti
presentati o dal relatore, o dalla Giunta: in qualsiasi momento un
consigliere può presentare emendamenti, quindi anche all'inizio
della discussione può presentarli, quindi non doveva presentarli
necessariamente...
(interruzione del Consigliere Louvin, fuori
microfono)
...no, gli emendamenti si possono presentare ma, nel momento in
cui uno ritiene di avere degli emendamenti da fare, può proporli
alla commissione, perché il suo discorso è stato:
"noi non
abbiamo avuto tempo, perché abbiamo avuto 16 minuti da quando
abbiamo avuto gli emendamenti"
. Io sto dicendo che gli
emendamenti, se uno vuole, li presenta all'inizio della
discussione, da quando ha il testo e poi può adattare gli
emendamenti, quindi non è un problema di tempi.
Il punto sostanziale qui è che noi parliamo di scuola regionale
antincendi, che non può essere confusa con un'eventuale scuola di
soccorso. Il soccorso coinvolge e va a comprendere una serie di
altri attori, che non potrebbero far parte di questa scuola. Un
conto è dire che si occupa anche di soccorso, un conto è dire che è
una scuola di soccorso, perché a livello sanitario in tutte le
varie manifestazioni del pronto soccorso, della protezione civile e
dei vari temi c'è una specializzazione, una preparazione che si
inserisce nel discorso del soccorso pubblico, ma non è nella scuola
antincendi, quindi è per questa ragione che non riteniamo di
modificare tale punto.
Per l'ultimo comma, le deliberazioni attuative, credo che anche
nelle norme precedenti siano previste come punto di riferimento, se
vogliamo, potremmo prevedere anche delle forme di consultazione,
non ho alcun problema, nel momento in cui prepareremo le delibere,
le porteremo alle Commissioni e ci prendiamo fin d'ora l'impegno di
portarle alle Commissioni competenti. Non ho nessun problema sotto
questo profilo, ma è diversa la delibera dal regolamento e credo
che il collega me lo insegni, perché il regolamento ha uno spessore
diverso anche sotto il profilo di quello che significa: rispetto
alla delibera attuativa, il regolamento è un modo di operare,
"delibera attuativa" vuol dire che io nel momento in cui applico...
posso oggi operare, domani modificare una parte; modificare tutte
le volte il regolamento sarebbe obiettivamente imbarazzante.
Président
- Je soumets au vote l'amendement n° 3 du
groupe Vallée d'Aoste Vive-Renouveau, qui récite:
Emendamento
L'articolo 10 è sostituito dal seguente:
"Articolo 10
(Scuola regionale antincendi)
1. Presso il Corpo valdostano dei vigili del fuoco è
istituita la Scuola regionale antincendi e di soccorso pubblico che
provvede, in via prioritaria ma non esclusiva, alla formazione del
personale del Corpo valdostano dei vigili del fuoco.
2. La Scuola regionale antincendi e di soccorso pubblico è
posta sotto la responsabilità della struttura regionale competente
individuata ai sensi degli articoli 6, 7 e 8 della legge regionale
23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale).
3. La Scuola regionale antincendi e di soccorso pubblico
organizza, anche in collaborazione con altri enti, organizzazioni o
strutture similari, corsi di specializzazione o di aggiornamento
aperti o riservati al personale del Corpo valdostano dei vigili del
fuoco. La frequenza da parte del personale del Corpo valdostano dei
vigili del fuoco di tali corsi è obbligatoria; le relative spese
restano a carico del bilancio della Regione.
4. Nell'ambito delle attività istituzionali del Corpo
valdostano dei vigili del fuoco, la Scuola regionale antincendi e
di soccorso pubblico può svolgere corsi anche per altre strutture
dell'Amministrazione regionale, nonché per altri enti pubblici o
privati.
5. La struttura di addestramento del Corpo valdostano dei
vigili del fuoco per maxi emergenze in galleria, denominata
Finestra di Sorreley - Meysattaz, costituisce parte integrante e
qualificante della Scuola regionale antincendi e di soccorso
pubblico. Tale struttura può essere messa a disposizione di
soggetti pubblici o privati per attività di formazione, nonché per
attività di studio, sperimentazione e ricerca scientifica, secondo
le modalità stabilite con deliberazione della Giunta
regionale.
6. Le modalità organizzative e gestionali della Scuola
regionale antincendi e di soccorso pubblico sono stabilite da
apposito regolamento regionale.".
Conseillers présents: 33
Votants: 27
Pour: 5
Contre: 22
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil n'approuve pas.
Président
- Je soumets au vote l'article 10:
Conseillers présents: 34
Votants: 23
Pour: 23
Abstentions: 11 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'article 11:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Article 12: même résultat. Article 13: même
résultat. Article 14: même résultat.
La parole au Conseiller Louvin sur l'article 15.
Louvin (VdAV-R)
- Volevamo porre un quesito al Presidente
della Regione. Questa Commissione tecnica regionale per la
prevenzione degli incendi in cui sono confluite varie competenze è
una commissione molto delicata. Qui c'è un numero pari di
componenti, eventualmente integrato da altri due componenti, quindi
sempre in numero pari. Volevo chiedere perché non è stata prevista
la soluzione dei casi di parità all'interno della commissione,
semmai prenda nota gentilmente il Presidente, se vuole, come
necessità attuativa; fra le molte delibere ci sarebbe anche questa,
credo sia abbastanza delicato che ci si trovi in situazioni di
impasse
in commissioni tecniche di tale calibro. È una
commissione che ha delle competenze anche per quanto riguarda delle
modalità di intervento nel campo di immobili di grande importanza,
di stabili di grandi dimensioni, quindi il peso che può avere in
senso dirimente di determinate questioni la componente operativa
dei vigili del fuoco potrebbe essere non priva di rilievo. Grazie
se avrà la cortesia di darmi qualche chiarimento.
Président
- La parole au Président de la Région,
Rollandin.
Rollandin (UV)
- Per sottolineare come il profilo della
commissione, che giustamente è stato sottolineato è essenzialmente
tecnico, porta ad avere individuato questi quattro punti cardine
integrati di volta in volta, non solo integrati dalle varie parti
ma, come dice il comma 2, la commissione può essere integrata,
previa autorizzazione dell'ente di appartenenza, da un dirigente
del Corpo nazionale dei vigili o di altra struttura analoga; questo
avviene di norma, quindi la disparità è fatta dall'integrazione che
avviene con uno di tali membri.
Président
- Je soumets au vote l'article 15:
Conseillers présents: 31
Votants: 21
Pour: 21
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 16:
Conseillers présents: 32
Votants: 27
Pour: 27
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 17: même résultat. Article 18: même
résultat. Article 19: même résultat.
La parole au Conseiller Louvin sur l'article 20.
Louvin (VdAV-R)
- Grazie. Su questo articolo c'erano
state delle osservazioni da parte del Consiglio permanente degli
enti locali, non vorrei sbagliare, ma non mi pare che abbia fatto
oggetto di emendamento e vorrei chiedere a questo proposito,
rispetto alle obiezioni che sono state sollevate da tale organismo,
quali sono le valutazioni della Giunta.
Président
- La parole au Président de la Région,
Rollandin.
Rollandin (UV)
- Le perplessità che erano state sollevate
da parte degli enti locali erano legate al tipo di servizio che
veniva svolto a pagamento. È stato chiarito che non può esserci
sovrapposizione e soprattutto concorrenza fra il servizio fatto dai
professionisti e il servizio degli enti locali, in quanto le
modalità con cui qui sono previste praticamente escludono che ci
sia questo pericolo nel modo in cui loro si attivano.
Président
- Je soumets au vote l'article 20:
Conseillers présents: 34
Votants: 23
Pour: 23
Abstentions: 11 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'article 21:
Conseillers présents: 32
Votants: 26
Pour: 26
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Je soumets au vote l'article 22:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Article 23: même résultat.
La parole au Conseiller Louvin sur l'article 24.
Louvin (VdAV-R)
- L'articolo 24 presentava delle
particolarità per quanto riguarda l'applicazione delle normative in
materia di sicurezza e salute sui luoghi di lavoro. C'era in seno
agli enti locali, in particolare l'interlocutore primo e diretto
dei vigili del fuoco volontari, una certa apprensione per quanto
riguarda gli oneri non mi pare tanto economici quanto di
responsabilità per il sindaco eventualmente nel doversi assumere
questa funzione di datore di lavoro. C'è qui una situazione
abbastanza complessa per cui le responsabilità ricadrebbero, se
fosse individuato in questo senso, su un soggetto diverso da quello
che ha poi la reale possibilità di controllare e di intervenire.
L'assemblea del consiglio permanente aveva espresso una contrarietà
a farsi carico di questo onere e chiedeva che fosse individuato
all'interno del Corpo valdostano dei vigili del fuoco il
responsabile della sicurezza e della salute sul luogo di lavoro.
Gradiremmo anche qui conoscere l'opinione della Giunta regionale
nel capire meglio il procedimento che si intende seguire e se c'è
una restrizione o meno per quanto riguarda i soggetti che possono
essere individuati.
Président
- La parole au Président de la Région,
Rollandin.
Rollandin (UV)
- In effetti questo è un comma importante,
perché tiene conto delle normative in materia di sicurezza nei
luoghi di lavoro, allora ci sono le norme che specificano di chi è
la responsabilità, tant'è che sono state qui evidenziate con i
rispettivi oneri. Il fatto che ci siano le occasioni, in
particolare al comma 3... credo che il riferimento sia per le
attività di cui all'articolo 63: il datore di lavoro individuato
dai comuni, come assunzione di... con i relativi oneri finanziari,
credo sia questo a cui si fa riferimento. Qui il problema è che la
norma stessa attualmente prevede che vi sia questo passaggio a cui
non si può non attenersi, quindi abbiamo spiegato che questo era un
obbligo.
Président
- Je soumets au vote l'article 24:
Conseillers présents: 32
Votants: 22
Pour: 22
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 25:
Conseillers présents: 34
Votants: 28
Pour: 28
Abstentions: 6 (Donzel, Carmela Fontana, Lattanzi, Rigo,
Tibaldi, Zucchi)
Le Conseil approuve.
Président
- Article 26: même résultat. Article 27: même
résultat. Article 28: même résultat. A l'article 29 nous avons
l'amendement n° 4 du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- È un articolo che riguarda il personale
professionista e, al di là di qualche piccola integrazione di
riferimenti normativi, a noi preme in particolare la questione
individuata al 6° comma relativa alle qualifiche professionali del
personale dell'area operativa-tecnica...
(interruzione di un consigliere, fuori microfono)
...noi lo introduciamo nell'emendamento come 6° comma, che
individua questa competenza specifica in sede di contrattazione
collettiva, quindi l'armonizzazione rimandata naturalmente agli
organi competenti della Regione. Abbiamo usato non a caso questo
termine: non omologare, ma armonizzare; abbiamo esplicitato poco
fa... e mi pareva che sulla questione anche altri colleghi che sono
intervenuti nel dibattito avessero una sensibilità comune... il
principio della riconoscibilità mutua e della parità
nell'assunzione di determinate qualifiche laddove non abbiano un
carattere di radicale diversità a noi sembra una soluzione migliore
rispetto a quella individuata e apre una "valvola di adeguamento",
che può essere di qualche utilità e può essere anche un momento di
successivo aggiustamento in queste relazioni reciproche che il
nostro Corpo dei vigili del fuoco ha con il Corpo nazionale dei
vigili del fuoco.
Président
- La parole au Président de la Région,
Rollandin.
Rollandin (UV)
- La risposta che do è sostanzialmente
tecnica, mi porta a dire che questo passaggio non è possibile, in
quanto tale formulazione del comma 6 diventerebbe come un obbligo,
mentre questa possibilità è già prevista al comma 3 dell'articolo
28 che abbiamo appena votato, laddove si dice:
"Il personale
professionista è articolato in un'area operativa-tecnica e in
un'area amministrativo-contabile. I profili professionali
rientranti
nelle due aree sono definiti ai sensi della
normativa regionale vigente in materia, nel rispetto delle
relazioni sindacali"
. Si dice che la contrattazione avviene a
livello generale, quindi c'è un discorso fatto con i sindacati, che
invece qui metto come un obbligo che invece non è possibile farlo,
altrimenti supereremmo questo preciso impianto che è legato alla
contrattazione che deve esserci a livello sindacale.
Président
- Je soumets au vote l'amendement n° 4 du
groupe Vallée d'Aoste Vive-Renouveau, qui récite:
Emendamento
L'articolo 29 è sostituito dal seguente:
"Articolo 29
(Personale professionista)
1. Al personale professionista si applicano le disposizioni
in materia di stato giuridico previste per il restante personale
regionale, in quanto compatibili con le disposizioni della presente
legge.
2. Il personale professionista dell'area operativa-tecnica è
escluso dall'applicazione del rapporto di lavoro a tempo
parziale.
3. Le disposizioni di cui agli articoli da 31 a 38 e ai capi
IV, V e VI del presente titolo sono riferite esclusivamente al
personale professionista dell'area operativa-tecnica. L'accesso ai
profili professionali dell'organico del personale professionista
dell'area amministrativo-contabile resta disciplinato dalle
disposizioni vigenti per l'accesso al ruolo unico
regionale.
4. Ai sensi dell'articolo 6 del d.lgs. 139/2006 e
dell'articolo 40 del decreto legislativo 13 ottobre 2005, n. 217
(Ordinamento del personale del Corpo nazionale dei vigili del fuoco
a norma dell'articolo 2 della legge 30 settembre 2004, n. 252), ai
funzionari tecnici, ai capisquadra e ai capireparto, nei limiti del
servizio cui sono destinati e secondo le attribuzioni ad essi
conferite dalla legge, sono attribuite le funzioni di ufficiale di
polizia giudiziaria. Al personale appartenente al ruolo di vigile
del fuoco professionista sono attribuite le funzioni di agente di
polizia giudiziaria.
5. Le qualifiche di ufficiale e di agente di polizia
giudiziaria sono attestate con decreto del Presidente della
Regione.
6. Entro un anno dall'entrata in vigore della presente legge,
si provvederà in sede di contrattazione collettiva regionale
all'armonizzazione delle qualifiche professionali del personale
appartenente all'area operativa-tecnica del Corpo valdostano dei
vigili del fuoco con le corrispondenti figure previste a livello
nazionale.".
Conseillers présents: 33
Votants: 28
Pour: 5
Contre: 23
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil n'approuve pas.
Président
- Je soumets au vote l'article 29:
Conseillers présents: 32
Votants: 23
Pour: 23
Abstentions: 9 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo)
Le Conseil approuve.
Président
- Je soumets au vote l'article 30:
Conseillers présents: 32
Votants: 28
Pour: 28
Abstentions: 4 (Donzel, Carmela Fontana, Rigo, Tibaldi)
Le Conseil approuve.
Président
- Article 31: même résultat. Article 32: même
résultat. Article 33: même résultat. Article 34: même résultat.
Article 35: même résultat. A l'article 36 nous avons l'amendement
n° 5 du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
-
"Il personale professionista
partecipa alla pianificazione di protezione civile ed è coinvolto
nelle attività di protezione civile dagli organi competenti"
, a
noi questa parte del primo comma dell'articolo 36 è sembrata
estremamente generica, ossia che il personale in generale partecipi
alla pianificazione delle attività di protezione civile e sia
coinvolto. Noi suggeriamo - crediamo sia più corretto - di
distinguere fra le funzioni di pianificazione, che rimangono nel
comando dei vigili del fuoco, e di coinvolgimento, questo sì, del
personale professionista nelle attività di protezione civile quando
queste risultino utili ad un efficace svolgimento delle medesime.
Il punto nodale non è alla fine dell'articolo, è nella distinzione
dei ruoli fra comando che partecipa alla pianificazione e le
funzioni invece di coinvolgimento operativo, che sono estese
all'insieme del Corpo.
Président
- La parole au Président de la Région,
Rollandin.
Rollandin (UV)
- Qui c'è una motivazione nel modo con cui
è stato scritto
"il personale professionista"
, perché nel
personale non c'è solo il comando dei vigili del fuoco, ma c'è
anche il personale delle direzioni, altrimenti si escluderebbe
questo personale. Mettendo
"
il personale
professionista"
, si mette tutto il personale che ha diritto e
che può essere coinvolto per le proprie professionalità nell'ambito
della formazione.
Président
- Je soumets au vote l'amendement n° 5 du
groupe Vallée d'Aoste Vive-Renouveau, qui récite:
Emendamento
Il comma 1 dell'articolo 36 è sostituito dal
seguente:
"1. Il Comando dei vigili del fuoco partecipa alla
pianificazione delle attività di protezione civile. Il personale
professionista è coinvolto nelle attività di protezione civile
qualora le proprie competenze tecniche e specialistiche possano
risultare utili ai fini di un efficace svolgimento delle
medesime.".
Conseillers présents: 32
Votants: 28
Pour: 5
Contre: 23
Abstentions: 4 (Donzel, Carmela Fontana, Rigo, Tibaldi)
Le Conseil n'approuve pas.
Président
- Je soumets au vote l'article 36:
Conseillers présents: 32
Votants: 28
Pour: 28
Abstentions: 4 (Donzel, Carmela Fontana, Rigo, Tibaldi)
Le Conseil approuve.
Président
- Article 37: même résultat. Article 38: même
résultat. Article 39: même résultat. A l'article 40 nous avons les
amendements n° 6 et n° 7 du groupe Vallée d'Aoste Vive-Renouveau et
l'amendement n° 1 du Président de la Région.
La parole au Conseiller Louvin.
Louvin (VdAV-R)
- Siamo al punto nodale del comando del
Corpo valdostano dei vigili del fuoco, rispetto al quale riteniamo
nettamente preferibile una formulazione unitaria, salvo necessità
ulteriore di specificazione di articolazioni da valutare in
concreto. Abbiamo questa visione un po' di stretta unità delle
funzioni di comando e vediamo come fondamentalmente pregiudizievole
questa divisione nelle aree già codificata in legge fra un'area
strategico-amministrativa e l'area operativa-tecnica. Noi non siamo
convinti che consacrare questo in legge - cosa che normalmente non
facciamo, perché demandiamo l'articolazione delle funzioni e delle
aree a provvedimenti deliberativi della Giunta regionale in sede di
applicazione della legge n. 45 - sia una scelta particolarmente
felice. Riteniamo preferibile che siano indicate delle strutture
organizzative come operanti nel quadro del comando e - questo è
oggetto dell'emendamento successivo - che le strutture possano
essere articolate in aree distinte. C'è una distinzione oggettiva
fra una facoltà e una necessità in legge, fra un obbligo e una
facoltà che ci si riserva, credo che questo potrebbe dare maggiore
duttilità e permettere, per quanto è possibile, di salvaguardare
anche quella forza che riteniamo debba avere la posizione di
comando del Corpo.
Président
- La parole au Président de la Région,
Rollandin.
Rollandin (UV)
- La presentazione del disegno di legge in
origine non prevedeva questo stacco. Una lunga discussione con le
forze sindacali e con i rappresentanti del Corpo dei professionisti
ha portato a questa dizione, che è in qualche modo garantista del
fatto che vi sia una certa ripartizione operativa, quindi la
certezza che viene mantenuta tale ripartizione. Credo che questo
abbiano potuto confermarlo all'unanimità le organizzazioni
sindacali, che volevano tale tipo di dizione, su cui personalmente
potevo avere le stesse perplessità, ma l'idea era che, se non era
messa in legge, rischiava di essere collegata con le future
organizzazioni e deliberazioni e quindi essere soggetta a variabili
in funzione di cambiamenti di altra natura. Questa è stata una
richiesta, ed è a verbale, che mi ha un po' stupito all'inizio, ma
comprensibile sotto altre sfaccettature. Ne do la lettura tanto per
dire che non c'è una presa di posizione, ci sembrava necessario non
dare spazio a dei dubbi sulla volontà di far funzionare il Corpo
con queste due possibilità. Che poi venga messo in legge
francamente è una garanzia che hanno voluto e che noi riteniamo
possibile con questo spirito.
Président
- Je soumets au vote l'amendement n° 6 du
groupe Vallée d'Aoste Vive-Renouveau, qui récite:
Emendamento
Il comma 1 dell'articolo 40 è sostituito dal
seguente:
"1. Le strutture organizzative del Corpo valdostano dei
vigili del fuoco operano nel quadro del Comando regionale dei
vigili del fuoco.".
Conseillers présents: 32
Votants: 28
Pour: 5
Contre: 23
Abstentions: 4 (Donzel, Carmela Fontana, Lattanzi, Rigo)
Le Conseil n'approuve pas.
Président
- L'amendement n° 7 du groupe Vallée d'Aoste
Vive-Renouveau est échu; j'en donne lecture pour le
procès-verbal:
Emendamento
Il comma 2 dell'articolo 40 è sostituito dal
seguente:
"2. Salvo quanto previsto dall'articolo 41, le strutture
organizzative del Corpo valdostano dei vigili del fuoco possono
essere articolate in un'area strategico-amministrativa e in un'area
operativa-tecnica. L'articolazione delle strutture dirigenziali del
Corpo valdostano dei vigili del fuoco, ivi compresa quella del
Comando regionale dei vigili del fuoco, è definita dalla Giunta
regionale ai sensi dell'articolo 8 della l.r. 45/1995.".
Je soumets au vote l'amendement n° 1 du Président de la Région,
qui récite:
Emendamento
La lettera b) del comma 4 dell'art. 40 è sostituita dalla
seguente:
"b) servizio effettivo, per un periodo di almeno cinque anni,
nel profilo professionale di ispettore antincendi direttore o
ispettore antincendi del Corpo valdostano dei vigili del fuoco o
nel corrispondente profilo professionale del personale permanente
del Corpo nazionale dei vigili del fuoco o dei corrispondenti Corpi
o servizi antincendi di altri enti pubblici.".
Conseillers présents: 32
Votants: 28
Pour: 28
Abstentions: 4 (Donzel, Carmela Fontana, Lattanzi, Rigo)
Le Conseil approuve.
Président
- Je soumets au vote l'article 40 dans le texte
ainsi amendé:
Articolo 40
(Strutture dirigenziali)
1. Le strutture organizzative dirigenziali del Corpo
valdostano dei vigili del fuoco sono suddivise in un'area
strategico-amministrativa e in un'area operativa-tecnica.
2. Salvo quanto previsto dall'articolo 41, la suddivisione
nelle aree di cui al comma 1 e l'articolazione delle strutture
dirigenziali del Corpo valdostano dei vigili del fuoco, ivi
compresa quella del Comando regionale dei vigili del fuoco, è
definita dalla Giunta regionale ai sensi dell'articolo 8 della l.r.
45/1995.
3. Gli incarichi dirigenziali sono conferiti con le modalità
di cui agli articoli 16 e 17, comma 2, della l.r. 45/1995.
4. I dirigenti dell'area operativa-tecnica del Corpo
valdostano dei vigili del fuoco devono essere in possesso di
entrambi i seguenti requisiti:
a) appartenenza al ruolo del personale professionista del
Corpo valdostano dei vigili del fuoco, del personale permanente del
Corpo nazionale dei vigili del fuoco o dei corrispondenti Corpi o
servizi antincendi di altri enti pubblici;
b) servizio effettivo, per un periodo di almeno cinque anni,
nel profilo professionale di ispettore antincendi direttore o
ispettore antincendi del Corpo valdostano dei vigili del fuoco o
nel corrispondente profilo professionale del personale permanente
del Corpo nazionale dei vigili del fuoco o dei corrispondenti Corpi
o servizi antincendi di altri enti pubblici.
5. Gli incarichi di cui al comma 3 possono essere altresì
conferiti a chi ricopra, o abbia ricoperto per almeno un anno, un
incarico corrispondente a quello di Comandante provinciale nel
ruolo del personale permanente del Corpo nazionale dei vigili del
fuoco.
Conseillers présents: 32
Votants: 23
Pour: 23
Abstentions: 9 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo)
Le Conseil approuve.
Président
- A l'article 41 nous avons l'amendement n° 8
du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Grazie. Brevemente per sottolineare
come vi sia necessità a nostro avviso di rafforzare, di dare peso
alla funzione del comandante attraverso una specificazione alla
lettera a) della diretta responsabilità che assume negli aspetti
connessi alla difesa civile e non soltanto genericamente assicurare
questo servizio. La specificazione invece aggiuntiva della lettera
g) propone di affidare al comandante il coordinamento degli
interventi operativi e dell'attività di formazione e aggiornamento
con il personale volontario. È una nostra indicazione tendenziale
che si pone nell'ottica di non lasciare evolvere i sistemi in modo
divaricato, ma di avere un punto di collegamento sulle attività
formative, a livello del coordinamento delle attività, nella
persona del comandante.
Président
- La parole au Président de la Région,
Rollandin.
Rollandin (UV)
- Vorrei sottolineare che la differenza,
che è stata parzialmente spiegata dal collega Louvin, tiene conto
anche del fatto che qui diciamo:
"Al Comandante regionale dei
vigili del fuoco..."
, nell'emendamento previsto dal gruppo non
si faceva più menzione del fatto che appartiene all'area
operativo-tecnica. Lo dico perché qui noi individuiamo un percorso
che è stato frutto di questa proposta effettuata da tale gruppo di
lavoro, che ha lavorato con i vigili sia professionisti che
volontari e questo è il testo che è stato visto espressamente in
quella funzione e con tale coordinamento. Riteniamo quindi che
questa dizione sia sufficiente.
Per quanto riguarda il fatto del coordinamento degli interventi
operativi, bisogna tener conto che proprio perché il coordinamento
può essere fatto sia da... essenzialmente è il comandante, ma può
esserci anche qualcun altro che lo coordina, perché non sempre è il
comandante... esprimerlo vuol dire che lo obbliga comunque sempre a
fare, mentre è - come già attualmente - fatto a seconda di chi è
operativo in quel momento... questa sarebbe una forzatura
obiettiva.
Président
- Je soumets au vote l'amendement n° 8 du
groupe Vallée d'Aoste Vive-Renouveau, qui récite:
Emendamento
Il comma 1 dell'articolo 41 è sostituito dal
seguente:
"1. Al Comandante regionale dei vigili del fuoco sono
attribuite le seguenti competenze:
a) avere la diretta responsabilità, anche per gli aspetti
connessi alla difesa civile, del servizio di soccorso pubblico e di
estinzione degli incendi su tutto il territorio regionale;
b) coordinare gli interventi operativi delle componenti del
Corpo valdostano dei vigili del fuoco;
c) provvedere all'organizzazione ed al funzionamento del
servizio di prevenzione incendi e al rilascio delle certificazioni,
dei pareri, delle autorizzazioni e di ogni altro atto previsto
dalla normativa vigente in materia;
d) provvedere agli accertamenti, ai sopralluoghi e alle
visite tecniche, secondo la normativa vigente in materia;
e) provvedere all'organizzazione e all'attuazione dei servizi
di vigilanza antincendi di cui all'articolo 18 del d.lgs.
139/2006;
f) provvedere all'organizzazione e all'attuazione degli
interventi nei casi di cui agli articoli 5, comma 2, e 17;
g) coordinare gli interventi operativi e l'attività di
formazione e aggiornamento con il personale volontario del Corpo
valdostano dei vigili del fuoco.".
Conseillers présents: 31
Votants: 27
Pour: 5
Contre: 22
Abstentions: 4 (Donzel, Carmela Fontana, Lattanzi, Rigo)
Le Conseil n'approuve pas.
Président
- Je soumets au vote l'article 41:
Conseillers présents: 31
Votants: 22
Pour: 22
Abstentions: 9 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo)
Le Conseil approuve.
Président
- Je soumets au vote l'article 42:
Conseillers présents: 31
Votants: 26
Pour: 26
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 43: même résultat. Article 44: même
résultat. A l'article 45 nous avons l'amendement n° 1 de la
II
ème
et de la III
ème
Commissions, qui
récite:
Emendamento
L'articolo 45 è sostituito dal seguente:
"Articolo 45
(Riserva di posti e valutazione dei titoli)
1. Il 15 per cento dei posti dell'area operativa-tecnica
messi a concorso pubblico è riservato ai candidati che abbiano
prestato servizio militare di leva o servizio civile nel Corpo
valdostano dei vigili del fuoco, nel Corpo nazionale dei vigili del
fuoco o nei corrispondenti Corpi o servizi delle Regioni a Statuto
speciale e delle Province autonome.
2. Costituiscono titolo da valutare secondo le modalità
stabilite dall'articolo 32 del regolamento regionale 11 dicembre
1996, n. 6 (Norme sull'accesso agli organici dell'Amministrazione
regionale, degli Enti pubblici non economici dipendenti dalla
Regione e degli Enti locali della Valle d'Aosta):
a) l'aver prestato servizio come professionista nel Corpo
valdostano dei vigili del fuoco;
b) l'aver prestato servizio come permanente nei profili
professionali dell'area operativa-tecnica del Corpo nazionale dei
vigili del fuoco o nei corrispondenti Corpi o servizi delle Regioni
a Statuto speciale e delle Province autonome;
c) l'aver prestato servizio di leva o servizio civile nel
Corpo valdostano o nazionale dei vigili del fuoco o nei
corrispondenti Corpi o servizi delle Regioni a Statuto speciale e
delle Province autonome;
d) l'aver svolto senza demeriti periodi di servizio
temporaneo, ai sensi dell'articolo 86, comma 1, per almeno sei mesi
complessivi;
e) l'aver prestato servizio senza demeriti come personale
volontario per almeno cinque anni;
f) l'essere orfani di appartenenti al Corpo valdostano o
nazionale dei vigili del fuoco o ai corrispondenti Corpi o servizi
delle Regioni a Statuto speciale e delle Province autonome deceduti
per cause di servizio.".
Conseillers présents: 33
Votants: 28
Pour: 28
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 46: même résultat. Article 47: même
résultat. A l'article 48 nous avons l'amendement n° 9 du groupe
Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Siamo in tema di sanzioni disciplinari
e non sto a ripetere quello che ho già anticipato al momento della
discussione generale. Proponiamo che si faccia rinvio, per quanto
riguarda le specifiche sanzioni disciplinari previste per il Corpo
dei vigili del fuoco, a quello che sarà stabilito nel contratto
collettivo regionale; fino a quel momento riterremo più semplice e
normale che si mantenesse l'operatività delle sanzioni che sono
stabilite dal precedente testo normativo. In aggiunta il terzo
comma precisa la titolarità dell'erogazione delle sanzioni
disciplinari, ci sembra in coerenza con quanto abbiamo detto sul
ruolo del comandante... di poterne demandare l'effettiva erogazione
direttamente al comandante.
Président
- La parole au Président de la Région,
Rollandin.
Rollandin (UV)
- Per quanto riguarda il primo comma,
questo terrebbe in vita la legge n. 7, che invece noi abroghiamo.
Per quanto riguarda il secondo comma, quello aggiunto, è
illegittimo in quanto le sanzioni sono inflitte dal dirigente
competente e non dal comandante.
Président
- Je soumets au vote l'amendement n° 9 du
groupe Vallée d'Aoste Vive-Renouveau, qui récite:
Emendamento
Il Capo V del Titolo II è sostituito dal seguente:
"Capo V
SANZIONI DISCIPLINARI PER IL PERSONALE PROFESSIONISTA
Articolo 48
(Disciplina)
1. Il personale professionista è soggetto al codice di
comportamento e alle sanzioni disciplinari previste per il restante
personale regionale.
2. In virtù della particolarità del servizio svolto e della
sua rilevanza anche esterna, al personale professionista si
applicano le specifiche sanzioni disciplinari stabilite dal
contratto collettivo regionale. Fino alla stipulazione del primo
contratto collettivo regionale contenente una disciplina
sostitutiva di quella legislativa, continuano ad applicarsi le
disposizioni di cui al capo II della legge regionale 19 marzo 1999,
n. 7 (Ordinamento dei servizi antincendi della Regione Valle
d'Aosta. Modificazioni alla legge regionale 23 ottobre 1995, n. 45
(Riforma dell'organizzazione dell'Amministrazione regionale della
Valle d'Aosta e revisione della disciplina del personale)).
3. Le sanzioni disciplinari sono inflitte al personale
professionista dal Comandante regionale dei vigili del
fuoco.".
Conseillers présents: 33
Votants: 30
Pour: 5
Contre: 25
Abstentions: 3 (Donzel, Carmela Fontana, Rigo)
Le Conseil n'approuve pas.
Président
- Je soumets au vote l'article 48:
Conseillers présents: 33
Votants: 23
Pour: 23
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 49:
Conseillers présents: 33
Votants: 28
Pour: 28
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 50: même résultat. Article 51: même
résultat. Article 52: même résultat. Article 53: même résultat.
Article 54: même résultat. Article 55: même résultat. Article 56:
même résultat. Article 57: même résultat. Article 58: même
résultat. Article 59: même résultat. Article 60: même résultat.
Article 61: même résultat. Article 62: même résultat. Article 63:
même résultat. Article 64: même résultat. Article 65: même
résultat. Article 66: même résultat. A l'article 67 nous avons
l'amendement n° 2 de la II
ème
et III
ème
Commissions, qui récite:
Emendamento
Il comma 2 dell'articolo 67 è sostituito dal
seguente:
"2. La Giunta regionale, con propria deliberazione, sentiti
il Consiglio del personale volontario e il Consiglio permanente
degli enti locali, stabilisce le modalità attuative delle
disposizioni di cui al presente articolo.".
Conseillers présents: 32
Votants: 27
Pour: 27
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Je soumets au vote l'article 67 dans le texte
ainsi amendé:
Articolo 67
(Contributo regionale)
1. La Regione concede ai distaccamenti comunali un contributo
forfetario, determinato in relazione al numero dei componenti il
distaccamento comunale e alla partecipazione del personale del
distaccamento:
a) agli interventi effettuati in attuazione dei compiti di
cui all'articolo 57, ai corsi di formazione, di specializzazione e
aggiornamento, alle esercitazioni di addestramento organizzate a
livello regionale e locale e alle riunioni di servizio;
b) alle attività svolte dal gruppo giovanile.
2. La Giunta regionale, con propria deliberazione, sentiti il
Consiglio del personale volontario e il Consiglio permanente degli
enti locali, stabilisce le modalità attuative delle disposizioni di
cui al presente articolo.
Est-ce que je peux annoncer le même résultat? Même résultat.
Article 68: même résultat.
Président
- A l'article 69 nous avons l'amendement n° 3
de la II
ème
et III
ème
Commissions.
La parole au Conseiller Louvin.
Louvin (VdAV-R)
- Questo emendamento individua, oltre al
personale onorario che a noi non crea alcun imbarazzo, la figura
del personale istruttore. Motiveremo meglio nella discussione del
nostro emendamento le ragioni per le quali siamo in disaccordo con
questa innovazione, per il momento su questo emendamento ci
asteniamo.
Président
- Je soumets au vote l'amendement n° 3 de la
II
ème
et III
ème
Commissions, qui récite:
Emendamento
Il comma 1 dell'articolo 69 è sostituito dal
seguente:
"1. Il personale volontario si distingue, in ragione del
grado di formazione raggiunto e dell'idoneità psicofisica
posseduta, in:
a) personale aspirante;
b) personale operativo;
c) personale istruttore;
d) personale di supporto;
e) personale dei gruppi giovanili;
f) personale onorario.".
Conseillers présents: 33
Votants: 23
Pour: 23
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 70:
Conseillers présents: 33
Votants: 28
Pour: 28
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- A l'article 71 nous avons l'amendement n° 10
du groupe Vallée d'Aoste Vive-Renouveau.
La parole au Conseiller Louvin.
Louvin (VdAV-R)
- Si tratta di un emendamento soppressivo
che riguarda la questione nodale che abbiamo affrontato poco fa: la
qualifica di agente di polizia giudiziaria.
"Per far fronte alle
esigenze operative del distaccamento, al personale volontario
operativo è attribuita la qualifica di agente di polizia
giudiziaria, subordinatamente alla frequenza di un apposito corso
di formazione e al superamento di uno specifico esame di idoneità,
previo parere favorevole del Consiglio del personale
volontario"
e poi si perimetra questa funzione. Ora, noi
abbiamo già detto, Presidente, che capiamo le sollecitazioni che le
sono arrivare da parte di alcuni distaccamenti del Corpo dei vigili
del fuoco volontari, non di meno insistiamo molto e molto
convintamene su questo aspetto. Si tratta di funzioni che hanno
un'estrema delicatezza e rilevanza anche sotto il profilo
processuale per quanto riguarda la ricerca delle prove e momenti
testimoniali, in situazioni che possono sembrare anche di "minor
momento" e che possono tradursi in sede giudiziale in momenti
particolarmente delicati. A nostro modo di vedere, è pericoloso
esporre del personale che può avere fatto il corso, che può avere
sostenuto l'esame, che ha avuto la validazione, insomma, mettiamo
in moto tutta una macchina non sappiamo per quante persone che
dovremo continuare ad aggiornare, quando si tratta di funzioni che
richiedono di per sé a nostro avviso una costante professionalità.
Questo stride un po' con la visione che abbiamo del volontario, di
qualcuno che dedica una quantità rilevante del suo tempo, eccetera,
ma che non necessariamente si deve trasformare in un professionista
del settore. Qui siamo in una di quelle zone di confine, ma che non
ci interessano per quanto riguarda gli aspetti di maggiore o minore
prestigio di un raggruppamento o dell'altro: a noi preoccupa cosa
si troverà a fare chi è investito di quelle funzioni, che si
troverà in una certa vallata, in un certo momento a dover
verbalizzare delle situazioni, a dover assicurare delle prove per
quanto riguarda dei procedimenti. Abbiamo avuto modo di conoscere
situazioni anche delicate da questo punto di vista e anche la
testimonianza, oltre che la verbalizzazione del vigile del fuoco, è
assolutamente dirimente in determinate situazioni, negli incidenti
dolosi ad esempio. A noi sembra discutibile che si generalizzi
questa possibilità, pur con tutte le salvaguardie che sono state
indicate. Invitiamo quindi molto fermamente a riflettere su questa
innovazione, insistiamo quindi affinché venga accolto tale
emendamento.
Président
- La parole au Président de la Région,
Rollandin.
Rollandin (UV)
- Su questo punto, come avevo già
accennato in discussione generale, c'è stata una forte e prolungata
discussione, ci sono stati incontri prima con i vigili
professionisti per capire quali potevano essere le implicazioni di
avere contemporaneamente... nel momento in cui diventano
operativi... anche un vigile volontario che abbia questa qualifica.
Si è discusso con i vigili volontari esprimendo tutte le
perplessità che adesso sono state evocate, soprattutto l'impegno e
la responsabilità nell'assumere un certo ruolo ed è proprio per
quello che la dizione con cui si dà questa opportunità, tutta da
verificare... qui l'adesione è volontaria. Non è un obbligo quindi
il fatto di avere questa possibilità mette alla prova alcuni che si
sentono motivati e che possono fare questo lavoro, tenendo conto
che avere tale qualifica permette in certe situazioni di svolgere
compiti e firmare alcuni certificati, che oggi invece non possono
firmare e quindi devono far venire dal comando di Aosta per il
classico bombolone, per lo spostamento: devono far spostare i
vigili professionisti per arrivare e firmare quello che il
volontario ha già visto e può fare tranquillamente. Dico una delle
motivazioni che sono state esposte, poi condivido tutte le
precauzioni del caso. Questa è una modalità che, secondo noi, può
essere, essendo volontaria, esperita in una fase che sicuramente è
di applicazione della norma. È con questo spirito che l'abbiamo
accolto e abbiamo dato l'opportunità, non certo l'obbligo di avere
tale peculiarità.
Président
- Je soumets au vote l'amendement n° 10 du
groupe Vallée d'Aoste Vive-Renouveau, qui récite:
Emendamento
I commi 3 e 4 dell'articolo 71 sono soppressi.
Conseillers présents: 33
Votants: 27
Pour: 4
Contre: 23
Abstentions: 6 (Bertin, Donzel, Carmela Fontana, Lattanzi, Rigo,
Tibaldi)
Le Conseil n'approuve pas.
Président
- Je soumets au vote l'article 71:
Conseillers présents: 33
Votants: 28
Pour: 23
Contre: 5
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Nous avons l'amendement n° 4 de la
II
ème
et III
ème
Commissions et l'amendement
n° 11 du groupe Vallée d'Aoste Vive-Renouveau qui souhaite
supprimer l'article 71bis objet de l'amendement proposé par la
commission.
La parole au Conseiller Louvin sur l'amendement n° 4 des
commissions.
Louvin (VdAV-R)
- Credo di essere costretto a spiegare
adesso le motivazioni per le quali vi è un emendamento di segno
diametralmente opposto, perché, in caso contrario, se decade
l'emendamento, non abbiamo neanche la possibilità di lasciare
traccia di un pensiero, pensiero "debole" forse... ma comunque un
nostro pensiero sulle tante questioni che abbiamo sollevato e ci
dispiace che qualche collega non abbia apprezzato lo sforzo di
studio e di approfondimento che ha cercato di fare il nostro
gruppo, pure in una materia così complessa. La nostra visione, per
quanto riguarda la questione del personale volontario istruttore,
non è critica in senso generale, è problematica, perché ci pare che
introduca una figura ulteriore e possa essere in qualche modo fonte
di un avvitamento del Corpo dei vigili del fuoco volontari su sé
stesso: più che di un avvitamento, di un ripiegamento rispetto alle
funzioni formative.
Come abbiamo sottolineato l'importanza di mantenere sul versante
del Corpo dei vigili professionali la funzione propriamente
formativa, anche rispetto alla stessa logica che avete individuato
per la nascita della scuola antincendio, ci sembra essere questa
un'apertura ulteriore che non ha precedenti, che instaura un
ulteriore fronte particolarmente delicato. Avremmo privilegiato il
rinsaldarsi del rapporto con scuola e con professionisti, andando
veramente a costituire in quel momento un
continuum
di
azione anche nel campo formativo. Il fatto di creare, come previsto
dall'emendamento della commissione che noi non voteremo, di
forgiare delle proprie personalità formatrici a loro volta, ci
sembra un appesantimento e non ci sembra la soluzione più idonea in
questa fase, il collega Lattanzi diceva di transizione della legge
verso i nuovi equilibri che si possono instaurare fra questi due
versanti. Manteniamo quindi un dissenso sull'emendamento proposto,
che non voteremo.
Président
- Je soumets au vote l'amendement n° 4 de la
II
ème
et III
ème
Commissions, qui récite:
Emendamento
Dopo l'articolo 71 è aggiunto il seguente:
"Articolo 71 bis
(Personale volontario istruttore)
1. Nell'ambito del personale volontario operativo è
istituita, secondo specializzazioni definite dal Comando regionale
dei vigili del fuoco d'intesa con il Consiglio del personale
volontario, la figura dell'istruttore.
2. Il vigile volontario operativo, per accedere alla
qualifica di istruttore, deve:
a) aver maturato un'anzianità di servizio di almeno tre
anni;
b) aver ottenuto parere favorevole del Consiglio del
personale volontario;
c) aver frequentato, con esito positivo, il corso di
formazione di cui all'articolo 82, comma 3.
3. Il mantenimento della qualifica di istruttore è
subordinato alla partecipazione ai corsi di aggiornamento
periodicamente organizzati dall'Amministrazione regionale tramite
la Scuola regionale antincendi.".
Conseillers présents: 32
Votants: 23
Pour: 23
Abstentions: 9 (Bertin, Chatrian, Donzel, Carmela Fontana,
Lattanzi, Louvin, Patrizia Morelli, Rigo, Tibaldi)
Le Conseil approuve.
Président
- L'amendement n° 11 du groupe Vallée d'Aoste
Vive-Renouveau est échu; j'en donne lecture pour le
procès-verbal:
Emendamento
L'articolo 71bis è soppresso. È, conseguentemente, soppresso
ogni riferimento alla figura dell'istruttore contenuto nel disegno
di legge n. 51 e negli emendamenti allo stesso delle commissioni
consiliari II e III.
Président
- Je soumets au vote l'article 72:
Conseillers présents: 31
Votants: 27
Pour: 27
Abstentions: 4 (Donzel, Carmela Fontana, Lattanzi, Rigo)
Le Conseil approuve.
Président
- Article 73: même résultat. Article 74: même
résultat. A l'article 75 nous avons l'amendement n° 5 de la
II
e
et III
e
Commissions, qui récite:
Emendamento
La lettera a) del comma 2 dell'articolo 75 è sostituita dalla
seguente:
"a) aver maturato un'anzianità di servizio, come vigile
operativo, di almeno cinque anni;".
Je soumets au vote l'article dans le texte ainsi amendé:
Articolo 75
(Vigili volontari operativi idonei all'incarico di
caposquadra)
1. Nell'ambito del personale volontario operativo, è
istituita la qualifica di vigile volontario operativo idoneo
all'incarico di caposquadra.
2. I vigili volontari operativi idonei all'incarico di
caposquadra, oltre ai requisiti previsti per i vigili volontari
operativi, devono:
a) aver maturato un'anzianità di servizio, come vigile
operativo, di almeno cinque anni;
b) aver frequentato, con esito positivo, il corso di
formazione di cui all'articolo 83, comma 2.
Conseillers présents: 32
Votants: 28
Pour: 28
Abstentions: 4 (Carmela Fontana, Lattanzi, Rigo, Tibaldi)
Le Conseil approuve.
Président
- Article 76: même résultat. A l'article 77
nous avons l'amendement n° 6 de la II
e
et
III
e
Commissions, qui récite:
Emendamento
Il comma 2 dell'articolo 77 è sostituito dal
seguente:
"2. Non possono essere istituiti distaccamenti comunali con
un numero complessivo di volontari inferiore a sei unità.".
Je soumets au vote l'article 77 dans le texte ainsi amendé:
Articolo 77
(Organico)
1. Al fine di garantire al personale volontario una gestione
e organizzazione compatibile con i compiti di cui all'articolo 57,
la struttura regionale competente in materia di servizi antincendi,
sentito il Consiglio del personale volontario, fissa periodicamente
il numero complessivo di unità che compongono l'organico del
personale volontario.
2. Non possono essere istituiti distaccamenti comunali con un
numero complessivo di volontari inferiore a sei unità.
3. Il numero massimo dei componenti il distaccamento comunale
è fissato dal Consiglio del personale volontario, su proposta del
capodistaccamento, sentito l'ispettore di Comunità montana o della
città di Aosta.
4. Il numero dei capisquadra necessari al regolare
funzionamento del distaccamento comunale, di norma in rapporto di
uno ogni cinque unità, è stabilito con provvedimento del dirigente
della struttura regionale competente in materia di servizi
antincendi, su proposta del Consiglio del distaccamento.
Conseillers présents: 32
Votants: 28
Pour: 28
Abstentions: 4 (Carmela Fontana, Lattanzi, Rigo, Tibaldi)
Le Conseil approuve.
Président
- Article 78: même résultat. Article 79: même
résultat. A l'article 80 nous avons l'amendement n° 7 de la
II
e
et III
e
Commissions, qui récite:
Emendamento
Il comma 1 dell'articolo 80 è sostituito dal
seguente:
"1. Il personale operativo iscritto nel ruolo del personale
volontario da almeno cinque anni, può richiedere, previa domanda al
proprio capodistaccamento, l'iscrizione al corso di formazione di
cui all'articolo 82, comma 2.".
Je soumets au vote l'article 80 dans le texte ainsi amendé:
Articolo 80
(Avanzamento a vigile idoneo all'incarico di
caposquadra)
1. Il personale operativo iscritto nel ruolo del personale
volontario da almeno cinque anni può richiedere, previa domanda al
proprio capodistaccamento, l'iscrizione al corso di formazione di
cui all'articolo 83, comma 2.
2. Gli idonei al corso sono nominati vigili idonei
all'incarico di caposquadra con provvedimento del dirigente della
struttura regionale competente in materia di servizi antincendi. I
non idonei possono essere ammessi a frequentare corsi
successivi.
Conseillers présents: 32
Votants: 28
Pour: 28
Abstentions: 4 (Carmela Fontana, Lattanzi, Rigo, Tibaldi)
Le Conseil approuve.
Président
- Article 81: même résultat. A l'article 82
nous avons l'amendement n° 8 de la II
e
et
III
e
Commissions.
La parole au Conseiller Louvin sur l'amendement n° 8.
Louvin (VdAV-R)
- Mi pare che questo emendamento trovi la
fondatezza delle nostre perplessità sulla formazione del personale
dei vigili volontari operativi, in particolare al terzo comma, che
"per ottenere la qualifica di istruttore, devono frequentare,
con esito positivo, un apposito corso di formazione organizzato
dall'Amministrazione regionale"
, ossia non glielo fanno coloro
che sono, a nostro modo di vedere, competenti, che si fanno già la
scuola all'interno, ma glielo deve fare a parte l'Amministrazione
regionale. Qui c'è una grave incongruenza, è vero che si dice
tramite la scuola antincendi, però dovrebbe essere assolutamente
normale, immediato che questo avvenga in quella sede. Noi
continuiamo a ritenere che il formare i formatori sia un errore
organizzativo a cui dovremmo sottrarci, comunque ci asteniamo in
conseguenza all'emendamento precedente.
Président
- Je donne la lecture de l'amendement n° 8 de
la II
e
et III
e
Commissions:
Emendamento
L'articolo 82 è sostituito dal seguente:
"Articolo 82
(Corsi di formazione)
1. Il personale volontario aspirante, per transitare nei
ruoli del personale volontario operativo o di supporto, deve
frequentare, con esito positivo, un apposito corso di formazione
organizzato dall'Amministrazione regionale, tramite la Scuola
regionale antincendi.
2. I vigili volontari operativi, per ottenere l'idoneità
all'incarico di caposquadra, devono frequentare, con esito
positivo, un apposito corso di formazione organizzato
dall'Amministrazione regionale, tramite la Scuola regionale
antincendi.
3. I vigili volontari operativi, per ottenere la qualifica di
istruttore, devono frequentare, con esito positivo, un apposito
corso di formazione organizzato dall'Amministrazione regionale,
tramite la Scuola regionale antincendi.".
Je le soumets au vote:
Conseillers présents: 33
Votants: 23
Pour: 23
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 83:
Conseillers présents: 33
Votants: 28
Pour: 28
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 84: même résultat. Article 85: même
résultat.
A l'article 86 nous avons l'amendement n° 9 de la II
e
et III
e
Commissions, qui récite:
Emendamento
La lettera c) del comma 1 dell'articolo 86 è sostituita dalla
seguente:
"c) per attività di formazione in qualità di
istruttore.".
Je soumets au vote l'article dans le texte ainsi amendé:
Articolo 86
(Chiamata in servizio)
1. Il personale volontario può essere chiamato in servizio
temporaneo e destinato in qualsiasi località, anche al di fuori del
territorio regionale, nel limite massimo di centosessanta giorni
all'anno:
a) in occasione di emergenze di protezione civile;
b) in caso di particolari necessità del Corpo valdostano dei
vigili del fuoco;
c) per attività di formazione in qualità di
istruttore.
2. Nei casi di cui al comma 1, al personale volontario è
riconosciuto lo status giuridico e il trattamento economico
iniziale del personale professionista, ivi comprese le indennità
accessorie.
3. Ai fini della corresponsione del trattamento economico di
cui al comma 2, il vigile volontario è equiparato al vigile del
fuoco professionista e il vigile volontario idoneo all'incarico di
caposquadra e il caposquadra volontario sono equiparati al
caposquadra professionista. Nel caso in cui il vigile volontario
idoneo all'incarico di caposquadra e il caposquadra volontario
svolgano mansioni da vigile, il trattamento economico è equiparato
a quello del vigile del fuoco professionista.
4. Nei casi di cui al comma 1, i datori di lavoro, pubblici e
privati, hanno l'obbligo di assicurare la disponibilità dei propri
dipendenti, i quali hanno diritto alla conservazione del
posto.
Conseillers présents: 33
Votants: 23
Pour: 23
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 87:
Conseillers présents: 32
Votants: 28
Pour: 28
Abstentions: 4 (Donzel, Carmela Fontana, Rigo, Tibaldi)
Le Conseil approuve.
Président
- Article 88: même résultat. Article 89: même
résultat. Article 90: même résultat. Article 91: même résultat.
Article 92: même résultat.
Président
- A l'article 93 nous avons l'amendement n° 10
de la II
e
et III
e
Commissions, qui
récite:
Emendamento
Il comma 2 dell'articolo 93 è sostituito dal
seguente:
"2. Gli ispettori di Comunità montana e della città di Aosta,
in collaborazione con il personale professionista eventualmente
incaricato, provvedono alla verifica delle attività dei
distaccamenti comunali, in particolare per ciò che
concerne:
a) il coordinamento delle attività dei distaccamenti comunali
nei casi di cui all'articolo 64;
b) l'organizzazione di esercitazioni in comune;
c) il rispetto delle disposizioni di servizio;
d) il controllo dello stato d'uso e dell'idoneità degli
automezzi, delle attrezzature, degli equipaggiamenti in dotazione,
nonché delle sedi dei distaccamenti comunali.".
Je soumets au vote l'article dans le texte ainsi amendé:
Articolo 93
(Ispettori e viceispettori di Comunità montana e della città
di Aosta)
1. I capidistaccamento di ogni Comunità montana e della città
di Aosta nominano un ispettore e un viceispettore di Comunità
scelti, di norma, tra il personale operativo del distaccamento con
un'anzianità di servizio di almeno cinque anni nei ruoli del
personale volontario idoneo all'incarico di caposquadra.
2. Gli ispettori di Comunità montana e della città di Aosta,
in collaborazione con il personale professionista eventualmente
incaricato, provvedono alla verifica delle attività dei
distaccamenti comunali, in particolare per ciò che
concerne:
a) il coordinamento delle attività dei distaccamenti comunali
nei casi di cui all'articolo 64;
b) l'organizzazione di esercitazioni in comune;
c) il rispetto delle disposizioni di servizio;
d) il controllo dello stato d'uso e dell'idoneità degli
automezzi, delle attrezzature, degli equipaggiamenti in dotazione,
nonché delle sedi dei distaccamenti comunali.
3. Gli ispettori di Comunità montana e della città di Aosta
riferiscono periodicamente, con relazione scritta, al Consiglio del
personale volontario in merito all'andamento delle attività dei
distaccamenti di propria competenza territoriale.
4. Gli ispettori di Comunità montana e della città di Aosta
non possono far parte del Consiglio del personale
volontario.
5. In caso di assenza o impedimento, l'ispettore è sostituito
dal viceispettore.
6. Gli ispettori e i viceispettori hanno diritto a percepire
un compenso forfetario, stabilito con deliberazione della Giunta
regionale, a titolo di rimborso per le spese sostenute e l'attività
svolta.
Conseillers présents: 33
Votants: 28
Pour: 28
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 94: même résultat. Article 95: même
résultat. Article 96: même résultat. Article 97: même résultat.
Article 98: même résultat. Article 99: même résultat. Article 100:
même résultat. Article 101: même résultat. Article 102: même
résultat. Article 103: même résultat. Article 104: même résultat.
Article 105: même résultat. Article 106: même résultat.
A l'article 107 nous avons une proposition d'un amendement, à
mon avis cet amendement va dans la direction de rendre plus
compréhensible, comme a été évoqué de la part du collègue Louvin,
sinon moi je peux mettre en votation... si le Conseil est d'accord
de voter l'amendement à l'article 107... il y a deux
possibilités... si on prend l'article 66 du Règlement... vi leggo:
"Il Presidente del Consiglio, tuttavia, ammette la presentazione
di nuovi emendamenti che si trovino in correlazione con emendamenti
precedentemente depositati o che si rendano necessari ai fini di
una migliore comprensione del testo, purché il deposito avvenga
prima della chiusura della discussione generale -
cosa che è
avvenuta -
dei provvedimenti a cui si riferiscono
.
Il
Presidente del Consiglio trasmette, senza ritardo, copia degli
articoli aggiuntivi e degli emendamenti a ciascun Consigliere"
,
cosa che è stata fatta. A me questa sembra una soluzione di buon
senso.
La parola al Consigliere Louvin.
Louvin (VdAV-R)
- Lungi da noi l'idea di voler creare dei
problemi e delle difficoltà, però vorremmo solo intanto che chi ha
presentato l'emendamento avesse il garbo di spiegare dove vengono
modificate le parti finanziarie, se è una normalissima norma di
scorrimento. Ci troviamo in un bilancio che sarà completamente
diverso dal precedente, così abbiamo appreso in commissione,
vorremmo soltanto capire se questo è stato fatto a collage per
togliersi il problema, oppure no.
Vi è poi un problema di fondo, sul quale forse varrebbe la pena
avere un attimo di chiarimento e se questo genere di emendamenti
rimangono aperti ed ammissibili: mi riferisco in particolare
all'Ufficio di Presidenza cosa ne pensi della questione, i colleghi
Capigruppo, non lo so. Noi non volevamo creare difficoltà, pensavo
fosse solo una questione di pareri, così era detto... "questo
parere ha una validità a scadenza", eccetera, se c'è un cambiamento
nella parte finanziaria, si dica qualcosa, al di là del buon senso
che il Presidente mette sempre naturalmente.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA) -
Grazie, Presidente. Come già ha detto bene
il Presidente, questo è un emendamento che, dal punto di vista
tecnico, chiarisce solo un aspetto: il fatto che questa legge è
arrivata in Consiglio e nella Giunta successiva alla presentazione
in Consiglio è arrivato il bilancio, quindi è un mero
aggiustamento, non vengono cambiate assolutamente le cifre. Per
tranquillizzare il collega Louvin, abbiamo specificato, in base
alla nuova impostazione del bilancio, le unità previsionali alle
quali si attingerà per far fronte alle risorse dal bilancio
2010-2011-2012.
L'unità previsionale 1.2.1.10 (Trattamento economico del
personale regionale), l'unità previsionale di base 1.14.7.10 (Spese
di gestione dei servizi antincendio e protezione civile) e l'unita
previsionale di base 1.14.7.20 (Investimenti per i servizi
antincendi e di protezione civile), queste unità previsionali di
base contengono i vecchi capitoli che erano previsti nel parere
originale di legittimità da parte dell'Assessorato delle finanze
nel momento in cui è stata scaricata in Consiglio la legge. Un mero
aggiustamento formale quindi e condividiamo in toto
l'interpretazione del Presidente del Consiglio.
Président
- La parole au Conseiller Louvin. Il me paraît
une proposition judicieuse.
Louvin (VdAV-R)
- Dal buon senso non ci si deve mai
scostare e non ci scostiamo noi, rileviamo comunque la necessità di
procedere in modo diverso. Lo abbiamo detto all'inizio della
discussione di questa legge, verrebbe da dire adesso: la fretta fa
i gattini ciechi... può succedere a tutti, politici e tecnici, però
questa fretta che c'è stata fa sì che oggi ci sia oggettivamente
una deroga ad un comportamento abituale, che è quello di accettare
gli emendamenti a termini di Regolamento solo entro la mattinata.
Noi naturalmente, ma non data l'ora, in senso collaborativo
rispetto a necessità che determinate leggi vadano avanti e abbiano
una loro approvazione... anche se non l'avranno e anticipo già in
questo il giudizio che daremo alla fine per mancanza di
accoglimento, di attenzione nei confronti anche solo di uno dei
nostri emendamenti. Può succedere di essere totalmente fuori
strada, ma che su 11... ecco, fossero stati 12, avrei detto almeno
nel giro dell'orologio uno anche stando fermo lo azzecchiamo, si
vede che era proprio il dodicesimo che non abbiamo
presentato...
Sembra strano però che tutta la nostra visione, che non era
diametralmente opposta, ma era significativamente diversa per
alcuni aspetti, non sia stata accolta, ma non è un problema di
prestigio o di orgoglio: è un problema politico che ci porterà ad
esprimere - anticipo quindi la dichiarazione di voto -
un'astensione sull'intero provvedimento, mentre abbiamo dato
responsabilmente, avendoli soppesati, dei giudizi positivi su molti
degli articoli del provvedimento.
Presidente
- Pongo in votazione l'emendamento n. 2 del
Presidente della Regione, che recita:
Emendamento
L'articolo 107 è cosi sostituito:
"Articolo 107
(Disposizioni finanziarie)
1. L'onere complessivo derivante dall'applicazione della
presente legge è determinato in euro 14.552.330 per l' anno 2010 e
annui euro 14.293.940 a decorrere dall'anno 2011.
2. Con riferimento al bilancio pluriennale della Regione per
il triennio 2009/2011, l'onere di cui al comma 1 trova copertura
nello stato di previsione della spesa del bilancio pluriennale
della Regione per il triennio 2009/2011 negli obiettivi
programmatici: 1.2.1. (Personale per il funzionamento dei servizi
regionali), 1.3.1. (Funzionamento dei servizi regionali), 1.3.2.
(Comitati e commissioni), 1.3.3. (Oneri fiscali, legali,
assicurativi e contrattuali), 2.1.6.01 (Consulenze, incarichi e
studi), 2.1.6.02 (Congressi, convegni e manifestazioni), 2.1.6.03
(Partecipazione ad altre iniziative), 2.2.1.11 (Protezione
civile).
3. Al finanziamento dell'onere di cui al comma 1 si provvede
a decorrere dall'anno 2010 mediante l'utilizzo delle risorse
iscritte nello stesso bilancio:
a) nell'obiettivo programmatico 1.2.1. ai capitoli:
1) 30500 (Trattamento economico a tutto il personale
regionale) per annui euro 8.180.000;
2) 30501 (Oneri contributivi e fiscali a carico dell'Ente sul
trattamento economico di tutto il personale regionale) per annui
euro 2.864.600;
3) 30515 (Compensi per lavoro straordinario al personale
appartenente alle categorie dell'Amministrazione) per annui euro
300.000;
4) 30570 (Spese per accertamenti sanitari per il personale
regionale) per annui euro 9.000;
5) 30605 (Spese per attività di formazione e aggiornamento
rivolte al personale del Corpo valdostano dei vigili del fuoco, ivi
compresi i vigili volontari ausiliari in servizio di leva) per
annui euro 190.000;
6) 30606 (Spese per la frequenza di corsi di formazione
preventivi all'assunzione) per annui euro 1.000;
7) 33223 (Spese per l'acquisto di vestiario ed
equipaggiamenti per il Corpo valdostano dei vigili del fuoco) per
annui euro 70.000;
b) nell'obiettivo programmatico 1.3.1. ai capitoli:
1) 33200 (Spese di funzionamento della caserma e dei relativi
servizi del Corpo valdostano dei vigili del fuoco) per euro 303.730
nel 2010 e per euro 340.000 nel 2011;
2) 33225 (Spese per la gestione ordinaria degli automezzi e
delle attrezzature del Corpo valdostano dei vigili del fuoco, ivi
compresa la fornitura di servizi e materiali diversi di consumo)
per euro 390.000 nel 2010 e per euro 410.000 nel 2011;
3) 33235 (Spese per la manutenzione straordinaria degli
automezzi e delle attrezzature del Corpo Valdostano dei vigili del
fuoco) per annui euro 150.000;
4) 33240 (Spese per l'acquisto di attrezzature diverse,
strumentazioni elettroniche ed apparati radio per il Corpo
valdostano dei vigili del fuoco) per annui euro 340.000;
c) nell'obiettivo programmatico 1.3.2. al capitolo 20420
(Spese per il funzionamento di comitati e commissioni) per annui
euro 1.000;
d) nell'obiettivo programmatico 1.3.3. al capitolo 33090
(Premi ed oneri assicurativi) per euro 30.000 nel 2010 e per euro
53.340 nel 2011;
e) nell'obiettivo programmatico 2.1.6.01 ai capitoli:
1) 21820 (Spese per incarichi di consulenza e studi) per
annui euro 50.000;
2) 21836 (Spese per incarichi di collaborazione tecnica) per
annui euro 10.000;
f) nell'obiettivo programmatico 2.1.6.02 al capitolo 21610
(Spese per l'organizzazione di congressi, convegni, manifestazioni
e seminari (comprende interventi rilevanti ai fini I.V.A)) per euro
15.000 nel 2010 e per euro 10.000 nel 2011;
g) nell'obiettivo programmatico 2.1.6.03 al capitolo 22330
(Contributi annui a favore del gruppo sportivo dei vigili del fuoco
"G. Godio") per annui euro 8.000;
h) nell'obiettivo programmatico 2.2.1.11. ai
capitoli:
1) 40835 (Spese per la gestione ordinaria degli automezzi e
delle attrezzature della componente volontaria del Corpo valdostano
dei vigili del fuoco) per annui euro 80.000;
2) 40840 (Spese di gestione della componente volontaria del
Corpo valdostano dei vigili del fuoco) per euro 100.000 nel 2010 e
per euro 97.000 nel 2011;
3) 40842 (Spese per l'acquisto di vestiario ed
equipaggiamenti per la componente volontaria del Corpo valdostano
dei vigili del fuoco) per annui euro 50.000;
4) 40843 (Trasferimenti finanziari ai Comuni relativi ai
contributi regionali per la gestione ed il funzionamento dei
distaccamenti volontari del Corpo valdostano dei vigili del fuoco)
per annui euro 180.000;
5) 40844 (Spese per la manutenzione straordinaria degli
automezzi e delle attrezzature della componente volontaria del
Corpo valdostano dei vigili del fuoco) per annui euro
30.000;
6) 40845 (Spese per l'acquisto di attrezzature per la
componente volontaria del Corpo valdostano dei vigili del fuoco),
per euro 100.000 nel 2010 e per euro 70.000 nel 2011.
4. Con riferimento al bilancio di previsione per il triennio
2010/2012 l'onere di cui al comma 1 trova copertura e finanziamento
nello stato di previsione della spesa previsionale di base 1.2.1.10
(Trattamento economico del personale regionale), nell'unità
previsionale di base 1.14.7.10 (Spese di gestione dei servizi
antincendio e protezione civile) e nell'unità previsionale di base
1.14.7.20 (Investimenti per i servizi antincendi e di protezione
civile).
5. I proventi derivanti dagli interventi di cui agli articoli
10, 20 e 34 sono introitati nello stato di previsione delle entrate
del bilancio della Regione.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Conseillers présents: 32
Votants: 24
Pour: 24
Abstentions: 8 (Bertin, Giuseppe Cerise, Chatrian, Donzel,
Carmela Fontana, Louvin, Patrizia Morelli, Rigo)
Le Conseil approuve.
Président
- Je soumets au vote l'article 108:
Conseillers présents: 31
Votants: 27
Pour: 27
Abstentions: 4 (Donzel, Carmela Fontana, Lattanzi, Rigo)
Le Conseil approuve.
Président
- Article 109: même résultat. Article 110: même
résultat.
Président
- Je soumets au vote la loi dans son
ensemble:
Conseillers présents: 33
Votants: 23
Pour: 23
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Collègues, nous avons achevé nos travaux. Le
Conseil est convoqué pour demain matin à neuf heures.
La séance est levée.
---
La séance se termine à vingt heures et vingt-sept
minutes.
