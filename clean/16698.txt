Classificazione
AMMINISTRAZIONE REGIONALE
Ordinamento degli uffici e del personale
PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI
Vigili del fuoco - Difesa antincendi


Resoconto integrale del dibattito dell'aula
Oggetto del Consiglio n. 3130 del 14 aprile 1998 - Resoconto
SEDUTA POMERIDIANA DEL 14 APRILE 1998
OGGETTO N. 3130/X Disegno di legge: "Ordinamento dei servizi
antincendi della Regione Valle d'Aosta. Modificazioni alla legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale)".
Titolo I Istituzione dei servizi antincendi
Capo I Istituzione
Articolo 1 (Istituzione dei servizi antincendi)
1. La presente legge disciplina, nel territorio regionale, la
prevenzione e l'estinzione degli incendi nonché i servizi di
soccorso tecnico urgente attribuiti alla Regione, in sostituzione
degli organi centrali e periferici dello Stato, ai sensi
dell'articolo 19 della legge 16 maggio 1978, n. 196 (Norme di
attuazione dello statuto speciale della Valle d'Aosta).
2. La Regione può, in aggiunta ai servizi di competenza degli
organi centrali e periferici dello Stato, ai sensi dell'articolo 20
della l. 196/1978, istituire servizi relativi all'addestramento e
all'impiego delle unità preposte alla protezione civile, nonché
servizi tecnici per la tutela delle persone e la preservazione dei
beni dai pericoli derivanti dall'impiego dell'energia nucleare.
3. Resta di competenza esclusiva dello Stato la preparazione
delle unità antincendi per le forze armate.
Articolo 2 (Prevenzione degli incendi)
1. La prevenzione degli incendi consiste nell'espletamento
dell'attività di polizia amministrativa di sicurezza, attribuita ai
vigili del fuoco dalle leggi vigenti nella materia definita
dall'articolo 2 del decreto del Presidente della Repubblica 29
luglio 1982, n. 577 (Approvazione del regolamento concernente
l'espletamento dei servizi di prevenzione e vigilanza
antincendi).
2. Nell'esercizio della prevenzione degli incendi si osservano,
oltre alle leggi statali vigenti su tutto il territorio nazionale,
i regolamenti e le normative tecniche specifiche di prevenzione
degli incendi, emanate dalla Regione o, in tutti i casi in cui non
esistano norme regionali corrispondenti, dal Ministero
dell'interno.
Articolo 3 (Estinzione degli incendi e soccorsi tecnici
urgenti)
1. L'attività di estinzione degli incendi e dei soccorsi tecnici
consiste essenzialmente:
a) nell'estinzione degli incendi;
b) nell'opera tecnica di soccorso in occasione di improvvisa o
minacciante rovina di edifici, di frane, di piene, di alluvioni o
di altra calamità;
c) nella rimozione di eventuali ostacoli che intralcino la
circolazione stradale;
d) nell'intervento in tutti i casi in cui l'opera dei vigili del
fuoco può essere utile alla salvezza di persone e di cose;
e) nell'intervento in tutti gli altri casi previsti dalle leggi
e dai regolamenti vigenti.
2. L'attività di cui al comma 1 si limita ai compiti di
carattere strettamente urgente e cessa col subentrare degli organi
tecnici competenti.
3. L'attività di estinzione degli incendi e di soccorso tecnico
comporta l'applicazione delle norme vigenti in materia e l'adozione
dei provvedimenti all'uopo necessari ed è esercitata a discrezione
e sotto la responsabilità del comandante dei reparti di soccorso. I
comandanti delle forze armate e di polizia, eventualmente
intervenuti sul luogo del disastro per mantenere l'ordine pubblico,
devono agire in conformità alle disposizioni di carattere tecnico
impartite dallo stesso comandante.
Articolo 4 (Svolgimento dei servizi. Attività di protezione
civile)
1. La Regione si avvale, per lo svolgimento delle funzioni e dei
compiti di cui agli articoli 1, 2 e 3, del Corpo valdostano dei
vigili del fuoco.
2. Il Corpo valdostano dei vigili del fuoco è un componente
fondamentale e una struttura operativa della protezione civile.
Articolo 5 (Corpo valdostano dei vigili del fuoco)
1. Il Corpo valdostano dei vigili del fuoco si articola in:
a) personale professionista disciplinato dalla presente
legge;
b) personale volontario disciplinato dalla legge regionale 27
maggio 1988, n. 37 (Norme per il volontariato dei servizi
antincendi - Protezione civile - Corpo Valdostano dei Vigili del
Fuoco Volontari) e dal relativo regolamento regionale di attuazione
13 dicembre 1989, n. 1.
2. Le espressioni Corpo valdostano dei vigili del fuoco
volontari, personale del Corpo regionale dei vigili del fuoco
volontari, componenti del Corpo valdostano dei vigili del fuoco
volontari ed altre consimili abbreviate, riferite comunque al
personale volontario del Corpo dei vigili del fuoco, contenute
nelle leggi regionali vigenti, sono sostituite dall'espressione
personale volontario del Corpo valdostano dei vigili del fuoco.
3. Le espressioni organi del Corpo nazionale dei vigili del
fuoco competenti nel territorio regionale, personale del Corpo
nazionale dei vigili del fuoco e Corpo nazionale dei vigili del
fuoco, contenute rispettivamente nell'articolo 2, comma 2,
nell'articolo 28, comma 1, nell'articolo 29, comma 5, della l.r.
37/1988, sono sostituite dall'espressione personale professionista
del Corpo valdostano dei vigili del fuoco.
4. L'espressione Corpo nazionale dei vigili del fuoco, contenuta
nell'articolo 3, comma 1, del regolam. reg. 1/1989, è sostituita
dall'espressione personale professionista del Corpo valdostano dei
vigili del fuoco. L'espressione Comando dei vigili del fuoco della
Valle d'Aosta, contenuta nell'articolo 23, comma 1, nell'articolo
41, commi 2 e 3, nell'articolo 42, comma 1, nell'articolo 44, comma
2, e nell'articolo 45, comma 2, della l.r. 37/1988, è sostituita
dall'espressione Comando regionale dei vigili del fuoco.
5. Nella presente legge il personale professionista del Corpo
valdostano dei vigili del fuoco è denominato personale
professionista.
6. La collocazione organizzativa del Corpo valdostano dei vigili
del fuoco è definita con provvedimento della Giunta regionale ai
sensi degli articoli 6, 7 e 8 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
7. Il Corpo valdostano dei vigili del fuoco è affiancato, per le
attribuzioni di competenza, dai servizi antincendi aeroportuali
previsti dall'articolo 3 della legge 23 dicembre 1980, n. 930
(Norme sui servizi antincendi negli aeroporti e sui servizi di
supporto tecnico ed amministrativo-contabile del Corpo nazionale
dei vigili del fuoco).
Articolo 6 (Corrispondenza tra le strutture e gli organismi
dello Stato e quelli della Regione in materia antincendi)
1. Le funzioni e le competenze, in materia antincendi, del
Ministero dell'interno o dell'Amministrazione dell'interno e del
Ministro dell'interno sono attribuite, in Valle d'Aosta,
rispettivamente all'Amministrazione regionale e al Presidente della
Giunta regionale.
2. Le funzioni e le competenze dell'ispettore generale capo del
Corpo nazionale dei vigili del fuoco, del Servizio tecnico centrale
e degli ispettorati regionali o interregionali del Corpo nazionale
dei vigili del fuoco, dei comandi provinciali e dei Comandanti
provinciali dei vigili del fuoco, limitatamente al territorio
regionale, sono esercitate dalla corrispondente struttura regionale
istituita ai sensi degli articoli 6, 7 e 8 della l.r. 45/1995 e dal
personale della qualifica dirigenziale del Corpo valdostano dei
vigili del fuoco.
Capo II Organizzazione
Articolo 7 (Attività di soccorso)
1. L'attività di estinzione degli incendi e di soccorso tecnico,
in genere, è effettuata dal personale del Corpo valdostano dei
vigili del fuoco, secondo le direttive del comandante dei vigili
del fuoco e sotto la responsabilità del comandante delle squadre di
soccorso.
Articolo 8 (Coordinamento con il servizio antincendi
boschivo)
1. Nel caso di incendi boschivi, si applica l'articolo 7 della
legge regionale 3 dicembre 1982, n. 85 (Norme per la difesa di
boschi dagli incendi), come modificato dalla legge regionale 19
agosto 1984, n. 45.
Articolo 9 (Servizi antincendi aeroportuali)
1. Il Presidente della Giunta regionale, nel rispetto delle
norme internazionali e di quanto stabilito dal comma 2, istituisce
i servizi antincendi aeroportuali.
2. Il dirigente della struttura di cui all'articolo 26:
a) individua, nel rispetto delle norme internazionali, la
dotazione minima di personale e la consistenza e le caratteristiche
dei mezzi da adibire al servizio antincendi negli aeroporti di cui
all'articolo 3, comma 1, della l. 930/1980;
b) provvede al rilascio delle abilitazioni previste
dall'articolo 3 della l. 930/1980.
Articolo 10 (Collegamenti con organismi nazionali e
internazionali)
1. La struttura di cui all'articolo 26 assicura:
a) i collegamenti con gli organi centrali dello Stato competenti
nelle materie indicate all'articolo 1, con il settore della
prevenzione degli infortuni sul lavoro, con il servizio sanitario
e, ai fini di cui all'articolo 6 del d.p.r. 577/1982, con altri
organismi nazionali;
b) i collegamenti con organismi comunitari e internazionali in
armonia con quanto operato in campo nazionale ai sensi
dell'articolo 5 del d.p.r. 577/1982;
c) il collegamento con il Centro studi ed esperienze del
Ministero dell'interno e l'utilizzazione dei risultati
dell'attività di studio, ricerca e sperimentazione del Centro
medesimo.
2. La Regione, ove richiesta, provvede alle eventuali spese per
attività del Centro di cui al comma 1, lett. c), riguardanti la
Valle d'Aosta.
3. La struttura di cui all'articolo 26 può altresì utilizzare
studi, relazioni di prove e certificazioni di altri istituti e
laboratori riconosciuti altamente qualificati dallo Stato italiano
o da altro Stato dell'Unione europea.
Articolo 11 (Commissione tecnica per la prevenzione degli
incendi)
1. Per lo svolgimento delle funzioni attribuite dalle
disposizioni vigenti al Comitato centrale tecnico-scientifico per
la prevenzione incendi ed al Comitato tecnico regionale per la
prevenzione incendi, di cui agli articoli 10 e 20 del d.p.r.
577/1982, è istituita, presso la struttura di cui all'articolo 26,
la Commissione tecnica per la prevenzione degli incendi, composta
da:
a) il dirigente di cui all'articolo 25, comma 1, lett. a), con
funzioni di presidente;
b) il dirigente preposto al Comando regionale dei vigili del
fuoco;
c) un dirigente del Corpo nazionale dei vigili del fuoco o di
altra struttura analoga di uno Stato dell'Unione europea;
d) un ingegnere designato dall'ordine degli ingegneri della
Valle d'Aosta;
e) un chimico designato dall'ordine dei chimici della Valle
d'Aosta;
f) un esperto designato dall'Agenzia regionale per la protezione
dell'ambiente (ARPA) di cui alla legge regionale 4 settembre 1995,
n. 41 (Istituzione dell'Agenzia regionale per la protezione
dell'ambiente (ARPA) e creazione, nell'ambito dell'Unità sanitaria
locale della Valle d'Aosta, del Dipartimento di prevenzione e
dell'Unità operativa di microbiologia).
2. La Commissione può avvalersi, a titolo consultivo, per
particolari problemi, di tecnici aventi specifiche competenze
secondo le procedure previste dalla legge regionale 16 agosto 1994,
n. 47 (Disciplina del conferimento di speciali incarichi a soggetti
esterni all'Amministrazione regionale e dell'organizzazione,
adesione e partecipazione a convegni e ad altre
manifestazioni).
3. La Commissione è nominata dal Presidente della Giunta
regionale e dura in carica per tutta la legislatura. Per ogni
componente titolare della Commissione è nominato un membro
supplente.
4. Per la validità delle sedute della Commissione è richiesta la
presenza della maggioranza dei componenti e le deliberazioni sono
adottate a maggioranza dei presenti; in caso di parità prevale il
voto del presidente.
5. I componenti di cui al comma 1, lett. c), d), e) e f), che,
senza giustificato motivo, non intervengono alle adunanze per tre
sedute consecutive, sono considerati decaduti e la struttura di cui
all'articolo 26 procede alla richiesta di una nuova
designazione.
6. Ai componenti di cui al comma 1, lett. c), d) ed e), spetta
il rimborso delle spese di viaggio e di trasferta, nella misura e
con le modalità previste per i dirigenti della Regione.
Articolo 12 (Compiti della Commissione tecnica per la
prevenzione degli incendi)
1. La Commissione tecnica per la prevenzione degli incendi di
cui all'articolo 11 svolge i seguenti compiti:
a) esercita, limitatamente al territorio regionale, le funzioni
altrove attribuite ai Comitati tecnici di cui agli articoli 10 e 20
del d.p.r. 577/1982;
b) nomina i tre esperti incaricati di effettuare i sopralluoghi
presso insediamenti industriali ed impianti di tipo complesso ed a
tecnologia avanzata ai sensi degli articoli 14 e 19 del d.p.r.
577/1982;
c) esprime parere sulle richieste di autorizzazione
all'installazione o all'esercizio di attività, in deroga alle norme
vigenti, valutando gli accorgimenti proposti per conferire un grado
di sicurezza equivalente alle suddette attività;
d) fornisce, su richiesta delle competenti strutture regionali,
consulenze sui progetti di nuove normative tecniche e su problemi o
questioni in materia di prevenzione degli incendi.
Articolo 13 (Collaborazione con reparti di soccorso del Corpo
nazionale dei vigili del fuoco)
1. La struttura di cui all'articolo 26:
a) prende accordi con i competenti dirigenti del Corpo nazionale
dei vigili del fuoco al fine di rendere possibile l'intervento
immediato nel territorio regionale di squadre di soccorso
provenienti dalle sedi più vicine del Corpo nazionale suddetto e,
viceversa, l'intervento di unità operative di soccorso regionali
nel territorio nazionale limitrofo;
b) previa intesa da raggiungersi tra il Presidente della Giunta
regionale e i competenti organi dello Stato, prende le iniziative
necessarie per coordinare l'attività dei reparti di soccorso
regionali e delle colonne mobili di soccorso del Corpo nazionale
dei vigili del fuoco nel caso di intervento per calamità nel
territorio regionale.
Articolo 14 (Reti del Corpo nazionale dei vigili del fuoco)
1. La struttura di cui all'articolo 26, previa intesa da
raggiungersi tra il Presidente della Giunta regionale ed i
competenti organi dello Stato, può provvedere direttamente:
a) alla gestione delle stazioni appartenenti alla rete nazionale
di rilevamento della ricaduta radioattiva ubicate nel territorio
regionale;
b) alla gestione dei ripetitori appartenenti alla rete radio di
protezione civile del Corpo nazionale dei vigili del fuoco ubicati
nel territorio regionale.
2. La struttura di cui all'articolo 26 può provvedere alla
gestione di reti informatiche di raccolta e di utilizzazione di
dati di carattere nazionale ed europeo.
Articolo 15 (Sede centrale e distaccamenti periferici del Corpo
valdostano dei vigili del fuoco)
1. Il Corpo valdostano dei vigili del fuoco opera mediante il
contingente centrale, avente sede in Aosta, e mediante il personale
dei distaccamenti costituiti da contingenti periferici di vigili
del fuoco ubicati nel territorio regionale.
2. Il Presidente della Giunta regionale individua con proprio
decreto il numero, la sede e la circoscrizione territoriale dei
distaccamenti del personale professionista del Corpo valdostano dei
vigili del fuoco.
Articolo 16 (Servizi gratuiti e a pagamento)
1. Il servizio di estinzione degli incendi e l'apporto dei
soccorsi tecnici urgenti sono gratuiti.
2. Sono a pagamento:
a) i soccorsi tecnici prestati su richiesta di enti o di privati
cessata l'urgenza;
b) le visite e gli speciali servizi di vigilanza, obbligatori o
richiesti, ai fini della prevenzione degli incendi;
c) l'attività di formazione, di addestramento e di attestazione
di idoneità previste dal decreto legislativo 19 settembre 1994, n.
626 (Attuazione delle direttive 89/391/CEE, 89/654/CEE, 89/655/CEE,
89/656/CEE, 90/269/CEE, 90/270/CEE, 90/394/CEE e 90/679/CEE
riguardante il miglioramento della sicurezza e della salute dei
lavoratori sul luogo di lavoro), e successive modificazioni;
d) i servizi antincendi aeroportuali previsti dall'articolo 3
della l. 930/1980 e dall'articolo 9.
3. I servizi di cui al comma 2 sono svolti dal personale
professionista nel rispetto delle normative vigenti.
4. Nei servizi a pagamento il versamento è effettuato a favore
dell'Amministrazione regionale, che provvede alla determinazione
periodica delle tariffe relative ai servizi con deliberazione della
Giunta regionale.
5. I corrispettivi dei servizi a pagamento sono introitati al
capitolo 9860 (Proventi derivanti dall'utilizzo di beni regionali o
da servizi prestati dalla Regione) del bilancio della Regione.
Articolo 17 (Competenze in ordine a strumenti urbanistici)
1. In occasione della predisposizione o della modificazione dei
piani regolatori e dei regolamenti di polizia urbana, le
amministrazioni comunali sono tenute ad acquisire il parere del
Comando regionale dei vigili del fuoco per la parte riguardante
disposizioni comunque atte a prevenire gli incendi nonché prima
dell'eventuale emanazione di normative che disciplinino attività
soggette ai controlli di prevenzione degli incendi.
2. Il parere di cui al comma 1 deve essere parimenti acquisito
dalle strutture regionali competenti e dalle amministrazioni
comunali, a seconda dei casi, per questioni generali di viabilità
limitatamente all'individuazione delle caratteristiche minime da
garantire per il transito dei veicoli di soccorso in funzione
dell'utilizzazione delle aree servite dalla suddetta viabilità.
Articolo 18 (Competenze in ordine agli idranti stradali)
1. Le amministrazioni comunali sono tenute a provvedere, in
conformità alle direttive generali ed alle osservazioni specifiche
del Corpo valdostano dei vigili del fuoco, alla installazione e
alla manutenzione degli idranti stradali secondo le possibilità dei
rispettivi acquedotti, alla costituzione di riserve idriche
antincendi secondo le necessità e le possibilità locali, nonché
alla installazione di eventuali apparecchi di allarme.
2. La planimetria aggiornata, con l'ubicazione degli idranti
stradali, deve essere elaborata a cura delle singole
amministrazioni comunali ed inviata ai competenti uffici del Corpo
valdostano dei vigili del fuoco.
3. L'uso degli idranti stradali è gratuito per lo svolgimento
dei compiti istituzionali del Corpo valdostano dei vigili del
fuoco.
Capo III Disposizioni connesse con la particolarità del
servizio
Articolo 19 (Veicoli e conducenti dei servizi antincendi)
1. In attesa che le disposizioni di cui all'articolo 138 del
decreto legislativo 30 aprile 1992, n. 285 (Nuovo codice della
strada), come modificato dal decreto legislativo 10 settembre 1993,
n. 360, e dal decreto-legge 28 giugno 1995, n. 251, convertito in
legge 3 agosto 1995, n. 351, siano estese anche al Corpo valdostano
dei vigili del fuoco, la Regione, previa intesa tra il Presidente
della Giunta regionale e il Ministro dell'interno, è autorizzata
a:
a) utilizzare, sia per l'immatricolazione degli automezzi da
assegnare al Corpo valdostano dei vigili del fuoco, sia di quelli
trasferiti in proprietà alla Regione secondo la procedura prevista
dall'articolo 45 della l. 196/1978, il registro automobilistico del
Corpo nazionale dei vigili del fuoco;
b) avvalersi, per il rilascio e il rinnovo delle patenti di
guida degli automezzi antincendi della Regione, del competente
servizio dell'Amministrazione statale ai sensi dell'articolo 71 del
decreto del Presidente della Repubblica 22 febbraio 1982, n. 182
(Norme di attuazione dello statuto speciale della regione Valle
d'Aosta per la estensione alla regione delle disposizioni del
decreto del Presidente della Repubblica 24 luglio 1977, n. 616 e
della normativa relativa agli enti soppressi con l'articolo 1-bis
del decreto-legge 18 agosto 1978, n. 481, convertito nella legge 21
ottobre 1978, n. 641).
2. Eventuali oneri relativi alle operazioni di cui al comma 1
sono a carico della Regione.
Articolo 20 (Esonero dal richiamo alle armi)
1. Al personale professionista si applica l'articolo 17 della
legge 13 maggio 1961, n. 469 (Ordinamento dei servizi antincendi e
del Corpo nazionale dei Vigili del fuoco e stato giuridico e
trattamento economico del personale dei sottufficiali, vigili
scelti e vigili del Corpo nazionale dei Vigili del fuoco).
Articolo 21 (Assicurazioni)
1. Il personale professionista è assicurato contro gli infortuni
accaduti in servizio e le infermità contratte per causa diretta di
servizio, ai sensi dell'articolo 191 della legge regionale 28
luglio 1956, n. 3 (Norme sull'ordinamento dei servizi regionali e
sullo stato giuridico ed economico del personale della Regione),
come modificato dall'articolo 1 della legge regionale 10 novembre
1966, n. 13.
Articolo 22 (Requisizione di mezzi e materiali ausiliari)
1. In casi di necessità, il Presidente della Giunta regionale
può ordinare la requisizione di mezzi e materiali ausiliari
occorrenti ai fini di istituto per il tempo strettamente
necessario, salvo il dovuto indennizzo ai proprietari da
determinarsi sulla base dei prezzi correnti.
2. Della facoltà di cui al comma 1 può avvalersi il comandante
delle operazioni di soccorso in caso di necessità urgenti, restando
l'obbligo di tempestiva comunicazione al Presidente della Giunta
regionale.
Articolo 23 (Impiego del Corpo valdostano dei vigili del fuoco
per calamità fuori del territorio regionale)
1. Il Presidente della Giunta regionale, su richiesta delle
competenti autorità, dispone l'impiego di personale professionista
fuori del territorio regionale.
2. Il Presidente della Giunta regionale, ottenuto l'assenso da
parte delle competenti autorità, può disporre, anche di propria
iniziativa, l'invio del personale, di cui al comma 1, fuori del
territorio regionale.
Articolo 24 (Particolari incarichi)
1. Quando ricorrano eccezionali circostanze, il dirigente
preposto al Comando regionale dei vigili del fuoco può destinare il
personale professionista, in via temporanea, a interventi di
interesse pubblico per i quali il personale del Corpo abbia
particolari attitudini in dipendenza dei servizi di istituto.
2. L'incarico deve comunque avere carattere assolutamente
provvisorio.
Capo IV Direzione
Articolo 25 (Struttura regionale preposta ai servizi
antincendi)
1. La struttura regionale preposta ai servizi antincendi, di cui
all'articolo 6, comma 2, si articola, a livello dirigenziale,
in:
a) dirigente con funzioni di direzione della struttura e
funzioni ispettive, di cui all'articolo 6, comma 2;
b) dirigente con funzioni di direzione operativa e
amministrativa del Comando regionale dei vigili del fuoco, che
assume la denominazione di comandante del personale professionista
dei vigili del fuoco.
2. L'ulteriore articolazione della struttura e delle posizioni
dirigenziali di cui al comma 1 è definita ai sensi dell'articolo 8
della l.r. 45/1995.
3. Il dirigente preposto alla struttura di cui al comma 1, lett.
a), è sovraordinato al dirigente preposto al Comando regionale dei
vigili del fuoco.
4. In caso di assenza o di impedimento del dirigente di cui al
comma 1, lett. b), le relative funzioni possono essere affidate
all'ispettore antincendi direttore in possesso della maggiore
anzianità di qualifica.
5. I dirigenti della struttura di cui al comma 1 sono componenti
di diritto del Comitato per la protezione civile previsto dagli
articoli 4 e 5 della legge regionale 31 luglio 1986, n. 37
(Interventi regionali in occasione del verificarsi di eventi
calamitosi ed eccezionali avversità atmosferiche).
Articolo 26 (Attribuzioni particolari della struttura preposta
ai servizi antincendi)
1. La struttura regionale preposta ai servizi antincendi, oltre
ai compiti di cui agli articoli 9, 10, 11, 13 e 14, provvede, in
particolare, a:
a) esame, studio e formulazione di proposte per la trasposizione
in norme regionali delle direttive CEE in materia di prevenzione ed
estinzione degli incendi, ovvero per l'emanazione di norme di
iniziativa regionale;
b) studi e rilevazioni statistiche ed emanazione di disposizioni
concernenti le caratteristiche degli automezzi e dei materiali di
soccorso, con particolare riguardo alla loro normalizzazione, anche
in vista di interventi in comune con reparti del Corpo nazionale
dei vigili del fuoco e delle altre strutture della protezione
civile.
Articolo 27 (Attribuzioni del Comando regionale dei vigili del
fuoco)
1. Il Comando regionale dei vigili del fuoco:
a) ha la diretta responsabilità dell'organizzazione e del
funzionamento dei servizi antincendi affidati al personale
professionista;
b) risponde della disciplina del personale professionista e
dell'applicazione nei confronti del medesimo delle disposizioni di
cui al Titolo II, Capo III;
c) dispone le visite ai locali adibiti a depositi ed industrie
pericolose, nonché ai controlli sui locali adibiti a pubblico
spettacolo;
d) provvede ai controlli periodici sullo stato di manutenzione
delle bocche da incendio e degli impianti aventi comunque attinenza
con la prevenzione degli incendi, nonché sull'osservanza delle
disposizioni in materia di prevenzione degli incendi;
e) provvede ai servizi di vigilanza di cui all'articolo 23,
comma 1, del d.lgs. 626/1994 ed alla formazione del personale di
cui all'articolo 12 del decreto stesso;
f) propone, in applicazione dell'articolo 20 della l.r. 37/1988,
la chiamata in servizio temporaneo del personale volontario, per
esercitazioni o particolari necessità, presso le strutture
operative del Comando regionale.
2. Il dirigente preposto al Comando regionale dei vigili del
fuoco partecipa, anche attraverso un rappresentante del Corpo da
lui delegato, alle commissioni edilizie comunali, con espressione
di parere limitatamente agli aspetti della prevenzione degli
incendi.
Articolo 28 (Nomina del comandante del personale professionista
dei vigili del fuoco)
1. La nomina a comandante si consegue mediante concorso per
esami al quale è ammesso se in possesso del diploma di laurea:
a) il personale professionista del Corpo valdostano dei vigili
del fuoco che rivesta, da almeno cinque anni, il profilo di
ispettore antincendi direttore;
b) il personale permanente del Corpo nazionale dei vigili del
fuoco, nonché quello appartenente ai servizi antincendi
corrispondenti di altri enti pubblici, che rivesta, da almeno
cinque anni, profilo corrispondente a quello di ispettore
antincendi direttore dell'Amministrazione regionale.
2. Nel caso in cui il concorso abbia dato esito negativo o sia
andato deserto, la Giunta regionale, in attesa della copertura del
posto, può procedere al conferimento dell'incarico ai sensi
dell'articolo 16, comma 3, della l.r. 45/1995, nei confronti del
personale di cui al comma 1. Nel caso di cui al comma 1, lett. b),
l'incarico può essere disposto nei confronti di personale per cui
sia stato richiesto il comando temporaneo presso il Corpo
valdostano dei vigili del fuoco.
Titolo II Personale professionista del corpo valdostano dei
vigili del fuoco
Capo I Organico
Articolo 29 (Articolazione del personale professionista del
Corpo valdostano dei vigili del fuoco)
1. Il personale professionista comprende:
a) le qualifiche dirigenziali di cui all'articolo 25, comma
1;
b) il personale di cui al comma 2.
2. Il personale professionista è articolato in un'area
operativa-tecnica e in un'area amministrativo-contabile. I profili
professionali rientranti nelle due aree sono definiti ai sensi
dell'articolo 8 della l.r. 45/1995.
3. Il Corpo valdostano dei vigili del fuoco si avvale inoltre,
per compiti ausiliari, del personale che svolge servizio di leva ai
sensi dell'articolo 4, comma 1 del decreto legislativo 22 aprile
1994, n. 320 (Norme di attuazione dello statuto speciale della
regione Valle d'Aosta).
Articolo 30 (Personale professionista)
1. Al personale professionista si applicano le disposizioni in
materia di stato giuridico previste per il personale dipendente
dall'Amministrazione regionale, integrate dalle disposizioni della
presente legge e, in difetto, le corrispondenti norme statali.
2. Il personale professionista dell'area operativa-tecnica è
escluso dall'applicazione del rapporto di lavoro a tempo
parziale.
3. Le disposizioni speciali di cui agli articoli 32 e 33 e ai
Capi II, III e IV del presente Titolo, in materia di reclutamento,
disciplina e cessazione dal servizio, sono riferite esclusivamente
al personale professionista dell'area operativa-tecnica. In
particolare, l'accesso a profili professionali dell'organico del
personale professionista del Corpo valdostano dei vigili del fuoco
diversi da quelli previsti dagli articoli 34, 35 e 36 resta
disciplinato dalle disposizioni vigenti per l'accesso al ruolo
unico regionale di cui alla l.r. 45/1995 e al regolamento regionale
11 dicembre 1996, n. 6 (Norme sull'accesso agli organici
dell'Amministrazione regionale, degli enti pubblici non economici
dipendenti dalla Regione e degli enti locali della Valle
d'Aosta).
4. Nelle materie oggetto di riserva di legge e di
delegificazione di cui all'articolo 3 della l.r. 45/1995 le
disposizioni della presente legge prevalgono su quelle di cui al
comma 1.
5. Le disposizioni di cui al comma 1, ai sensi degli articoli 2
e 37 della l.r. 45/1995, divengono inapplicabili a seguito della
stipulazione dei contratti collettivi regionali previsti dalla l.r.
45/1995 che contengano una disciplina sostitutiva.
6. Il personale della qualifica dirigenziale, direttiva, gli
ispettori antincendi direttori, gli ispettori antincendi, i
collaboratori tecnici antincendi, gli assistenti tecnici
antincendi, i capi reparto e i capi squadra, nei limiti del
servizio cui sono destinati e secondo le attribuzioni ad essi
conferite dalla legge, sono ufficiali di polizia giudiziaria, ai
sensi dell'articolo 19 della l. 196/1978, dell'articolo 16 della l.
469/1961 e dell'articolo 57, comma 3, del codice di procedura
penale; i vigili del fuoco sono agenti di polizia giudiziaria.
7. Le qualifiche di ufficiale e di agente di polizia giudiziaria
sono attestate con provvedimento del Presidente della Giunta
regionale.
Articolo 31 (Organico. Modificazioni alla l.r. 45/1995)
1. Il personale professionista sia dell'area operativa-tecnica
sia dell'area amministrativo-contabile è inquadrato nel ruolo unico
regionale di cui all'articolo 26, comma 1, della l.r. 45/1995 e
nell'organico istituito dal comma 2.
2. Dopo la lett. d) del comma 1 dell'articolo 26 della l.r.
45/1995, è aggiunta la seguente:
"d bis) personale professionista del Corpo valdostano dei vigili
del fuoco."
3. L'organico del personale professionista è indicato nella
tabella riportata nell'allegato A alla presente legge.
Articolo 32 (Accertamenti dell'idoneità psicofisica)
1. In considerazione del particolare tipo di lavoro prestato,
l'Amministrazione regionale sottopone il personale professionista a
specifici controlli sanitari periodici presso l'Unità sanitaria
locale (USL) o altri centri specializzati. L'USL locale provvede al
rilascio di apposita attestazione di idoneità allo svolgimento del
servizio.
2. Il personale professionista deve comunque essere sottoposto
ai controlli di cui al comma 1 nei seguenti casi:
a) dopo sei mesi di assenza dal servizio per motivi di salute
effettuata dal dipendente in una o più riprese nell'arco dell'anno
solare;
b) su motivata proposta del comandante dei vigili del fuoco.
Articolo 33 (Corsi di specializzazione e aggiornamento)
1. L'Amministrazione regionale istituisce, anche in
collaborazione con altri enti od organizzazioni, corsi di
specializzazione o di aggiornamento riservati al personale
professionista. La frequenza di tali corsi è obbligatoria, restando
a carico del bilancio della Regione le spese relative.
Capo II Reclutamento
Articolo 34 (Reclutamento dei vigili professionisti)
1. I vigili professionisti sono reclutati mediante concorso
pubblico per titoli ed esami.
2. Per essere ammessi al concorso, i candidati devono possedere,
oltre ai requisiti generali previsti per l'accesso al ruolo unico
regionale:
a) età non inferiore ad anni diciotto e inferiore ad anni
trenta, comprese le eccezioni di legge; il limite massimo di età si
applica anche a coloro che siano titolari di un posto di organico
presso pubbliche amministrazioni;
b) statura non inferiore a m. 1,65;
c) piena ed incondizionata idoneità psicofisica al disimpegno
delle mansioni previste per i servizi antincendi, da accertarsi con
le modalità di cui all'articolo 32.
3. Il bando di concorso può stabilire che l'ammissione alle
prove sia subordinata:
a) al superamento di test psico-attitudinali tendenti ad
accertare la propensione allo svolgimento delle mansioni di vigile
del fuoco;
b) all'esito positivo dell'accertamento di cui all'articolo 32,
per i candidati che abbiano superato il test
psico-attitudinale.
4. Il bando di concorso deve richiedere, nell'ambito di un
identico profilo professionale, il possesso di particolari
specializzazioni necessarie per il buon funzionamento dei servizi
antincendi. In tale ipotesi, il bando di concorso deve prevedere
l'effettuazione di prove differenziate, nell'ambito del concorso
unico, in relazione alle differenti specializzazioni richieste.
5. Ai fini della nomina a ruolo, i vincitori del concorso di cui
al comma 1 devono frequentare con esito positivo il corso di cui
all'articolo 38.
Articolo 35 (Reclutamento di capisquadra e capireparto)
1. I capisquadra sono reclutati mediante concorso per titoli ed
esami, cui è ammesso il personale professionista con almeno cinque
anni di servizio effettivo nel profilo professionale di vigile del
fuoco.
2. I capireparto sono reclutati mediante concorso per titoli ed
esami, cui è ammesso il personale professionista con almeno cinque
anni di servizio effettivo nel profilo professionale di
capisquadra.
3. Ai fini della nomina a ruolo, i vincitori dei concorsi di cui
ai commi 1 e 2 devono frequentare con esito positivo il corso di
cui all'articolo 38.
Articolo 36 (Reclutamento degli assistenti tecnici antincendi,
dei collaboratori tecnici antincendi, degli ispettori antincendi e
degli ispettori antincendi direttori)
1. Il reclutamento degli assistenti tecnici antincendi, dei
collaboratori tecnici antincendi, degli ispettori antincendi e
degli ispettori antincendi direttori ha luogo mediante concorso
pubblico per titoli ed esami.
2. Ai fini della nomina a ruolo, i vincitori dei concorsi di cui
al comma 1 devono frequentare con esito positivo il corso di cui
all'articolo 38.
3. Si applicano le disposizioni di cui all'articolo 34, comma 2,
lett. b) e c), e comma 3.
4. Il limite massimo di età per la partecipazione ai concorsi
del presente articolo è fissato nell'età non superiore ad anni 30,
salvo le elevazioni previste dalle disposizioni vigenti; tale
limite non potrà in nessun caso eccedere gli anni 35.
5. Nei confronti del personale di ruolo appartenente al Corpo
valdostano dei vigili del fuoco, al Corpo nazionale dei vigili del
fuoco ed ai corrispondenti corpi delle Regioni a statuto speciale e
delle Province autonome non trova applicazione il limite massimo
d'età.
Articolo 37 (Riserva di posti e valutazione dei titoli)
1. Il quindici per cento dei posti dell'area operativa-tecnica
messi a concorso pubblico è riservato ai candidati che abbiano
prestato servizio militare di leva nel Corpo nazionale dei vigili
del fuoco o nei corrispondenti servizi delle Regioni a statuto
speciale e delle Province autonome.
2. Costituiscono titolo da valutarsi secondo le modalità
stabilite nell'articolo 32 del regolam. reg. 6/1996:
a) l'aver prestato servizio come professionista nel Corpo
valdostano dei vigili del fuoco;
b) l'aver prestato servizio come permanente nei profili
dell'area operativa-tecnica del Corpo nazionale dei vigili del
fuoco o nei corrispondenti servizi delle Regioni a statuto
speciale;
c) l'aver prestato servizio di leva tra i vigili del fuoco, ai
sensi dell'articolo 4, comma 1, del d.lgs. 320/1994 e/o della legge
13 ottobre 1950, n. 913 (Incorporamento di unità di leva nel Corpo
nazionale dei vigili del fuoco);
d) l'aver prestato lodevole servizio come personale volontario
dei vigili del fuoco per un minimo di tre anni;
e) l'essere orfani di vigili del fuoco deceduti per cause di
servizio.
Articolo 38 (Corsi di formazione)
1. I vincitori dei concorsi di cui agli articoli 34 e 36, se non
appartenenti al ruolo unico regionale, sono assunti a tempo
determinato durante il quale devono frequentare un corso, a carico
dell'Amministrazione regionale, presso le scuole centrali
antincendi o altra organizzazione qualificata. Gli idonei al corso
ottengono la nomina a ruolo. I non idonei cessano dal servizio.
Qualora il mancato conseguimento dell'idoneità sia stato causato da
motivi di forza maggiore, i non idonei possono essere ammessi a
frequentare un corso successivo durante il quale sono nuovamente
assunti in servizio a tempo determinato e al termine del quale, se
ancora non idonei, perdono il diritto alla nomina.
2. I vincitori dei concorsi di cui agli articoli 34 e 36, se
dipendenti da amministrazioni o enti pubblici, con esclusione
dell'Amministrazione regionale, o da privati, devono frequentare il
corso di cui al comma 1; agli stessi si applicano le disposizioni
dell'articolo 39, comma 2.
3. I vincitori dei concorsi di cui agli articoli 34, 35 e 36, se
appartenenti al ruolo unico regionale, devono frequentare un corso,
a carico dell'Amministrazione regionale, presso le scuole centrali
antincendi o altra organizzazione qualificata. Gli idonei al corso
ottengono l'avanzamento. I non idonei, qualora il mancato
conseguimento dell'idoneità sia stato causato da motivi di forza
maggiore, possono essere ammessi a frequentare un corso successivo
al termine del quale, se ancora non idonei, perdono il diritto
all'avanzamento o alla nomina.
4. L'ammissione ai corsi è subordinata all'esito positivo
dell'accertamento di cui all'articolo 32, salvo il caso in cui
questo sia già stato effettuato ai sensi dell'articolo 34, comma
3.
Articolo 39 (Trattamento economico per la frequenza ai
corsi)
1. Ai partecipanti ai corsi di cui all'articolo 38 che non
appartengono al ruolo unico regionale e che non siano dipendenti da
amministrazioni o enti pubblici o da privati, è attribuito, durante
il periodo di permanenza presso le scuole centrali antincendi o
altre organizzazioni qualificate, il trattamento economico previsto
per il profilo professionale del vigile del fuoco ridotto di un
quinto e non competono le indennità collegate all'effettiva
prestazione del servizio.
2. Ai partecipanti ai corsi di cui all'articolo 38, comma 2,
compete un assegno di frequenza in misura da stabilirsi in sede di
contrattazione collettiva regionale prevista dall'articolo 37 della
l.r. 45/1995.
3. Il personale del ruolo unico regionale che partecipa ai corsi
di cui all'articolo 38 è considerato in servizio a tutti gli
effetti e percepisce il trattamento economico in godimento con
esclusione delle indennità collegate all'effettiva prestazione del
servizio.
4. Sono rimborsate le spese di vitto e alloggio, se non forniti
dalle scuole, e le spese di trasferimento di inizio e fine corso,
con le modalità e nelle misure previste per il personale
regionale.
Capo III Norme disciplinari
Articolo 40 (Disciplina)
1. Il personale professionista è soggetto alle sanzioni
disciplinari previste dal Titolo IV, Capo VII, della l.r. 3/1956,
modificato dalle leggi regionali 10 novembre 1966, n. 13, 30 aprile
1980, n. 18 e 12 maggio 1986, n. 23, integrate dalle disposizioni
del presente Capo.
2. Le disposizioni di cui al comma 1 si applicano fino alla
stipulazione del primo contratto collettivo regionale, di cui alla
l.r. 45/1995, che contenga una disciplina sostitutiva di quella
legislativa.
Articolo 41 (Censura)
1. La censura è inflitta per:
a) alterazione o modificazione dell'uniforme o del tesserino di
riconoscimento nonché negligenza nella loro cura;
b) uso non autorizzato dell'abito civile in servizio;
c) impiego della rete radio per comunicazioni estranee al
servizio;
d) uso del dispositivo di allarme ottico e acustico nel corso di
spostamenti non urgenti per servizio.
Articolo 42 (Riduzione temporanea dello stipendio)
1. La riduzione temporanea dello stipendio è inflitta per:
a) abituale abuso di bevande alcooliche;
b) aver usato modi inurbani o sconvenienti verso il
pubblico;
c) aver usato linguaggio sconveniente nel corso di comunicazioni
radio;
d) uso non autorizzato e ingiustificato di automezzo di
servizio;
e) negligenza nella cura dei mezzi di soccorso di dotazione
individuale o collettiva;
f) negligenza nel comando e nel mantenimento della
disciplina;
g) omessa segnalazione di guasti riscontrati nelle attrezzature
di soccorso di uso collettivo.
Articolo 43 (Sospensione temporanea dalla qualifica e dalle
funzioni, con privazione dello stipendio)
1. La sospensione temporanea dalla qualifica e dalle funzioni,
con privazione dello stipendio, è inflitta per:
a) aver prestato o costretto dipendenti a prestare, durante il
servizio, opere estranee al servizio;
b) assenza o abbandono, non giustificati, del servizio di
soccorso, quando ciò non comprometta le operazioni;
c) disturbo delle comunicazioni radio di servizio con
intromissioni e commenti non aventi attinenza con il servizio;
d) uso di sostanze stupefacenti;
e) ubriachezza abituale;
f) parzialità, ingiustizia palese, modi abituali sconvenienti e
qualunque abuso di autorità commesso verso i dipendenti;
g) uso di modi inurbani o sconvenienti durante la permanenza,
per motivi di servizio, in casa di terzi.
Articolo 44 (Destituzione)
1. La destituzione è adottata per:
a) assenza o abbandono, non giustificati, del servizio di
soccorso, quando ciò risulti pregiudizievole alle operazioni;
b) soppressione o alterazione di prove di reati commessi da
terzi nella materia di competenza dei vigili del fuoco;
c) aver provocato dolosamente incendio o altro sinistro la cui
prevenzione sia compito dei vigili del fuoco;
d) aver commesso reati dolosi nei confronti delle persone e
delle cose affidate alla protezione dei vigili del fuoco nel corso
degli interventi;
e) tossicodipendenza abituale.
Capo IV Cessazione dal servizio
Articolo 45 (Limiti di età)
1. Il personale professionista dell'area operativa-tecnica del
Corpo valdostano dei vigili del fuoco cessa normalmente dal
servizio con gli stessi limiti di età in vigore per il personale
permanente del Corpo nazionale dei vigili del fuoco.
2. Il personale professionista dell'area operativa-tecnica che
non abbia maturato un'anzianità di servizio utile ai fini
pensionistici può essere trattenuto in servizio fino al
raggiungimento di tale anzianità e comunque non oltre il
sessantacinquesimo anno di età, a condizione che transiti o
nell'area amministrativo-contabile del personale professionista o
in altro organico dell'Amministrazione regionale, anche in
soprannumero.
3. Al personale di cui al comma 2 non si applica l'articolo 28,
commi 6 e 7, della l.r. 45/1995, salvo che per il nuovo posto siano
richiesti specifici requisiti di professionalità.
Articolo 46 (Perdita dell'idoneità al servizio)
1. La perdita delle condizioni psicofisiche di idoneità è
accertata secondo le modalità previste dall'articolo 32.
2. Al personale professionista che abbia perduto l'idoneità
psicofisica si applicano le disposizioni previste per il personale
regionale in materia di dispensa per inabilità fisica.
3. Al personale professionista che abbia perduto l'idoneità
psicofisica ai sensi del comma 1, ma che risulti idoneo ad altre
mansioni, l'Amministrazione regionale applica, ai sensi
dell'articolo 28 della l.r. 45/1995, la mobilità secondo le
procedure di cui all'articolo 43, comma 1, lett. a) e c), e
all'articolo 44 del regolam. reg. 6/1996.
Articolo 47 (Mobilità. Modificazioni alla l.r. 45/1995)
1. Il comma 10 dell'articolo 28 della l.r. 45/1995 è sostituito
dal seguente:
"10. Non è ammessa la mobilità dagli altri organici a quelli del
Corpo forestale valdostano e del personale professionista dell'area
operativo-tecnica del Corpo valdostano dei vigili del fuoco."
Articolo 48 (Iscrizione tra i vigili del fuoco volontari)
1. Il personale professionista dell'area operativa-tecnica, non
più in servizio, può essere iscritto, a domanda, tra i vigili del
fuoco volontari, con il profilo professionale del personale
volontario corrispondente a quello posseduto al momento della
cessazione dal servizio, in soprannumero e fino all'età di 65 anni,
salvo i casi in cui la risoluzione del rapporto di impiego sia
dovuta a destituzione o dispensa.
Titolo III Norme transitorie e finali
Capo I Modalità di trasferimento
Articolo 49 (Trasferimento di personale al Corpo valdostano dei
vigili del fuoco)
1. Nella prima attuazione della presente legge, il personale del
Corpo nazionale dei vigili del fuoco del Comando della Valle d'
Aosta è trasferito, a domanda, con decorrenza giuridica ed
economica dal primo giorno del mese successivo alla data del
provvedimento di trasferimento, nell'organico del personale
professionista del Corpo valdostano dei vigili del fuoco di cui
all'articolo 31. Al personale stesso sono attribuite le qualifiche
funzionali corrispondenti ai profili professionali rivestiti nel
Corpo nazionale dei vigili del fuoco sulla base delle
corrispondenze stabilite nell'allegato B.
2. Il personale trasferito ai sensi del comma 1 conserva
l'anzianità giuridica maturata presso l'ente di provenienza. Si
applica l'articolo 15, comma 2, della legge regionale 24 ottobre
1989, n. 68 (Norme risultanti dalla disciplina prevista
dall'accordo per il triennio 1988-1990 relativa al personale
regionale).
3. Il personale del Corpo nazionale dei vigili del fuoco del
Comando della Valle d'Aosta deve esercitare l'opzione per il
trasferimento nell'organico del personale professionista del Corpo
valdostano dei vigili del fuoco entro centoventi giorni
dall'entrata in vigore della presente legge.
4. Le disposizioni dei commi 1, 2 e 3 si applicano anche al
personale che sia stato assegnato al Comando dei vigili del fuoco
della Valle d'Aosta per un periodo minimo di cinque anni e che,
alla data di entrata in vigore della presente legge, risulti in
servizio presso altra sede del Ministero dell'interno.
5. Il personale in servizio presso il Comando dei vigili del
fuoco della Valle d'Aosta che abbia optato per il trasferimento
previsto dal comma 1, che sia risultato vincitore di concorso per
il profilo di caposquadra del Corpo nazionale dei vigili del fuoco
e che abbia acquisito l'idoneità in corsi di qualificazione, è
inquadrato nel corrispondente posto di caposquadra dell'organico
del personale professionista del Corpo valdostano dei vigili del
fuoco.
Articolo 50 (Particolari modalità per la prima copertura dei
posti vacanti)
1. I candidati residenti in Valle d'Aosta che sono risultati
idonei nel concorso nazionale per vigile del fuoco e che alla data
di entrata in vigore della presente legge facciano parte dei
contingenti avviati o da avviare ai corsi di formazione
professionale presso le scuole centrali antincendi possono
presentare domanda di inquadramento nell'organico del personale
professionista del Corpo valdostano dei vigili del fuoco.
2. L'inquadramento è subordinato alla frequenza con esito
positivo del corso di formazione professionale. Si applicano le
disposizioni dell'articolo 49.
3. I posti in organico rimasti vacanti, dopo il trasferimento
alla Regione di cui all'articolo 49 e ai commi 1 e 2 del presente
articolo, sono ricoperti, nella prima applicazione della presente
legge, mediante concorso riservato al personale del Corpo nazionale
dei vigili del fuoco, trasferito alla Regione ai sensi
dell'articolo 48 della l. 196/1978.
4. Qualora, dopo il trasferimento alla Regione del personale del
Comando della Valle d'Aosta, risulti vacante il posto di comandante
dei vigili del fuoco, si procede alla copertura mediante concorso
riservato al personale del Corpo valdostano dei vigili del fuoco
trasferito ai sensi dell'articolo 49 che, in possesso del previsto
diploma di laurea, riveste il profilo di ispettore antincendi
direttore o ispettore antincendi. Nelle more di espletamento del
concorso, per il conferimento dell'incarico dirigenziale di
comandante dei vigili del fuoco, si applica l'articolo 28, comma
2.
5. I posti in organico del profilo professionale di ispettore
antincendi rimasti vacanti dopo il trasferimento alla Regione di
cui all'articolo 49 sono ricoperti, nella prima applicazione della
presente legge, dal personale del Corpo valdostano dei vigili del
fuoco appartenente al profilo professionale di collaboratore
tecnico antincendi, purché in possesso del diploma di laurea in
ingegneria o architettura e previo corso di riqualificazione.
Articolo 51 (Inquadramenti)
1. Il personale indicato negli articoli 49 e 50 è inquadrato, a
domanda, nel Corpo valdostano dei vigili del fuoco, anche in
posizione di soprannumero.
Articolo 52 (Personale statale in posizione di comando)
1. Il Presidente della Giunta regionale può chiedere, in
relazione all'esigenza di garantire la continuità delle prestazioni
ai sensi dell'articolo 83 del d.p.r. 182/1982, alle competenti
autorità statali il comando, presso il Corpo valdostano dei vigili
del fuoco, del personale del Corpo nazionale, già in servizio
presso il Comando della Valle d'Aosta, che eventualmente non opti
per il passaggio nei ruoli regionali ai sensi dell'articolo 48
della l. 196/1978.
2. Nel caso dei comandi di cui al comma 1 non trova applicazione
il limite temporale di cui all'articolo 29, comma 2, della l.r.
45/1995.
Capo II Trattamento economico e indennità accessorie
Articolo 53 (Trattamento economico)
1. In applicazione di quanto previsto dall'articolo 37 della
l.r. 45/1995 e fino al primo contratto collettivo regionale che
contenga una disciplina del rapporto di lavoro del personale
professionista del Corpo valdostano dei vigili del fuoco, al
personale professionista dei vigili del fuoco trasferito alla
Regione ai sensi del Titolo III, Capo I, è riconosciuto lo stesso
trattamento economico di base e accessorio spettante al personale
regionale delle corrispondenti qualifiche funzionali.
2. I servizi di vigilanza e di prevenzione sono remunerati con
il compenso per lavoro straordinario nelle misure corrispondenti a
ciascuna qualifica funzionale.
3. Nel caso in cui, all'atto del trasferimento, il trattamento
economico lordo composto dagli emolumenti fissi, continuativi ed
aventi carattere di generalità, con esclusione dell'indennità di
rischio limitatamente al personale professionista dell'area
operativa-tecnica, sia inferiore a quello in godimento presso
l'ente di provenienza, la differenza è conservata a titolo di
assegno ad personam non riassorbibile.
Articolo 54 (Indennità di rischio e indennità notturna e
festiva)
1. Fino alla stipulazione del primo contratto collettivo
regionale che contenga una disciplina sostitutiva, al personale
professionista dell'area operativa-tecnica del Corpo valdostano dei
vigili del fuoco, in aggiunta al trattamento economico di cui
all'articolo 53, sono corrisposte, nelle stesse misure e con le
stesse modalità previste per il Corpo nazionale dei vigili del
fuoco, l'indennità di cui all'articolo 100 del decreto del
Presidente della Repubblica 18 maggio 1987, n. 269 (Norme
risultanti dalla disciplina prevista dall'accordo sindacale, per il
triennio 1985-1987, riguardante il comparto del personale
dipendente dalle aziende e dalle amministrazioni dello Stato ad
ordinamento autonomo), e l'indennità di cui all'articolo 66 del
decreto del Presidente della Repubblica 4 agosto 1990, n. 335
(Regolamento per il recepimento delle norme risultanti dalla
disciplina prevista dall'accordo del 10 febbraio 1990 concernente
il personale del comparto delle aziende e delle amministrazioni
dello Stato ad ordinamento autonomo, di cui all'articolo 5 del
D.P.R. 5 marzo 1986, n. 68), in sostituzione della maggiorazione
oraria di cui all'articolo 10 della legge regionale 19 agosto 1992,
n. 42 (Norme risultanti dalla disciplina prevista dall'accordo per
il triennio 1991-1993 relativa al personale regionale).
Articolo 55 (Trattamento di quiescenza)
1. Il personale del Corpo nazionale dei vigili del fuoco,
trasferito, ai sensi dell'articolo 49 o inquadrato ai sensi
dell'articolo 50, nell'organico del personale professionista del
Corpo valdostano dei vigili del fuoco, è iscritto, a decorrere
dalla stessa data, all'Istituto nazionale di previdenza per i
dipendenti delle amministrazioni pubbliche (INPDAP).
Articolo 56 (Regolamento di applicazione della legge)
1. Nel rispetto delle norme definite dalla presente legge sono
disciplinati, in particolare, con regolamento regionale, da
emanarsi entro un anno dall'entrata in vigore della presente
legge:
a) la frequenza dei corsi di specializzazione necessari per la
nomina;
b) le dotazioni di automezzi, di materiale e di vestiario e le
loro caratteristiche;
c) gli accertamenti dell'idoneità psicofisica;
d) l'organizzazione e la fruizione del servizio interno di
mensa;
e) il gruppo sportivo dei vigili del fuoco;
f) i particolari incarichi di cui all'articolo 24.
Titolo IV Norme per il passaggio delle funzioni
Articolo 57 (Trasferimento dei beni alla Regione)
1. I beni immobili e mobili dello Stato, ivi compresi quelli
registrati, in uso al Comando dei vigili del fuoco della Valle
d'Aosta sono trasferiti alla Regione secondo le modalità di cui al
Titolo I, Capo II, della l. 196/1978.
Articolo 58 (Contributi delle imprese di assicurazione)
1. A decorrere dall'entrata in vigore della presente legge, le
società di assicurazione contro i rischi di incendio, operanti
nella regione Valle d'Aosta, sono tenute a versare, in applicazione
di quanto previsto dall'articolo 22 della l. 196/1978,
all'Amministrazione regionale, limitatamente ai contratti in essere
su beni situati nella Regione, un contributo non ripetibile dagli
assicurati, pari alla misura stabilita dalle leggi dello Stato sui
premi annualmente introitati dalle società medesime, qualunque sia
l'esercizio a cui essi si riferiscono.
2. L'ammontare di tale contributo, da introitarsi sul capitolo
800 di nuova istituzione del bilancio regionale, è fissato
all'inizio di ogni anno, sulla base dell'importo dei premi riscossi
durante l'anno precedente, che le società devono denunciare entro
il 31 gennaio di ogni anno, con decreto del Presidente della Giunta
su proposta dell'assessore regionale competente; con lo stesso
decreto sono fissate le modalità ed i termini del versamento del
contributo stesso.
Articolo 59 (Disposizioni finanziarie)
1. Le spese per l'esercizio delle funzioni attribuite al Corpo
valdostano dei vigili del fuoco, valutate in annue lire
11.000.000.000 gravano sui sottoelencati capitoli di bilancio:
a) quanto a lire 3.350.000.000 per l'anno 1998 e lire
10.350.000.000 a decorrere dall'anno 1999, per retribuzioni ed
indennità dovute al personale, sui capitoli 30800, 30801, 30810,
30815 e 30820 di nuova istituzione;
b) quanto a lire 50.000.000 per l'anno 1998 e 100.000.000 a
decorrere dal 1999, per il funzionamento della caserma e dei
relativi servizi, sul capitolo 33200 di nuova istituzione;
c) quanto a lire 250.000.000 per l'anno 1998 e lire 500.000.000
a decorrere dal 1999, per il funzionamento del servizio antincendi
ivi compreso l'acquisto e il rinnovo delle attrezzature e le
forniture di servizi e di materiali di consumo, sul capitolo 33220
di nuova istituzione;
d) quanto a lire 50.000.000 annue, per spese di manutenzione
ordinaria e strordinaria della caserma, sul capitolo 33230 di nuova
istituzione;
e) quanto a lire 7.300.000.000 per l'anno 1998, per il rimborso
allo Stato delle spese sostenute fino alla data dell'entrata in
vigore della presente legge, sul capitolo 69145.
2. Alla copertura della spesa di cui al comma 1 si provvede
mediante utilizzo dello stanziamento annuo di lire 11.000.000.000
iscritto al capitolo 69000 del bilancio della Regione per l'anno
1998 e per il triennio 1998/2000, a valere, quanto a lire
6.000.000.000, sull'accantonamento A.1 (regionalizzazione dei
servizi antincendio) e, quanto a lire 5.000.000.000,
sull'accantonamento A.2 (Gestione tramite fondi pensione a base
territoriale regionale dei trattamenti di fine rapporto del
personale regionale maturati al 31.12.1997) previsti all'allegato 1
dei bilanci stessi.
3. All'eventuale rideterminazione della spesa a decorrere
dall'anno 1999 si provvede con legge di bilancio ai sensi
dell'articolo 15 della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta).
Articolo 60 (Variazioni di bilancio)
1. Al bilancio di previsione della Regione per l'anno 1998 e
pluriennale 1998/2000 sono apportate le seguenti variazioni:
a) parte entrata:
istituzione di capitolo per memoria
programma regionale: 1.01
codificazione: 01.01.06
cap. 800 "Contributi di cui all'articolo 22 della l. 196/1978
dovuti dalle imprese di assicurazione sui prezzi riscossi";
b) parte spesa:
variazione in diminuzione in termini di competenza:
cap. 69000 "Fondo globale per il finanziamento di spese
correnti"
anno 1998 lire 11.000.000.000
anno 1999 lire 11.000.000.000
anno 2000 lire 11.000.000.000
variazione in diminuzione in termini di cassa:
cap. 69440 "Fondo di riserva di cassa"
anno 1998 lire 3.700.000.000
variazioni in aumento in termini di competenza e per l'anno 1998
anche in termini di cassa:
programma regionale: 1.2.1.
Codificazione: 1.1.1.2.1.2.4.3.
Cap. 30800 (di nuova istituzione)
"Spese per il personale del Corpo valdostano dei vigili del
fuoco - Stipendi ed altri assegni fissi"
anno 1998 lire 2.250.000.000
anno 1999 lire 7.130.000.000
anno 2000 lire 7.130.000.000
programma regionale: 1.2.1.
Codificazione: 1.1.1.2.2.2.4.3.
Cap. 30801 (di nuova istituzione)
"Spese per il personale del Corpo valdostano dei vigili del
fuoco - Contributi diversi a carico dell'ente"
anno 1998 lire 930.000.000
anno 1999 lire 3.000.000.000
anno 2000 lire 3.000.000.000
programma regionale: 1.2.1.
Codificazione: 1.1.1.2.1.2.4.3.
Cap. 30810 (di nuova istituzione)
"Spese per l'attribuzione di indennità e di salario di risultato
al personale del Corpo valdostano dei vigili del fuoco"
anno 1998 lire 30.000.000
anno 1999 lire 70.000.000
anno 2000 lire 70.000.000
programma regionale 1.2.1.
Codificazione 1.1.1.2.1.2.4.3.
Cap. 30815 (di nuova istituzione) "Compensi per lavoro
straordinario al personale del Corpo valdostano dei vigili del
fuoco"
anno 1998 lire 10.000.000
anno 1999 lire 20.000.000
anno 2000 lire 20.000.000
programma regionale: 1.2.1.
Codificazione: 1.1.1.4.1.2.4.3.
Cap. 30820 (di nuova istituzione) "Indennità di trasferta al
personale del Corpo valdostano dei vigili del fuoco"
anno 1998 lire 130.000.000
anno 1999 lire 130.000.000
anno 2000 lire 130.000.000
programma regionale: 1.3.1.
Codificazione: 1.1.1.4.1.2.4.3.
Cap. 33200 (di nuova istituzione)
"Spese di funzionamento della caserma e dei relativi servizi del
Corpo valdostano dei vigili del fuoco"
anno 1998 lire 50.000.000
anno 1999 lire 100.000.000
anno 2000 lire 100.000.000
programma regionale: 1.3.1.
Codificazione: 1.1.1.4.3.2.4.3.
Cap. 33220 (di nuova istituzione)
"Spese per il funzionamento del Corpo valdostano dei vigili del
fuoco, ivi compresi l'acquisto e il rinnovo delle attrezzature e le
forniture di servizi e di materiali di consumo"
anno 1998 lire 250.000.000
anno 1999 lire 500.000.000
anno 2000 lire 500.000.000
programma regionale: 1.3.1.
Codificazione: 1.1.1.4.1.2.4.3.
Cap. 33230 (di nuova istituzione)
"Spese per la manutenzione ordinaria e straordinaria della
caserma del Corpo valdostano dei vigili del fuoco"
anno 1998 lire 50.000.000
anno 1999 lire 50.000.000
anno 2000 lire 50.000.000
variazione in aumento in termini di competenza:
cap. 69145 "Rimborso allo Stato di spese correnti sostenute per
conto della Regione per funzioni non ancora trasferite"
anno 1998 lire 7.300.000.000 .
2. Limitatamente all'anno 1998, la Giunta regionale è
autorizzata a ridefinire con proprio provvedimento, nei limiti
della spesa complessiva, lo stanziamento dei capitoli di spesa di
cui al presente articolo secondo le necessità, in relazione ai
tempi di applicazione della presente legge.
Allegati A e B
(... omissis...)
Président La parole au Conseiller rapporteur, Rini.
Rini (UV) La materia dei servizi antincendio è di esclusiva
competenza legislativa della Regione in virtù dell'articolo 2 dello
Statuto speciale di autonomia. Per quanto riguarda il Corpo
volontario con legge n. 37/88 la Regione ha già predisposto alla
disciplina dei servizi, mentre per i Vigili del Fuoco
professionisti per i quali dall'emanazione della legge n. 537/93 i
costi di funzionamento dei servizi sono a carico della Regione si
sta provvedendo con questo disegno di legge, il cui iter è
cominciato già nel ?94. All'epoca il Presidente della Giunta
regionale ha istituito un gruppo di lavoro con il compito di
predisporre un disegno di legge che disciplinasse i servizi e
predisponesse il trasferimento del Corpo nazionale, operante sul
territorio valdostano, alle dipendenze della Regione. Il gruppo di
lavoro concludeva la sua attività e presentava un primo elaborato a
dicembre del ?94, elaborato che necessitava di modifiche che
tenessero in considerazione quanto previsto dalla legge n.
45/95.
Da quel momento è ripartito il confronto, che ha portato
all'elaborazione del testo che oggi stiamo per esaminare. Nella
prima parte del testo si prevedono le norme di istituzione e di
organizzazione dei servizi antincendio. In particolare si evidenzia
il ruolo del Corpo valdostano dei Vigili del Fuoco, considerato
componente fondamentale e struttura operativa della Protezione
civile, con competenze nell'estinzione degli incendi, nel soccorso
in occasione di improvvisa o minacciante rovina di edifici, in
occasione di frane, piene, alluvioni e calamità naturali, nella
rimozione di ostacoli che intralcino la circolazione stradale, e in
generale in tutti i casi in cui l'intervento può essere utile alla
salvezza di persone e cose e in quelli previsti dalle leggi e dai
regolamenti vigenti.
Il disegno di legge prevede l'istituzione di un unico Corpo dei
Vigili del Fuoco, che comprende il personale professionista che
stiamo per disciplinare e quello volontario, per il quale già
esiste la legge regionale di regolamentazione.
A questo proposito vorrei sottolineare che attualmente, come in
passato, i professionisti e i volontari hanno sempre collaborato
proficuamente con grande professionalità, garantendo al cittadino
un servizio affidabile e sicuro. Sono certo che anche in futuro,
insieme al Servizio antincendio boschivi, continueranno la loro
collaborazione ed opereranno in armonia e unitariamente per la
salvaguardia del territorio e la tranquillità della
popolazione.
Il disegno di legge prevede poi l'istituzione di una commissione
tecnica per la prevenzione degli incendi, stabilendone la
composizione e i compiti.
Uno specifico capo disciplina il trasferimento e
l'immatricolazione dei veicoli, e prevede l'assicurazione contro
gli infortuni accaduti in servizio, prevedendo la possibilità di
impiego del Corpo valdostano anche per calamità fuori dal
territorio regionale.
Per quanto concerne l'organico, si prevede che ricalchi quello
previsto dall'ordinamento statale, con collocazione nel ruolo unico
regionale, prevedendo un'ulteriore dotazione per la costituzione
del distaccamento della bassa Valle.
I profili professionali comprenderanno l'area operativa tecnica
e l'area amministrativa contabile.
Per quanto concerne l'allineamento dei profili statali con le
qualifiche regionali, essendoci alcune difficoltà circa un preciso
allineamento, si è deciso in accordo con le Organizzazioni
sindacali di rinviare la soluzione in occasione della revisione
dell'ordinamento professionale, previsto dal costituendo comparto
unico.
Vengono fissate le forme di reclutamento, prevedendo
l'obbligatorietà dei corsi di formazione specifici, che saranno a
carico della Regione. Nella prima attuazione della presente legge
il personale del Corpo nazionale del comando della Valle d'Aosta è
trasferito a domanda, con decorrenza giuridica ed economica dal
primo giorno del mese successivo al provvedimento di trasferimento,
nell'organico del personale professionista del Corpo valdostano,
con l'attribuzione delle qualifiche funzionali corrispondenti ai
profili professionali rivestiti nel Corpo nazionale sulla base
delle corrispondenze stabilite nell'allegato B del presente disegno
di legge.
Il personale trasferito conserverà l'anzianità giuridica
maturata presso l'ente di provenienza e potrà optare per il
trasferimento entro 120 giorni dall'entrata in vigore della legge.
Il trasferimento si applica con le stesse disposizioni anche per il
personale che attualmente risulta in servizio presso altre sedi,
purché sia stato assegnato per un periodo di almeno cinque anni al
comando della Valle d'Aosta.
Per il personale che per esigenze personali non intenda
transitare nel Corpo valdostano, è prevista la possibilità di
chiedere il comando presso la Regione, onde evitare di pregiudicare
situazioni personali, familiari e di servizio. A tal fine
l'Amministrazione si è impegnata a concordare con gli organi
centrali dello Stato le modalità e i tempi, come fra l'altro era
già avvenuto in occasione del trasferimento alla Regione del
personale del Corpo forestale dello Stato.
Per quanto concerne il trattamento economico, al personale
trasferito verrà attributo il trattamento corrispondente alla
qualifica funzionale regionale, mantenendo l'anzianità economica
maturata nell'ente di provenienza.
In attesa della contrattazione collettiva regionale per quanto
riguarda l'indennità di rischio notturna e festiva, verranno
mantenuti gli stessi compensi previsti nell'ordinamento
statale.
Le norme transitorie prevedono l'emanazione entro un anno
dall'entrata in vigore della legge di un regolamento che disciplini
la frequenza ai corsi di specializzazione, gli accertamenti
dell'idoneità psicofisica, l'organizzazione e la fruizione del
servizio di mensa del gruppo sportivo, le dotazioni di automezzi,
di materiali e di vestiario, gli incarichi particolari.
Per concludere, viene disciplinato il passaggio delle funzioni,
dei beni e di versamento dei contributi assicurativi.
Dopo questa sommaria illustrazione vorrei aggiungere alcune
osservazioni. Credo che noi tutti, compresi i Vigili del Fuoco,
siamo più che convinti e favorevoli alla regionalizzazione
effettiva del Corpo, che dal ?93 è fra l'altro a totale carico
regionale, con una spesa di funzionamento di circa 10-11 miliardi
annuali.
Come ho già ricordato, è dal ?94 che un gruppo di lavoro sta
elaborando il testo di legge che nella sua prima stesura sembra che
accontentasse sia i Vigili che le Organizzazioni sindacali. Con la
stesura del secondo testo, che ha comunque visto la partecipazione
delle Organizzazioni sindacali, quindi dei rappresentanti di
categoria, sono emerse le prime richieste di modifica alla bozza di
legge. La bozza, dopo l'approvazione della Giunta, è poi passata
all'esame delle Commissioni consiliari permanenti, che hanno deciso
di sentire tutte le parti in causa. Abbiamo potuto constatare che,
con la firma di un protocollo d'intesa sottoscritto dalle
Organizzazioni sindacali, molte delle richieste avanzate con le
debite mediazioni sono state accolte; altre sono state recepite
dalle commissioni che hanno provveduto ad emendare la legge in
alcuni punti, attribuendo ai professionisti il coordinamento degli
interventi operativi e l'attività di formazione e aggiornamento in
caso di attività congiunta con il Corpo valdostano dei Vigili del
Fuoco volontari, abrogando il comma 5 dell'articolo 50 e prevedendo
che l'indennità di rischio notturna e festiva, prevista con la
stipula del primo contratto collettivo regionale decorra dalla data
di inquadramento nel ruolo unico regionale.
Alcune richieste non sono state accolte, ma credo che su alcuni
punti i Vigili siano disposti a cedere pur di concludere e
regionalizzare il Corpo, in quanto gli stessi hanno sempre
dichiarato di essere più che favorevoli al passaggio nel Corpo
regionale, pur di non rimetterci economicamente. Se per le nuove
leve sembra che il problema non si ponga, per quelli con maggiore
anzianità lavorativa esiste il fondato pericolo di rimetterci dei
soldi al momento della pensione. È pur vero che è prevista la
possibilità di restare in Valle in posizione di comando, ma se gran
parte dei Vigili facesse questa scelta, penso che la legge non
adempirebbe che in minima parte allo scopo che si prefigge.
In commissione permanente abbiamo votato a favore di questa
legge con grande senso di responsabilità, senza demagogia, pur
consapevoli che non tutte le richieste pervenute hanno avuto
soluzione, e anche per far sì che questo provvedimento legislativo
abbia potuto continuare il suo iter e approdare in quest'aula dove
alcune migliorie potranno ancora essere apportate.
Per venire incontro soprattutto ai Vigili con maggiore anzianità
di servizio e per i quali abbiamo appurato che ci rimetteranno sul
trattamento pensionistico, presenterò anche a nome dei colleghi
della II Commissione un emendamento che se approvato permetterà
loro di optare per il passaggio al Corpo volontario in un secondo
tempo, dopo la sottoscrizione del primo contratto collettivo
regionale, per evitare che debbano fare un salto nel buio e possano
decidere su dei dati certi. L'emendamento che presento, aggiunge
all'articolo 49 il comma 3 bis che recita: "La Giunta è autorizzata
a riaprire i termini di cui al comma 3 dell'articolo 49 entro 30
giorni dalla sottoscrizione del primo contratto collettivo
regionale, fissando il termine entro il quale il personale del
Corpo nazionale dei Vigili del Fuoco del comando della Valle
d'Aosta dovrà esercitare l'opzione per il trasferimento
nell'organico del personale professionista del Corpo valdostano dei
Vigili del Fuoco". Al comma 3 dell'articolo 49 sostituiamo i 120
giorni con 180 giorni.
Per risolvere poi il problema del trattamento pensionistico
presenterò, a nome dei colleghi della II Commissione e del
Presidente della Giunta, un ordine del giorno che, se accettato,
impegnerà la Giunta a prendere gli opportuni contatti con gli
organi e gli enti statali competenti, al fine di salvaguardare per
il personale di cui trattasi le percentuali di rendimento utili
agli effetti del trattamento pensionistico maturato all'atto del
trasferimento nel ruolo unico regionale, presso l'ordinamento
previdenziale di provenienza.
Ordine del giorno
Il Consiglio regionale della Valle d'Aosta
Preso atto che la materia concernente i regimi previdenziali è
stata oggetto di riforma economico-sociale della Repubblica;
Preso, altresì atto, che la Regione non può con propria
disciplina regolare il sistema previdenziale pubblico obbligatorio
degli Enti costituiti a livello nazionale, ed in particolare
dell'INPDAP, ente previdenziale presso cui è iscritto il personale
regionale;
Accertato che, in sede di emanazione della disciplina istitutiva
dei Servizi antincendi della Regione Valle d'Aosta, sono sorte
problematiche in merito alla salvaguardia delle posizioni
previdenziali acquisite dal personale statale che dovrà transitare
nel ruolo unico regionale;
Impegna
la Giunta regionale a prendere gli opportuni contatti con gli
Organi e gli Enti statali competenti al fine di salvaguardare, per
il personale di cui trattasi, le percentuali di rendimento utile
agli effetti del trattamento pensionistico maturato, all'atto del
trasferimento nel ruolo unico regionale, presso l'ordinamento
previdenziale di provenienza.
Président La discussion générale est ouverte.
La parole au Conseiller Parisi.
Parisi (Aut) Credo che potrei iniziare il mio brevissimo
intervento facendo riferimento alla relazione che ha fatto il
Consigliere Rini, e potrei finire come si finisce con le favole:
"... e tutti vissero felici e contenti", perché a sentire la
relazione del Consigliere Rini sembra che tutti non aspettassero
altro che l'approvazione di questo disegno di legge. Invece la
realtà, caro Consigliere Rini, è diversa!
Innanzitutto, secondo noi, questo disegno di legge giunge fuori
tempo massimo e senza aver avuto il necessario e approfondito
esame, e questo certamente non per cattiva volontà dei Consiglieri
presenti in quest'aula e neanche di coloro che fanno parte della II
Commissione, ma perché, come è avvenuto per altri provvedimenti,
tanto per citarne qualcuno, la legge n. 45, la legge sulle
autonomie locali, ed altre che forse andremo a discutere, la Giunta
regionale è andata avanti come un carro armato, senza minimamente
tener conto di quelle che erano le giuste rivendicazioni o
osservazioni che venivano avanti dai rappresentanti dei Vigili del
Fuoco.
Vi sono stati in questi ultimi giorni dei momenti di grande
tensione all'interno della stessa maggioranza e addirittura
all'interno della stessa Union Valdôtaine, tant'è che la votazione
in II Commissione, dopo innumerevoli rinvii, caro Consigliere Rini,
è stata votata soltanto dai Consiglieri dell'Union Valdôtaine,
perché il rappresentante dei Verdi ed il sottoscritto non hanno
partecipato alla votazione. Questo perché nel momento in cui si è
tentato di aprire un confronto pacato, costruttivo, tale da cercare
di apportare quegli emendamenti migliorativi del testo di legge, è
stato detto ancora una volta no.
Ma perché, Presidente - mi rivolgo al Presidente della Giunta -,
ancora una volta ha voluto andare avanti con la forza dei numeri e
con la convinzione che posso, voglio e comando siano poi alla fine
le soluzioni migliori?
Ieri, Presidente, sono stati i dipendenti regionali e le scuole
a protestare, oggi sono i Vigili del Fuoco, domani probabilmente
saranno i dipendenti delle autonomie locali o gli enti locali,
l'altro ieri sono stati i segretari. Ma lei e la sua Giunta,
domando, vi sentite veramente così forti da ritenere che si possa
operare rimanendo completamente insensibili alle istanze che
provengono dai vari settori della società valdostana? Ancora una
volta ci troviamo a discutere di un disegno di legge che i soggetti
interessati non hanno richiesto e che sono costretti a subire senza
avere la possibilità di incidere sulle scelte che altri,
caparbiamente, ritengono di dover assumere.
Siamo convinti che forse sarebbe stato meglio rinviare
l'approvazione di questo disegno di legge anche perché in tal modo
si avrebbe avuto la possibilità di avere maggiori elementi di
giudizio legati ai provvedimenti in corso a livello
governativo.
Riteniamo che questo Corpo andava regionalizzato, e siamo
d'accordo con quanto diceva il Consigliere Rini, perché questa è
stata una battaglia portata avanti con convinzione nel confronto
con il Governo per una piena e più completa attuazione dello
Statuto speciale. Però, come abbiamo più volte sostenuto, tutto
questo poteva avvenire in tempi e modi diversi senza creare lo
stato di tensione e di malessere nel Corpo dei Vigili del
Fuoco.
Président La parole au Conseiller Lanièce.
Lanièce (Aut) Anche il mio intervento sarà breve per dare
maggior spazio al collega Viérin, che entrerà nel merito del
disegno di legge.
Questa legislatura si chiude all'insegna dell'incomunicabilità
fra maggioranza e opposizione, ma - fatto ancora più grave - fra la
stessa maggioranza e molte parti sociali ed economiche che
compongono la società valdostana. Sulle cause di questo fenomeno
abbiamo già discusso in altri interventi riguardanti i disegni di
legge che oggi sono stati portati all'attenzione del Consiglio.
Resta dunque adesso una realtà, quella della legge di cui stiamo
discutendo, la quale - essendo calata dall'alto - non ha per ora
tenuto conto delle legittime richieste avanzate dai Vigili del
Fuoco. I Vigili non hanno mai detto di no alla regionalizzazione
del Corpo, bensì hanno avanzato alcune proposte di natura
organizzativa ed economica che avrebbero potuto e dovrebbero
costituire elemento interessante di confronto e di discussione
anche forse fra la stessa maggioranza regionale. Fino ad oggi
invece ciò non è accaduto. Valutazioni serie come quelle inerenti
alla diversa rendita pensionistica scaturente dal nuovo contratto
regionale, oppure quella sull'omogeneità del Servizio di soccorso
che il coordinamento dell'attività fra i volontari e i
professionisti comporterebbe con conseguente miglioramento delle
prestazioni dei Vigili, sono state probabilmente ritenute poco
degne di attenzione dagli estensori di questo disegno di legge,
preoccupati maggiormente, a quanto pare, di far sì che
l'assorbimento alla Regione del Corpo statale dei Vigili del Fuoco
avvenisse nel modo più rapido e perentorio possibile, senza tener
conto delle richieste e delle proposte fatte da chi in questo Corpo
lavora quotidianamente, spendendo la sua vita a servizio della
comunità valdostana. Così come non sono state ascoltate le proposte
circa il nuovo orario di lavoro, il passaggio di qualifica
funzionale e la questione, non meno importante, delle maggiorazioni
orarie.
Questo atteggiamento così sufficiente mi pare ancora più grave,
trattandosi non di una qualunque associazione filantropica, ma
niente meno che dei Vigili del Fuoco. Ora, tenuto conto che questa
legge non è nata per un confronto polemico fra maggioranza e
opposizione, ma si rivolge espressamente a un servizio di prima
utilità qual è quello dei Vigili del Fuoco, credo che invece di
bollare le loro richieste come nient'altro che un'operazione
facilmente strumentalizzabile da parte dell'opposizione e quindi
riducendo il tutto a un piano politico, il Governo regionale
farebbe meglio ad adoperarsi affinché questo problema e quello
dell'adeguamento del soccorso a sistemi più moderni ed efficienti
non vadano a inficiare maggiormente l'operato dei Vigili del Fuoco,
i quali hanno sempre e comunque come primo obiettivo l'interesse
dell'incolumità della popolazione valdostana.
Vorrei che tale interesse stesse anche a cuore di questa Giunta,
quindi mi auguro che il dibattito su questa legge possa essere
produttivo e proficuo, al punto tale di poter far sì che alcune
delle istanze presentate dai Vigili del Fuoco possano venire
raccolte.
Staremo a verificare gli emendamenti presentati dal Consigliere
Rini e l'unica cosa che vorrei dire, prima di lasciare la parola al
Consigliere Viérin, è che per quanto riguarda l'ordine del giorno
che verrà presentato, non vorremmo che lo stesso facesse la fine di
un altro ordine del giorno, votato all'unanimità da questo
Consiglio, che riguardava il gruppo di lavoro che doveva portare lo
studio di fattibilità del nuovo ospedale. Mi ricordo che
quell'ordine del giorno fu votato all'unanimità e poi, poco tempo
fa, il sottoscritto, assieme al collega Dujany, ha presentato
un'interrogazione per chiedere a che punto stava l'applicazione di
quell'ordine del giorno. Come tutti sapete, quell'ordine del giorno
non è mai stato applicato.
Président La parole au Conseiller Borre.
Borre (UV) Una volta si assisteva a questo copione al momento
dell'approvazione del bilancio, quando c'era la maggioranza
schierata da una parte e l'opposizione dall'altra, che doveva per
forza criticare il bilancio perché questo faceva parte
dell'opposizione.
Però, Consigliere Parisi, quando si vuol fare della
strumentalizzazione la si faccia con dei dati precisi, perché non
ho sentito i segretari protestare, non ho visto altra gente che ha
interesse a questa legge venire qui a reclamare. Gli stessi Vigili
del Fuoco, che ho avuto il piacere di sentirli alla televisione,
hanno avuto un tono estremamente pacato, hanno avuto la pazienza di
stare tutto il giorno, oggi, qui, ad aspettare l'approvazione di
questa legge, perché sono sicuro che la regionalizzazione - come
del resto diceva anche lei - fa piacere all'Amministrazione
regionale e ai Vigili stessi.
Pertanto bisognerebbe tenere presente due momenti: l'importanza
politica di questa legge, il fatto di regionalizzare un Corpo,
quindi di avere a disposizione i Vigili, la cui competenza è della
Regione valdostana, la possibilità di creare un distaccamento,
quindi 28 nuovi Vigili nella bassa Valle e permettere così una
migliore e più efficace tutela del territorio per quanto riguarda
le loro competenze. E non meno importante è il rientro di 15 Vigili
che per dare seguito alla loro promozione, quindi trovare la
collocazione, hanno dovuto uscire dai confini della Valle
d'Aosta.
Inoltre la Giunta ha presentato alle commissioni una legge che
teneva fin dall'inizio conto dell'aspetto salariale, dicendo che
comunque non avrebbero percepito meno di quello che era lo
stipendio dello Stato, anzi alcuni aumenti ci sarebbero stati
passando alla Regione. Per quelli che già erano avanti
nell'anzianità di lavoro e quindi con una perdita pensionistica,
veniva offerta l'opzione di rimanere con i trattamenti dello Stato,
però con il comando in Valle d'Aosta, ed è un fatto di notevole
rilievo, è un qualcosa che poteva correre anche il rischio, se
rimandato a settembre, di saltare, perché non sappiamo quali sono
le risposte che ci darà il Governo oggi, domani o dopodomani.
E poi c'era il coordinamento fra i due corpi, il Corpo dei
volontari e quello dei Vigili effettivi, che è stato riconosciuto
essere un momento importante, quindi demandato ai Vigili effettivi
non solo nel momento dell'intervento, ma anche per la formazione,
quindi anche per i corsi di aggiornamento.
Per quanto riguarda il lavoro delle commissioni, si dice che
quando le commissioni si riuniscono troppo diventano pesanti,
quando invece non si riuniscono non danno risposte e non permettono
ai consiglieri di approfondire il tema, comunque i consiglieri
dell'Union non avevano approfondito bene tutta la tematica e lo
hanno potuto fare con diverse riunioni della commissione. Ci
dispiace che nell'ultima riunione un intervento un po' sanguigno
del sottoscritto abbia fatto sì che solo 4 consiglieri dell'Union
rimanessero presenti al momento della decisione, di questo me ne
scuso, ma non è la prima volta che si verificano dei battibecchi e
ci si lascia magari nel momento delle decisioni. Però
l'approfondimento ha permesso ai Consiglieri dell'Union di
raggiungere un obiettivo importante, che è quello dell'ordine del
giorno che prevede l'intervento presso l'ente pensionistico per
mantenere lo stesso sistema pensionistico a coloro che, pur
passando alla Regione, hanno gli ultimi anni prima di andare in
pensione. Quindi non è un ordine del giorno che rimarrà nel
cassetto e comunque è l'impegno che si è presa la Giunta e che mi
auguro prenda anche questa maggioranza.
Il secondo emendamento, che è quello di concedere anziché 120
giorni, 180 giorni prima di fare la scelta, e per chi non l'avesse
fatta ancora nei 180 giorni la Giunta è autorizzata a prolungare i
termini fino a 30 giorni dopo la firma del contratto, vuole
garantire ai Vigili di poter scegliere con piena cognizione il loro
trattamento.
Président La parole au Conseiller Viérin Marco.
Viérin M. (Aut) Abbiamo appena adesso ricevuto l'ordine del
giorno e gli emendamenti proposti dalla maggioranza, quindi ci
riserviamo di verificarli in senso sostanziale per dare un nostro
giudizio.
Tornando all'argomento in senso complessivo, il collega Parisi è
stato molto chiaro, Consigliere Borre, toccando anche alcuni
aspetti che non facevano piacere, ma che bisogna anche toccare.
Anche noi siamo convinti della necessità di regionalizzare, ma
contestiamo il metodo e questo devi permettercelo! Viviamo in
democrazia - spero - quindi mi sembra giusto dire quello che non
va, altrimenti se veniamo qui a dire che tutto va bene, faremmo un
discorso quasi demagogico, e io rovescio il concetto che prima
dicevi tu. È un fatto doveroso che noi abbiamo questa posizione e
dobbiamo mantenere questa posizione anche perché, dopo aver letto
in maniera veloce l'ordine del giorno, che affronterò alla fine del
mio intervento, non vedo che ci sia tanta chiarezza, quella
chiarezza che tu menzionavi nel tuo intervento.
Ma veniamo al discorso sostanziale. Rimangono tre problemi sul
tappeto, lo sa il Consigliere Borre, lo sa la maggioranza, lo sa
l'Union Valdôtaine: il primo è il problema pensionistico, che
senz'altro quest'ordine del giorno non riuscirà a toccare più di
tanto perché, come diceva Lanièce, abbiamo vissuto altre esperienze
di ordini del giorno ed è quel palliativo per cercare di calmare la
gente, per dare un "contentino", che poi contentino non è perché
alla fine si risolverà con un nulla di fatto, purtroppo! Fra
l'altro è bene essere onesti anche con i Vigili, l'ordine del
giorno ha valore finché c'è questa decima legislatura, ed è quello
che ha detto al collega Marguerettaz qualcuno della maggioranza.
Perché non si possono dire in certi momenti certe cose, e in altri
momenti quando conviene altre cose, quindi dobbiamo dire che
l'ordine del giorno ha validità ancora per un mese e mezzo, due
mesi, pertanto un emendamento che da subito presenteremo sarà
quello di aggiungere nel deliberato del documento: "riferendo
l'esito di tali contatti ai Capigruppo entro trenta giorni da
oggi", altrimenti se non mettiamo una data, continuiamo a prendere
in giro la gente!
Perché dico questo? Noi abbiamo l'ordine del giorno sotto mano,
probabilmente chi ci ascolta non lo ha ancora ricevuto, ma l'ordine
del giorno impegna la Giunta a prendere gli opportuni contatti con
gli organi e gli enti statali competenti, al fine di salvaguardare
per il personale di cui trattasi le percentuali di riferimento
utili agli effetti del trattamento pensionistico maturato all'atto
del trasferimento in ruolo regionale, eccetera. Questo cosa vuol
dire? Prendere contatto vuol dire, sì, rispettare l'ordine del
giorno nel senso che si è andati a Roma e si è preso contatto;
vorremmo anche che i frutti sperabili di questi contatti vengano
riportati alla Conferenza dei Capigruppo almeno in questa decima
legislatura, quindi pensiamo di non chiedere niente di particolare
se chiediamo che quest'informazione ai Capigruppo avvenga entro
trenta giorni.
Il secondo aspetto che abbiamo sul tappeto è il discorso dei
passaggi interni che non è stato toccato; è una richiesta che i
Vigili hanno formulato in maniera molto pacata e faccio riferimento
in particolare all'articolo 50, di cui la commissione ha abrogato
il comma 5. Lo ha abrogato non potendolo mantenere in piedi, in
quanto tale comma prevedeva che il posto in organico del profilo
professionale di Ispettore antincendio, rimasto vacante dopo il
trasferimento alla Regione di cui all'articolo 49, sia ricoperto
nella prima applicazione della presente legge dal personale del
Corpo valdostano. È chiaro che la commissione ha dovuto abrogare il
comma 5, altrimenti mi si doveva spiegare come si faceva ad
accettare la richiesta dei Vigili per i 13 posti vacanti in pianta
organica dei caporeparto. Anche perché su questo argomento si
chiedeva solo che in questa prima applicazione della legge si
potesse, come peraltro avviene già in campo nazionale, previo corso
di riqualificazione coprire questi 13 posti vacanti facendo il
passaggio da caposquadra a caporeparto.
Ma la cosa più assurda è che proprio su questo argomento i 13
posti sono vacanti e noi abbiamo 20 caposquadra in esubero, di cui
13 svolgono già da tempo le mansioni di caporeparto; quindi si
chiedeva solo di mantenere in prima applicazione questa
possibilità, quello che avviene per le altre regioni d'Italia. Di
questo non si è accennato, non ci sono emendamenti, ne presenteremo
noi uno al riguardo, ma questa è la situazione, Borre, e ne sei
perfettamente a conoscenza!
L'articolo 54 - ed è il terzo problema che rimane sul tappeto -
è il riconoscimento dell'indennità notturna e festiva come per
tutti i dipendenti regionali, e non rimandare il tutto alla
contrattazione del primo contratto collettivo regionale, come
invece prevede il disegno di legge, anche se con un emendamento
della commissione si è prevista la retroattività. Però bisogna
capire, colleghi, che la retroattività non è basata su un valore
certo che oggi percepiscono gli altri dipendenti regionali
sull'indennità del festivo e del notturno, ma sarà basata su
quell'importo che si arriverà a contrattare fra alcuni mesi o
quello che sarà per queste ore di lavoro notturno o festivo. Faccio
un esempio chiaro: oggi i Vigili del Fuoco a livello nazionale
percepiscono circa 2.000 lire all'ora per le ore di straordinario
notturno o festivo; un dipendente regionale percepisce circa 12.000
lire all'ora, se un domani la contrattazione arriva a determinare
8.000 lire, io la retroattività la pago su 8.000 e non su 12.000.
Allora si deve spiegare come mai in questo disegno di legge, dove
vogliamo creare una regionalizzazione del Corpo, per il discorso
pensionistico garantiamo che prenderemo dei contatti, però, come
d'altronde è vero, abbiamo pochissime competenze perché la Cassa di
Previdenza è gestita ancora dallo Stato. Quindi bisogna essere
onesti su questo.
D'altra parte non possiamo neanche pretendere di dire che su
quello che conviene alla Regione si applicano le norme dello Stato.
Allora qui non ci capiamo, o applichiamo sempre le norme dello
Stato, oppure applichiamo le norme della Regione. Se vogliamo per
il discorso previdenziale applicare le norme della Regione, i
Vigili hanno solo chiesto di applicare anche per l'indennità quello
che si applica in Regione e su questo c'era un accordo, Borre, ma
non si è voluto chiudere l'accordo in quel senso.
È tutto vero, il Presidente della Giunta è venuto in
commissione, ha detto che c'è una spesa di 1 miliardo in più,
quindi bisogna toglierla a qualcun altro; questo è un discorso di
contrattazione collettiva, concordo con il Presidente della Giunta,
ma quando ci sono degli avanzi di amministrazione e delle
variazioni di bilancio come quelli che abbiamo, presumo che questi
denari si possano trovare.
La situazione paradossale che è venuta fuori è di questo tipo:
siamo d'accordo a fare il discorso della regionalizzazione; da una
parte chiediamo di rimetterci sul discorso pensionistico, portando
un ordine del giorno che ha il valore che tutti sappiamo, e
dall'altra parte diciamo che, dopo che avremo fatto la
regionalizzazione, dovranno aspettare la contrattazione regionale
per sapere quanto percepiranno per l'indennità di notturno e di
festivo. Questa mi sembra una situazione anacronistica e proprio
per questa motivazione presenteremo degli emendamenti, che consegno
alla Presidenza; presenteremo anche l'emendamento per quello che
riguarda l'ordine del giorno che come ho detto prima non ha niente
di particolare perché è un ordine del giorno che voteremo anche noi
senza nessun problema; chiediamo solo che sull'ordine del giorno
venga fissata una data per i motivi che ho appena detto.
Ritengo che su alcuni argomenti ci debba essere anche qualcun
altro che intervenga e dica la sua, non si pretende di avere la
ragione in tasca, pertanto il confronto è sempre importante per
ottenere il miglior risultato.
Valuteremo rispetto al dibattito che emergerà in questa sala
come comportarci sulla votazione di questo disegno di legge.
Président La parole au Conseiller Chiarello.
Chiarello (RC) Lasciatemi premettere una cosa: quando vedo tutti
quei Vigili del Fuoco mi vengono in mente le trattative in
fabbrica, dove, caso strano, i contratti si firmavano sempre alle
quattro del mattino e si diceva sempre che ci prendevano per
stanchezza, per cui quei contratti si firmavano sempre al ribasso.
Mi viene in mente quello perché come delegato ho passato diverse
notti in bianco all'Unione industriali di Ivrea.
Un aspetto che non è stato toccato, probabilmente perché in
campagna elettorale non si vuole toccare, o perché qualcuno se ne è
dimenticato... io ho partecipato alla commissione quando ho potuto,
ma vi ho partecipato quando c'erano i partecipanti dei Vigili del
Fuoco e dei Sindacalisti, e se facciamo una legge sui Vigili del
Fuoco per la nostra Regione, cioè se passiamo i Vigili
professionisti in forza alla Regione, mi chiedo perché i due Corpi
non vengano coordinati dallo stesso comandante. È stata una cosa
che è stata richiesta diverse volte, sono state anche portate le
pezze giustificative. Non penso di andare contro i volontari quando
dico che il coordinatore regionale dovrebbe essere un coordinatore
responsabile dei professionisti e dei volontari, anche perché così
la struttura dei Vigili del Fuoco regionale funzionerebbe con più
efficienza, pur con questo volendo riconoscere la validità dei
Corpi volontari nei paesi. Io vorrei solo che le cose fossero
coordinate e che non ci fossero degli attriti fra un Corpo e
l'altro, del voler arrivare per primi a tutti i costi e alla fine
invece di funzionare per il meglio per questa Regione, di avere
degli interventi ritardati o qualcosa che non funziona. Ad esempio,
per tenere i corsi regionali ai Vigili del Fuoco volontari sono
stati presi degli esperti del Trentino, mentre gli esperti sono qui
in Valle d'Aosta e potevano già iniziare a collaborare
fattivamente. Proprio queste cose mi fanno pensare che c'è bisogno
di una collaborazione e di una mente pensante sola; proprio perché
funzionano bene i due settori legati alla Protezione civile,
ritengo che questa sia una delle cose qualificanti quando si fa una
legge sui Vigili del Fuoco, che devono essere volontari e
professionisti, ma con una sola testa pensante!
Ho condiviso abbastanza l'ultima cosa che ha detto Marco Viérin,
cioè quando si vuole perdere i benefici statali da una parte, si
devono acquisire i benefici regionali dall'altra. Allora si perdono
probabilmente dei diritti alla pensione, però si devono poi
contrattare e ricontrattare - speriamo non di notte - i nuovi
listini orari per lo straordinario e il festivo. E poi i tempi che
sono previsti in questa legge per la decisione di passaggio al
Corpo regionale sono abbastanza ristretti. Non è mica detto che in
quel periodo venga approvato il contratto, non c'è scritto. Adesso
Borre, dopo le varie discussioni in commissione, perché anche qui
non si può dire che non si è discusso, pensandoci bene e
probabilmente anche vedendo la grossa partecipazione dei Vigili del
Fuoco che avevano già annunciato con loro documenti firmati che
erano tutti allineati su quelle posizioni - sicché già dai
documenti che avevamo mi sembrava che fossimo già al corrente di
quale fosse la posizione dei Vigili del Fuoco - adesso si è
ammorbidita la posizione, sono cose che erano già state dette in
commissione, ma che non sono passate. Già questo è un passo
avanti.
Ritengo che se verranno approvati sia l'emendamento che
presenterò sul comandante unico, sia i vari emendamenti di Borre e
di Marco Viérin, probabilmente questa legge diventerà più
accettabile e ne avranno un beneficio sia i Vigili del Fuoco che la
nostra Regione.
Président La parole au Conseiller Dujany.
Dujany (Aut) Devo anch'io riconoscere che la presenza dei Vigili
del Fuoco che ci ha accompagnato durante questi lavori di giornata,
di per sé rappresenta una condizione che tende a favorire un clima
di confronto positivo. Mi pare di sentire dai vari interventi una
disponibilità al confronto e la cosa mi porta quasi a dire che se
ci fosse più partecipazione e più attenzione del cittadino anche su
altre leggi, nel momento in cui queste ricadono su di lui magari in
modo meno diretto di quanto non possa essere questa, probabilmente
ci sarebbe maggiore cautela e maggiore attenzione in
quest'aula.
Nel momento in cui si riconosce ai Vigili del Fuoco lo stato
giuridico dei dipendenti regionali, così da inquadrarli nel ruolo
unico regionale, scelta di principio che condividiamo, non è poi
possibile marginalizzare però tale categoria rinnegando loro quanto
è ammesso per gli altri dipendenti regionali. Quindi mi auguro che
si possa affrontare questa discussione dei vari emendamenti che
sono stati presentati dagli Autonomisti e dalla stessa Giunta in un
clima di collaborazione e di rispetto, perché quello che mi
preoccupa è che queste persone non hanno manifestato nessuna
felicità a venire a far parte delle nostre istituzioni, anzi sono
profondamente, e lo hanno dimostrato in questi vari momenti di
turbolenza che hanno preceduto questa discussione consiliare,
preoccupati di venire a far parte dell'organizzazione regionale. E
questo non è certo un sintomo positivo il temere di venire a far
parte della casa regionale; ciò significa che questa casa non ha
saputo, perlomeno in alcune occasioni, presentare al cittadino un
volto umano, non arrogante e vicino allo stesso, rendendo molto
chiara la distinzione fra l'appartenenza allo Stato e
l'appartenenza alla Regione. E direi che stiamo vivendo un clima
sul piano generale che la comprensione di essere un istituto
diverso rispetto allo Stato diventa sempre più importante. Ci sono
stati trasmessi proprio oggi, non so se soltanto alla I Commissione
o anche a tutti i consiglieri, i lavori che stanno proseguendo in
Parlamento, che proseguono a quelli della Bicamerale, e abbiamo
visto tutti in quale direzione antifederalista si sta andando.
Stiamo vedendo tutti dove l'accordo D'Alema-Berlusconi ci sta
portando e l'articolo 55, ricorretto, prevede che la Repubblica è
costituita dai comuni, dalle province, dalle città metropolitane,
dalle regioni e dallo Stato. Questo è il grande passo avanti che
abbiamo tutti ricevuto davanti agli occhi, oltre ad altri
emendamenti di estrema pericolosità che stanno avvenendo a Roma e
che decisamente rappresentano una strada più sfavorevole rispetto
alla situazione istituzionale oggi.
Direi che questi fatti devono ancora renderci più chiaro che non
possiamo operare, se non vicino alla nostra gente. Cosa siamo se la
nostra comunità non è unita attorno alle nostre istituzioni? Ben
poca cosa. Per cui chiederei che si facesse luogo a una breve
sospensione dei lavori, in modo tale da iniziare da questo
argomento per attivare un confronto sereno, diretto alla tutela di
questa categoria e per confrontare anche gli emendamenti che sono
stati presentati da varie parti.
Président La parole au Conseiller Florio.
Florio (PVA-cU) La discussione su questo disegno di legge è
iniziata bene, non qui, ma in commissione, dall'inizio, da quando è
stata licenziata dalla Giunta, è iniziata bene con una serie di
audizioni con i rappresentanti sindacali, con dei rappresentanti
più diretti del Corpo dei Vigili professionisti; è andata avanti
così così ed è finita in II Commissione malamente. Il tutto perché
c'era in una parte consistente di questo Consiglio la volontà di
risolvere il problema dell'inquadramento unico del Corpo dei Vigili
del Fuoco professionisti in un modo che fosse meno penalizzante
possibile per gli stessi.
E qui devo dire, Consigliere Voyat, considerato che poco fa
siamo stati rimproverati di cercare solo il miele e mai la cera,
che noi nel corso di quella discussione non abbiamo cercato il
miele, ma il miele è stato cercato da qualcun altro, anche se poi
con grande fatica ha dovuto "reculer" e accontentarsi della cera.
Nel senso che io dissi in quelle lunghe riunioni di commissione,
nel corso delle quali si giungeva sempre a rinviare la decisione in
attesa di trovare una soluzione meno traumatica, dissi sempre che,
dopo aver tentato per la verità di cercare soluzioni intermedie fra
quella più radicale, presentata dalla Giunta, e quella che era
stata richiesta con forza dal Corpo professionista, andava trovata
una soluzione intermedia che contemperasse, da una parte,
l'esigenza pure condivisibile sostenuta in commissione dal
Presidente della Giunta, che non può non tener conto del problema
dell'inquadramento unico che credo tutti noi dobbiamo tener
presente, e nello stesso tempo però facesse sì che gran parte di
quell'anzianità maturata da parte del Corpo dei Vigili
professionisti non venisse depauperata alla fine di un periodo di
lavoro prestato talora per diversi decenni. Ma tant'è quella
soluzione non trovò le gambe per andare avanti e allora dissi che
non avrei mai presentato emendamenti relativi agli aspetti
salariali e normativi. E qui oggi vi confermo che non presenteremo
emendamenti di quel tipo, perché riconosciamo a questo tipo di
emendamenti la dignità che attiene ai rapporti diretti fra le
Organizzazioni sindacali e il datore di lavoro. Si tratta cioè di
un piano diverso, a nostro avviso, di quello che dobbiamo più
concretamente trattare qui dentro.
Mentre metteremo il dito e con forza su di un aspetto del quale
in commissione almeno coloro che non cercano mai il miele ma sempre
la cera non hanno neanche voluto sentir parlare, ed è il problema
del coordinamento del lavoro cui è chiamato il Corpo dei Vigili del
Fuoco professionista rispetto al lavoro cui sono chiamati coloro
che prestano volontariamente servizio presso i Vigili del Fuoco
volontari.
Mi richiamo ad alcuni degli interventi che sono stati fatti nel
corso dell'audizione in II Commissione; secondo noi è basilare per
una buona riuscita dell'intervento nella Regione avere una
disciplina unica, avere un comandante unico che ti dà le direttive
uniche, un'esercitazione unica, visto che riteniamo indispensabile
il Corpo volontario sul territorio, perché non è immaginabile che
qualsiasi tipo di intervento venga svolto dai Vigili del Fuoco
stanziale in Aosta. È indispensabile avere una disciplina unica,
una direttiva unica e sicuramente un'istruzione unica. Tutto questo
naturalmente, lo dico per inciso, ma così non fu nel corso
dell'audizione, senza che nessuno dei Vigili che ascoltammo né dei
rappresentanti delle Organizzazioni sindacali smentisse
l'importanza e la centralità dell'esistenza del Corpo dei Vigili
del Fuoco volontario.
Ma dirò di più. Attualmente - un vigile disse - non c'è accordo
di aggiornamento, noi attualmente non facciamo nessun tipo di
aggiornamento ai volontari, siamo due realtà separate. Noi saremmo
contenti di farlo anche perché negli ultimi anni abbiamo, come ho
detto prima, del personale addestrato apposta per fare gli
istruttori professionali, per insegnare. Ricordo che i corsi per i
Vigili del Fuoco volontari sono stati tenuti da specialisti
provenienti da Trento, senza che nulla sia avvenuto in relazione
all'esistenza del Corpo professionista, dei mezzi in dotazione ad
entrambi i corpi, né delle tecnologie. Attualmente non c'è neanche,
come si può dire, non dico buona armonia, ma neanche buoni
rapporti, nel senso che gli interventi dei volontari molte volte
non vengono segnalati al personale professionista, pertanto non c'è
un coordinamento e quindi manca appunto un coordinamento fra i due
corpi e quindi mentre i volontari di un certo paese vanno a fare un
incendio e mentre sarebbe essenziale un coordinamento, appunto un
comandante unico, ciò quasi sempre non accade.
E via dicendo per diversi altri interventi di diversi altri
Vigili del Fuoco, che hanno partecipato all'audizione.
Noi sosteniamo, e lo abbiamo detto fin dall'inizio, che questo è
il vero problema a cui dobbiamo badare questa sera con calma, senza
che ciò significhi - lo dico una volta sola perché non mi si imputi
un atteggiamento diverso - depauperare il Corpo dei Vigili del
Fuoco volontari della loro volontà di partecipare, del loro
desiderio di essere in grado di svolgere un servizio proficuo,
della loro volontà di essere al servizio della comunità. Si tratta
di volontà, di disponibilità e anche di competenze tecniche che
dobbiamo assolutamente continuare a coltivare. Noi diciamo che deve
essere però indispensabile il fatto che tutto l'aspetto relativo
alla gestione e all'aggiornamento sia tecnico che operativo debba
essere assolutamente unificato.
Dissi anche in commissione, quando si discuteva di questo
aspetto, che avremmo anche rinunciato alla suggestione del
cosiddetto "comandante unico". Il problema non è di riconoscere la
sudditanza del Corpo dei Vigili volontario ad un comandante unico;
il problema invece era quello del coordinamento, ma neppure questo
venne accettato in commissione, neppure quest'idea si riuscì a far
passare. E allora oggi presentiamo emendamenti tali da definire
compiutamente questo aspetto. Quindi, all'articolo 27, 1° comma,
lettera a), al termine di personale professionista si aggiunge "e
volontario", pertanto la lettera a) diventa: "alla diretta
responsabilità dell'organizzazione e del funzionamento dei servizi
antincendio affidati al personale professionista e volontario".
Infine, la lettera g), che è quella che è stata aggiunta con
l'emendamento n° 1 in calce al disegno di legge n. 288, diventa:
"coordina sia gli interventi operativi che l'attività di formazione
e aggiornamento con il Corpo valdostano dei Vigili del Fuoco
volontari".
Spero che si capisca la valenza degli emendamenti che
presentiamo e che sono contenuti anche negli emendamenti del
Consigliere Chiarello e anche in parte in quelli del Consigliere
Viérin; spero che si riesca a ragionare con serenità sul contenuto
di questo tipo di emendamento e si possa raggiungere una soluzione
che tenga conto dell'indispensabile esigenza del coordinamento per
la buona riuscita del servizio.
Président Il y a la requête d'une suspension, afin de pouvoir se
confronter.
S'il n'y a pas d'autres interventions, je déclare close la
discussion générale et on fait une petite suspension... alors,
avant je donne la parole au Président du Gouvernement, Viérin Dino,
et après il y aura la suspension.
Viérin D. (UV) Permettez-moi d'apporter quelques précisions, en
essayant ainsi de répondre aux différentes questions qui ont été
posées par ceux qui sont intervenus dans le débat concernant ce
projet de loi.
Tout d'abord pourquoi nous présentons, et nous devons dire
finalement, ce projet de loi; ensuite quelle a été la procédure que
nous avons suivie pour la présentation d'un texte d'abord à
l'attention du Gouvernement et ensuite de la IIème Commission;
enfin quels ont été les résultats obtenus si l'on considère la
logique que le Gouvernement a suivie dans la définition de ce
projet de loi.
Je veux rappeler tout d'abord que dans ce secteur des services
contre les incendies nous disposons d'une compétence primaire et
que déjà en 1978 la loi n° 196 avait transféré à la Région les
fonctions administratives y afférentes. Sur la base de ce premier
transfert des compétences, de ce décret d'application du Statut de
1978, le Conseil régional a voté en mai 1978 la loi, portant
dispositions pour le bénévolat des Services contre les incendies,
le Service régional de Protection civile et la création du Corps
valdôtain des Sapeurs-pompiers volontaires, dont le fonctionnement
ensuite a été réglementé par le règlement 13 décembre 1989, n°
1.
Je veux également rappeler que la loi de finances de 1993 a mis
à la charge de la Région les frais concernant le fonctionnement des
services contre les incendies. Mais il y a plus. Le décret 22 avril
1994 n° 320, portant "Dispositions d'application du Statut spécial
de la Région autonome Vallée d'Aoste", à l'article 4 établit que:
"La Regione procederà all'emanazione della legislazione, di cui
all'articolo 19 della legge 16 maggio 1978 n. 196, entro il termine
del 31 dicembre 1994. Si applica l'articolo 43 della legge 16
maggio 1978 n. 196" en ce qui concerne le transfert des biens du
Corps des Sapeurs-pompiers. Et c'est sur la base de cette
disposition qu'un groupe de travail avait été constitué, un groupe
de travail coordonné par le Conseiller Perron, qui avait présenté
une ébauche de projet de loi. Ce texte a été successivement révisé
en raison de l'approbation de la loi n° 45 portant "Modifications
des structures de l'Administration régionale".
Ensuite il y a eu une période d'impasse, vu que - en reprenant
ce que M. Dujany a bien voulu souligner - l'image de la maison
valdôtaine ne paraissait pas être si attrayante; ici, en effet, il
s'agit de vérifier, même sous l'aspect économique si la maison
valdôtaine est au moins attrayante. Il y a donc la nécessité de
présenter ce projet de loi sur la base et de la compétence et du
fait que c'est depuis 1994 que nous aurions dû le présenter. Pour
ne pas l'avoir présenté, nous remboursons à l'Etat les frais d'une
compétence que l'Etat nous a attribuée. Il y a donc une
contradiction évidente et - surtout du point de vue des principes
autonomistes - il y a la contradiction la plus flagrante, surtout
que la régionalisation de tous les services existant à l'intérieur
de notre région représente l'un des points importants de notre
action visant à reconduire à la responsabilité d'une seule
administration le fonctionnement des différentes services du Val
d'Aoste.
Par ailleurs il faut revenir un instant sur ce thème de la
régionalisation. En effet, si aujourd'hui nous discutons de la
régionalisation des Sapeurs-pompiers, ainsi que des modalités de
leur passage, nous devons considérer qu'après les Sapeurs-pompiers,
le Bureau du Travail, le Bureau de la Motorisation civile, seront
aussi concernés et qu'il y aura donc d'autres services de l'Etat.
Nous devons essayer de définir un cadre général de compatibilité et
trouver un certain équilibre, car on ne peut pas imaginer d'emmener
tout le monde à l'intérieur de la même maison et après constater
qu'il n'y a pas ou qu'il n'y a plus de maisons communes, parce qu'à
l'intérieur il y a une cacophonie. Et ce, surtout si nous
considérons qu'un autre objectif que nous poursuivons est celui de
créer au Val d'Aoste un secteur unique de la fonction publique.
Pendant une certaine période nous n'avons pu affronter les
problèmes concernant ce passage, compte tenu d'une résistance, même
de la part des personnes concernées, à accepter le principe de la
régionalisation et des nouvelles modalités réglementant le
traitement économique et le système de retraite.
A cet égard, il y a eu négociation avec les Organisations
syndicales. L'accord signé le 21 novembre 1997 est le résultat de
toute une série de réunions et de rencontres. En particulier, je
cite les rencontres du 11, 16 et 22 septembre, ainsi que celle du
14 décembre 1997. Il y a eu donc une concertation, une négociation
avec les représentants des Sapeurs-pompiers. Les Organisations
syndicales en signant le texte de l'accord s'expriment de cette
façon: "Le Organizzazioni sindacali esprimono un giudizio
favorevole sul disegno di legge e sull'opportunità che lo stesso
sia presentato al Consiglio regionale per l'approvazione". Donc, M.
Parisi, je me permets de ne pas partager vos remarques, de "fuori
tempo massimo, senza esame approfondito". Il est vrai, M. Parisi,
les temps sont difficiles, ils sont difficiles pour tout le monde,
et on ne peut jeter uniquement et toujours la pierre sur certaines
forces politiques. D'ailleurs vous-mêmes vous pouvez le constater
et nous l'avons tous constaté lors du vote de la loi sur la
famille, il n'y a pas une attitude si homogène à l'intérieur des
différents groupes et même à l'intérieur de votre groupe. De ce
point de vue nous en prenons acte, mais disons les choses telles
qu'elles sont!
Quant aux travaux de la IIème commission, celle-ci a approfondi
le thème, dans la direction indiquée par le texte de l'accord avec
les Organisations syndicales, à savoir "nello stesso tempo le
Organizzazioni sindacali sottolineano la necessità che
l'Amministrazione regionale si impegni" et ce sont des engagements
sur lesquels "l'Amministrazione concorda sui punti e si impegna
affinché possano trovare piena e concreta realizzazione". Il y a
donc eu des engagements que nous avons respectés. Et encore
"l'Amministrazione regionale si riserva di effettuare una verifica
sulla quantificazione economica dei costi derivanti dalle
maggiorazioni per lavoro notturno e festivo". Déjà lors de la
signature de cet accord nous avions posé ce problème.
Il est vrai, avec la signature de l'accord il y a - M. Chiarello
qui a fait partie des délégations syndicales le sait très bien -
les "dichiarazioni a verbale", où nous retrouvons les thèmes qui
ont fait l'objet des rencontres successives avec les
Sapeurs-pompiers, des approfondissements et de l'analyse de la
IIème Commission. Or si une commission examine et exprime des avis
différents, avec la volonté d'approfondir la question, je ne le
considère pas comme un fait négatif. Au contraire, seulement si il
y a une attitude monolithique il y a certaines remarques. La
commission s'est donc penchée sur ces problèmes sur la base d'un
mandat et d'un engagement que nous avions nous-mêmes pris avec les
représentants des Sapeurs-pompiers lors d'une rencontre; nous
avions dit que certains problèmes avaient été réglés; que sur
d'autres problèmes il y avait l'engagement de vérifier et de
trouver les solutions adéquates, tandis que sur d'autres problèmes
encore il y avait des difficultés pour les raisons que maintenant
je vais vous présenter. Contrairement à ce qui a été affirmé, il y
a donc eu attention aux problèmes des Sapeurs-pompiers. Ce n'est
pas vrai qu'il y a eu mauvaise volonté ou un manque de
considération. Il y a eu le souci de trouver un équilibre la
volonté de tenir une attitude responsable vis-à-vis des retombées
que cette régionalisation aura au sein du personnel de
l'Administration régionale, compte tenu aussi des régionalisations
que nous sollicitons pour d'autres services de l'Etat.
Les résultats obtenus nous les considérons positifs compte tenu
des engagements, et de l'accord signé avec les Organisations
syndicales. Comme l'a déjà fait M. Borre, moi aussi je veux
souligner l'importance de notre engagement afin que le personnel,
qui ne choisit pas le passage au sein de l'Administration
régionale, puisse, dans une position juridique différente,
continuer à travailler en Vallée d'Aoste. Une solution qui du point
de vue des principes présente par ailleurs quelques éléments de
contradiction. Nous avons privilégié le personnel.
Mais il y a aussi des retombées positives quant à la possibilité
offerte aux Sapeurs-pompiers valdôtains travaillant à l'extérieur
du Val d'Aoste de rentrer à l'intérieur de notre région, soit en
raison de l'augmentation des effectifs découlant de la
régionalisation, soit parce que la régionalisation permettra de
résoudre les problèmes actuels de coordination. En effet, jusqu'à
présent il s'agissait de deux administrations séparées et si
certaines interventions n'ont pas été effectuées, la raison est à
rechercher dans cette séparation. Avec la régionalisation nous
pourrons affronter ces différents problèmes.
Encore quelques questions. Tout d'abord la question des
retraites. Là nous avons agi, M. Viérin Marco, non pas avec
démagogie mais avec sens de responsabilité, parce que c'était
beaucoup plus facile de dire oui aux requêtes des Sapeurs-pompiers
et d'insérer dans la loi cette disposition faisant aussi de façon
que ce soit le Président de la Commission de Coordination à ne pas
accorder son visa. Nous pouvons exprimer à cet égard différents
avis ou opinions, mais le fait demeure que nous n'avons pas de
compétences en la matière et donc la seule possibilité est de nous
engager - comme il est précisé dans l'ordre du jour - sur la base
des modifications du régime des pensions ou des retraites. Il faut
préciser que jusqu'à 20 années de service, le barème de
l'Administration régionale est plus favorable par rapport à celui
de l'Etat, et que le problème se pose entre 20 et 30 ans, vu
qu'avant la réforme la progression des Sapeurs-pompiers était de
3,6 pour cent par rapport à une progression de 2 pour cent au sein
de l'Administration régionale. Mais à partir du 1er janvier de
cette année pour tout le monde la progression est de 2 pour
cent.
Le problème à résoudre reste celui de faire de façon que
l'Inpdap permette aux Sapeurs-pompiers de garder le pourcentage
d'ancienneté utile pour la retraite, et de le conserver également
dans le passage entre une administration et l'autre. Voilà la
raison de la présentation par la IIème Commission de cet ordre du
jour, la seule possibilité que nous avons de donner une réponse
positive à une requête des Sapeurs-pompiers que nous partageons,
mais que nous ne pouvons pas insérer dans une loi régionale, faute
de compétence. Donc ce n'est pas de la démagogie, mais un sens de
responsabilité, pour ne pas dire à quelqu'un oui, tout en sachant
que ce oui ne compte pour rien en raison du manque de compétence en
la matière.
Si après l'on veut faire toujours le procès aux intentions et
donc si la garantie requise est celle de relater aux Chefs de
groupe, je trouve que c'est une faible garantie. La garantie la
meilleure, et nous avons eu l'occasion de le dire aux représentants
des Sapeurs-pompiers, c'est que sur la base de cette négociation
nous relations non pas aux Chefs de groupe, mais directement aux
Organisations syndicales et aux travailleurs; vu que ce n'est pas
un problème politique, de rapport avec les Chefs de groupe...
(interruzione del Consigliere Viérin Marco, fuori microfono)
... c'est ton opinion et je la respecte, mais tu ne peux pas
affirmer que ce soit l'opinion de tout le monde...
A l'égard de la question des promotions, je veux rappeler que
l'article 50 au IIIème alinéa, prévoit que "i posti in organico
rimasti vacanti dopo il trasferimento alla Regione, di cui
all'articolo 49 e ai commi 1 e 2 del presente articolo, sono
ricoperti nella prima applicazione della presente legge mediante
concorso riservato al personale del Corpo nazionale dei Vigili del
Fuoco trasferito alla Regione". Nous pensons que c'est là la
solution la plus correcte pour donner des garanties au personnel et
pour recouvrir ces postes. Il est vrai, le Gouvernement avait
présenté ce cinquième alinéa qui prévoyait ce passage; mais c'était
parce qu'il ne s'agissait pas d'un passage de grade mais d'un
passage à l'horizontal. Quand le problème a été soulevé du point de
vue du principe, le Gouvernement a accepté la proposition de la
IIème Commission de supprimer cet alinéa. Le problème a été donc
soulevé du point de vue de principe et nous avons partagé l'avis de
la IIème Commission, en jugeant plus opportun de ce point de vue de
renvoyer tous les passages après la régionalisation des
Sapeurs-pompiers.
Pour ce qui est de la coordination, je veux faire référence à
l'article 28 de la loi n° 37/88, qui prévoyait déjà que sur le
territoire de chaque détachement la direction des opérations est
attribuée au fonctionnaire chef du détachement des volontaires, ou
en son absence au volontaire ayant le grade le plus élevé, jusqu'à
l'intervention du personnel du Corps national des Sapeurs-pompiers.
Il s'agit de personnel qui a des fonctions différentes; les
fonctions qui sont attribuées aux Sapeurs-pompiers volontaires ne
doivent pas être les mêmes que celles qui sont attribuées aux
Sapeurs-pompiers professionnels: d'un côté il y a une association
de bénévolat, de l'autre côté il y a un corps professionnel. Avec
la régionalisation la coordination est assurée à l'intérieur du
Service régional de la Protection civile. Nous ne l'avons pas prévu
dans le projet de loi, parce que la loi 45 établit que la
compétence revient au Gouvernement (la delegificazione). Cette
coordination s'effectuera donc à l'intérieur du Service régional de
la Protection civile qui s'articule en différents secteurs; l'un de
ceux-ci représenté par les Sapeurs-pompiers volontaires, un autre
par les Sapeurs-pompiers professionnels.
La IIème Commission a voulu mieux préciser cet aspect avec
l'amendement présenté, en soulignant la nécessité qu'à l'article 27
il y ait la coordination "sia degli interventi operativi che
dell'attività di formazione e aggiornamento in caso di attività
congiunta con il Corpo valdostano dei Vigili del Fuoco
volontari".
Une proposition que nous ne partageons pas c'est le fait
d'attribuer à la même personne la responsabilité et des uns et des
autres. Compte tenu des fonctions différentes, nous ne croyons pas
que ce soit la façon la meilleure pour créer les conditions de
cette collaboration que tout le monde souhaite. Au contraire, nous
estimons que c'est là le moyen pour faire des pas en arrière par
rapport à ce qui déjà a été défini.
Dernière question, le problème économique. Quant aux salaires,
sur la base des données que nous avons pu recueillir, nous ne
pensons pas qu'il y ait une diminution, au contraire; les tableaux
que nous avons donnent comme résultat pour tout le personnel de
cinquième grade tant du domaine administratif que du domaine
technique, de sixième ou de septième grade, une amélioration du
point de vue du salaire. En tout cas le projet de loi prévoit que
même s'il y avait une diminution, le personnel garderait le même
traitement avec "l'assegno ad personam". Donc nous ne pensons pas
avoir pénalisé les Sapeurs-pompiers.
De plus, le fait de prévoir - et c'est un autre amendement de la
IIème Commission - que plutôt d'avoir 120 jours, il y aura 180
jours à disposition du personnel pour choisir, et que, même après
l'on pourra effectuer le passage, sur la base des résultats de la
prochaine convention collective pour le personnel de
l'Administration régionale, permet aux Sapeurs-pompiers de disposer
de tous les éléments pour vérifier le bien-fondé de ces
affirmations.
Quant aux indemnités ce n'est pas vrai que nous ne voulons pas
attribuer des indemnités. A part que, compte tenu des délais, même
si nous établissons les mêmes indemnités, la prochaine convention
collective, pourra modifier ces indemnités, et donc le montant des
indemnités ce n'est pas le montant qui est aujourd'hui établi, mais
ce sera le montant établi lors du prochain renouvellement de la
convention collective. Il faut qu'il y ait, là un partage des
responsabilités, vu que la première version du projet de loi a été
modifiée sur la base des remarques présentées par les Organisations
syndicales, qui ont posé le problème de la compatibilité avec les
autres catégories au sein de l'Administration régionale. C'est
donc, à la table des négociations que nous irons définir, de
concert avec les Organisations syndicales, quel sera le montant des
indemnités pour tout le personnel de l'Administration régionale,
parce que le montant qui actuellement a été fixé ne prévoyait pas
les fonctions exercées par les Sapeurs-pompiers professionnels.
Et encore - autre amendement, fruit d'une volonté de
concertation et d'une disponibilité au dialogue - avec la
rétroactivité il n'y aura pas de pertes, mais nous aurons reconduit
le tout dans un cadre de compatibilité. Quand le prochain
Gouvernement se présentera à la table des négociations, il n'y aura
pas que les Sapeurs-pompiers. Une responsabilisation de tout le
monde, est nécessaire même des Organisations syndicales, qui ne
peuvent demander avec une main et retirer avec l'autre, vu que le
montant établi dans le budget de la Région pour le renouvellement
de la convention collective de tout le personnel est un montant
fixe. Alors si on prend d'un côté, très bien, mais que ce soit lors
de ces négociations que les Organisations syndicales nous disent
oui, parce que si elles disent oui pour ces indemnités, elles
doivent renoncer à d'autres requêtes. C'est dans ce sens que je me
permets encore une fois, Conseiller Viérin Marco, de souligner le
fait que notre attitude n'est pas démagogique. Au contraire, c'est
une attitude responsable de quelqu'un qui doit gouverner le
processus à l'intérieur d'une administration dans une optique
confédérale, parce qu'il y a les différentes catégories à
l'intérieur de l'Administration et on doit trouver un
équilibre.
Je cite un petit exemple: imaginons que le montant pour le
renouvellement du contrat est 20, si je veux attribuer 18 pour les
indemnités, très bien; pour les augmentations du salaire il y aura
que 2 pour les 2500 personnels de l'Administration régionale. Voilà
pourquoi nous avons essayé de reconduire ce problème à une table
des négociations générales, pour éviter qu'il y ait ou des fuites
en avant ou qu'il y ait des difficultés, et pour présenter
également aux Sapeurs-pompiers un cadre défini et réel. Nous
pouvons dire oui aujourd'hui à cette requête, mais c'est une
requête qui pourrait ne durer que l'espace d'un matin, faute de
compatibilité, parce qu'aujourd'hui pour 1208 personnes le montant
que nous payons pour les indemnités est de 1,4 milliards par an,
avec les Sapeurs-pompiers, en comptant 104 personnes, il y a une
dépense supplémentaire de plus de 1 milliard. Est-ce que ce sont
des chiffres compatibles? Peut-être, mais nous devons le vérifier à
la table des négociations avec les Organisations syndicales, de
façon qu'elles aussi prennent une partie de responsabilité. Elles
veulent confirmer le même montant? L'Administration régionale ne
s'oppose pas à cette requête, mais que ce soit clair pour tout le
personnel restant que satisfaire cette requête signifie renoncer
d'autre part à quelque chose. Nous n'avons donc aucune intention de
pénaliser les Sapeurs-pompiers volontaires, et le fait d'avoir
prévu la rétroactivité permet de remettre les pendules à l'heure,
parce que dès que l'accord sera signé et après signature de
l'accord le fait d'avoir prévu la possibilité de passer dans le
cadre de l'Administration régionale - ou non - permettra à tout le
monde de disposer des éléments nécessaires, de confronter les
différentes situations. Et, même si ils ne choisissent pas notre
maison, il ont la garantie qu'ils pourront continuer encore à
exercer leur profession à l'intérieur de la Vallée d'Aoste; donc il
ne nous semble pas avoir pénalisé ce personnel.
En conclusion, nous avons essayé d'examiner avec la plus grande
attention tous les problèmes qui nous ont été posés; pour une
grande partie nous avons donné une réponse positive, pour d'autres
nous n'avons pas pu le faire soit pour des questions de compétence,
soit pour la nécessité que nous avons exprimée de pouvoir disposer
d'un cadre d'ensemble afin d'insérer ces requêtes dans un contexte
de compatibilité. Mais nous nous sommes néanmoins efforcés de
donner une réponse, d'indiquer une solution qui puisse permettre
aux Sapeurs-pompiers de faire un choix vers l'Administration
régionale.
Sur la base de l'expérience d'autres régionalisations, tel le
Corps forestier, par exemple, le choix de l'Administration
régionale même du point de vue économique est gagnant. Quant au
système des retraites, tout le monde sera mis sur le même plan - et
s'il y a une modification du régime unique des retraites,
modification qui permettra aux Carabiniers, à la Police, aux
Sapeurs-pompiers de continuer à bénéficier d'un régime spécial,
nous seront les premiers à maintenir pour les Sapeurs-pompiers du
Val d'Aoste ce même régime spécial. Mais ce n'est pas nous qui
pouvons le fixer, ce n'est pas nous aujourd'hui qui pouvons le
prévoir -. Le choix de l'Administration régionale, je vous
l'assure, est donc toujours un choix gagnant.
Président Comme convenu, on va suspendre le Conseil pendant le
temps nécessaire pour vérifier les amendements qui ont été
présentés et s'il est possible trouver un accord.
Si dà atto che il Consiglio è sospeso dalle ore 2,05 fino alle
ore 2,50.
Président Les travaux reprennent. On passe à l'examen du projet
de loi.
Avant de voter l'article 1er il y a l'ordre du jour.
La parole au Conseiller Viérin Marco.
Viérin M. (Aut) Sull'ordine del giorno avevamo espresso in
maniera molto chiara che volevamo almeno fissare un tempo, una
data, un cosiddetto tempo massimo, non per avere comunque una
soluzione, ma almeno per fare quello che si vuole impegnare la
Giunta a fare nell'ordine del giorno, e cioè impegnare la Giunta
regionale a prendere gli opportuni contatti con gli organi e gli
enti statali competenti.
Sappiamo che l'ordine del giorno approvato da questa assemblea
non avrà più valore per l'XI legislatura, ha valore solo per questa
X legislatura, che è ormai agli sgoccioli, cosa che è stata detta
in altre occasioni per la legge sulla famiglia al collega
Marguerettaz anche da parte della maggioranza, quindi la cosa è
molto chiara.
Avevamo convenuto anche sull'eventualità di eliminare il fatto
di riferire tali esiti alla Conferenza dei Capigruppo, ma si poteva
fare direttamente alle Organizzazioni sindacali, però mantenendo
una data, un tempo massimo entro il quale questo avvenga.
Pertanto ribadiamo tale proposta e se la maggioranza non ritiene
di venire incontro a questo fatto, non possiamo votare quest'ordine
del giorno che è, a nostro avviso, veramente demagogico, perché
lei, Presidente, ha impostato tutto il suo intervento sulla
demagogia, e nella dichiarazione di voto le farò toccare con mano
tutti i passaggi che lei ha effettuato poc'anzi, per dimostrare che
forse la demagogia sta in casa d'altri! Quindi quest'ordine del
giorno, se non contiene almeno un tempo, non possiamo votarlo,
perché sarebbe veramente una presa in giro!
Président La parole au Conseiller Voyat.
Voyat (UV) Per bloccare un po' questa bomba che tira fuori
Viérin adesso. Questo è terrorismo politico, perché c'è un
principio di democrazia che è sempre esistito in Valle d'Aosta, che
è la continuazione amministrativa. Ogni maggioranza che si sussegue
rispetta sempre le decisioni prese da quelle precedenti...
(proteste dai banchi dell'opposizione)
... vorrei solo finire di parlare... c'è solo una Giunta e una
maggioranza che in questi venti anni che ho visto non ha rispettato
questa continuità amministrativa, ed è la Giunta Bondaz. Quindi
sappiate che non siamo come i vostri predecessori, siamo totalmente
diversi, e quello che adotterà oggi il Consiglio vale anche per la
maggioranza che ci succederà, perché è un rispetto delle decisioni
prese da un Consiglio!
Président La parole au Conseiller Dujany.
Dujany (Aut) Direi che l'intervento del Consigliere Voyat mi
permette di spiegare meglio la posizione del gruppo degli
Autonomisti. Volevo proprio richiamare qui la posizione di questo
Consiglio sul problema dell'Ospedale. Questo Consiglio aveva
fissato dei termini precisi, entro il febbraio ?98 l'Assessore
avrebbe dovuto presentare i risultati di questo lavoro e sappiamo
bene quello che è avvenuto. Ma non solo, nel Consiglio di marzo, a
seguito di un'interpellanza presentata da noi, quando chiedevamo
all'Assessore che intenzioni aveva e lui ci faceva presente che
risultava disattesa la volontà consiliare, si impegnava nuovamente
di riportare ai Capigruppo entro il 15 aprile questa problematica,
e neppure questo secondo impegno è stato da lui mantenuto. Quindi
per ben due volte...
(ilarità dell'assemblea)
... a questo punto, se ci permette il Consigliere Voyat, questi
impegni a cui fa riferimento probabilmente non hanno fatto parte
delle abitudini di questa legislatura. Per questa ragione
insistiamo perché venga permesso, attraverso questa Conferenza dei
Capigruppo da realizzarsi entro 30 giorni, di verificare nel
concreto dove ha portato quest'ordine del giorno, per poter
riferire agli interessati se si è trattato di una reale manovra
diretta alla soluzione del problema, oppure se è soltanto una presa
di posizione che non ha niente di concreto.
Questa era la nostra preoccupazione e direi che questi fatti
recenti dimostrano l'opportunità di inserire questo aspetto.
Président La parole au Vice-président Aloisi.
Aloisi (Aut) Senza nessuna vena polemica, pur concordando che la
continuità amministrativa ha una sua logica che vale sempre non
solo quando fa comodo e mi permetto di ricordare al Consigliere
Voyat - che ogni tanto si alza e ci dà qualche lezioncina - che del
gruppo degli Autonomisti nessuno ha fatto parte della Giunta
Bondaz, e che, caso mai, i componenti della Giunta Bondaz siedono
insieme in questa Giunta e oggi come ieri rivestono ruoli di
rilievo amministrativo e politico...
(proteste dai banchi della maggioranza)
... quindi senza nessuna vena polemica, però lei non ci deve
dire cose che non corrispondono al vero.
Président Restons dans le thème, s'il vous plaît...
La parole au Conseiller Perrin Joseph César.
Perrin G.C. (UV) Je reste dans le thème, parce que je ne veux
pas être ce qui va désamorcer les bombes, mais je ne veux pas être
Pietro Micca qui mêle le feu aux poudres.
C'est une réponse aux requêtes qui vient du groupe des
Autonomistes. On ne peut pas ici fixer un terme, parce que si cela
ne dépendait que de la volonté de la Junte, on pourrait le dire,
mais les contacts doivent être faits avec des organismes pour
lesquels nous ne connaissons pas maintenant les temps de réponse.
Donc dire 30 jours ne signifie rien du tout, dire 60 jours ne
signifie rien du tout, parce que nous ne savons pas si dans 30 ou
dans 60 jours la Junte aura déjà les réponses.
Président La parole au Président du Gouvernement, Viérin
Dino.
Viérin D. (UV) Nous ne voterons pas l'amendement présenté par M.
Viérin et d'autres, parce que - comme nous l'avons souligné tout à
l'heure - il ne nous semble pas que ce sont les Chefs de groupe les
interlocuteurs du Gouvernement en ce qui concerne les négociations
syndicales. Donc de ce point de vue, comme nous avons déjà eu
l'occasion de le souligner lors de la suspension de la séance, il
nous paraît plus opportun - l'engagement nous l'avons pris et nous
le réaffirmons ici - d'en référer après avoir pris contact avec les
organes compétents, directement aux Organisations syndicales et aux
représentants des Sapeurs-pompiers.
Président On passe à la votation de l'amendement présenté par M.
Viérin et d'autres.
Emendamento Aggiungere dopo le ultime parole dell'impegnativo
dell'ordine del giorno:
"Riferendo l'esito di tali contatti ai Capigruppo entro 30
giorni da oggi".
Présents: 33
Votants: 15
Favorables: 11
Contraires: 4
Abstenus: 18 (Agnesod, Borre, Ferraris, Florio, Lavoyer, Louvin,
Mafrica, Mostacchi, Perrin C., Perrin G.C., Perron, Piccolo,
Riccarand, Secondina Squarzino, Stévenin, Vallet, Vicquéry, Viérin
D.)
Le Conseil n'approuve pas
Président On vote l'ordre du jour à la signature du Président
Viérin Dino et d'autres.
Présents: 33
Votants et favorables: 22
Abstenus: 11 (Aloisi, Chiarello, Collé, Dujany, Lanièce, Lanivi,
Linty, Marguerettaz, Parisi, Tibaldi, Viérin M.)
Le Conseil approuve
Président On passe à l'examen du projet de loi.
On vote l'article 1er:
Présents: 33
Votants et favorables: 32
Abstenus: 1 (Chiarello)
Président On vote l'article 2:
Présents: 33
Votants et favorables: 32
Abstenus: 1 (Chiarello)
Président On vote l'article 3:
Présents: 33
Votants et favorables: 32
Abstenus: 1 (Chiarello)
Président On vote l'article 4:
Présents: 33
Votants et favorables: 32
Abstenus: 1 (Chiarello)
Président On vote l'article 5:
Présents: 33
Votants et favorables: 32
Abstenus: 1 (Chiarello)
Président On vote l'article 6:
Présents: 33
Votants et favorables: 32
Abstenus: 1 (Chiarello)
Président On vote l'article 7:
Présents: 33
Votants et favorables: 32
Abstenus: 1 (Chiarello)
Président On vote l'article 8:
Présents: 33
Votants et favorables: 32
Abstenus: 1 (Chiarello)
Président On vote l'article 9:
Présents: 33
Votants et favorables: 32
Abstenus: 1 (Chiarello)
Président On vote l'article 10:
Présents: 33
Votants et favorables: 32
Abstenus: 1 (Chiarello)
Président On vote l'article 11:
Présents: 33
Votants et favorables: 32
Abstenus: 1 (Chiarello)
Président On vote l'article 12:
Présents: 33
Votants et favorables: 32
Abstenus: 1 (Chiarello)
Président On vote l'article 13:
Présents: 33
Votants et favorables: 32
Abstenus: 1 (Chiarello)
Président On vote l'article 14:
Présents: 33
Votants et favorables: 32
Abstenus: 1 (Chiarello)
Président A l'article 15 il y a un amendement présenté par le
Conseiller Viérin Marco.
Emendamento All'articolo 15 il comma 2 è sostituito con:
"Il Presidente della Giunta regionale, sentite le organizzazioni
sindacali di categoria, individua con proprio decreto, il numero,
la sede e la circoscrizione territoriale dei distaccamenti del
personale professionista del Corpo dei vigili del fuoco."
La parole au Conseiller Viérin Marco.
Viérin M. (Aut) Il nostro emendamento può sembrare banale, ma
così non è perché proponiamo che, in caso di individuazione con
proprio decreto da parte del Presidente della Giunta, lo stesso
senta le Organizzazioni sindacali di categoria prima di fissare il
numero, la sede, la circoscrizione territoriale e i distaccamenti
del personale professionista del Corpo dei Vigili del Fuoco.
Su questo emendamento il Presidente, durante la sospensione, ha
dichiarato che sarebbe stato accolto dalla maggioranza, quindi ne
prendo atto con soddisfazione.
Président La parole au Président du Gouvernement, Viérin
Dino.
Viérin D. (UV) Nous voterons cet amendement, parce qu'il ne fait
que formaliser une procédure qui est déjà suivie dans les faits.
Puisqu'il s'agit de dispositions concernant le nombre, les sièges
et les circonscriptions territoriales, nous trouvons tout à fait
naturel qu'il y ait une confrontation avec les Organisations
syndicales. Donc pour ces raisons nous voterons l'amendement
présenté.
Président On vote l'article 15 amendé:
Articolo 15 (Sede centrale e distaccamenti periferici del Corpo
valdostano dei vigili del fuoco)
1. Il Corpo valdostano dei vigili del fuoco opera mediante il
contingente centrale, avente sede in Aosta, e mediante il personale
dei distaccamenti costituiti da contingenti periferici di vigili
del fuoco ubicati nel territorio regionale.
2. Il Presidente della Giunta regionale, sentite le
organizzazioni sindacali di categoria, individua con proprio
decreto il numero, la sede e la circoscrizione territoriale dei
distaccamenti del personale professionista del Corpo valdostano dei
vigili del fuoco.
Présents et votants: 33
Favorables: 32
Contraires: 1
Le Conseil approuve
Président On vote l'article 16:
Présents, votants et favorables: 33
Président On vote l'article 17:
Présents, votants et favorables: 33
Président On vote l'article 18:
Présents, votants et favorables: 33
Président On vote l'article 19:
Présents, votants et favorables: 33
Président On vote l'article 20:
Présents, votants et favorables: 33
Président On vote l'article 21:
Présents, votants et favorables: 33
Président On vote l'article 22:
Présents, votants et favorables: 33
Président On vote l'article 23:
Présents, votants et favorables: 33
Président On vote l'article 24:
Présents, votants et favorables: 33
Président A l'article 25 il y a un amendement présenté par le
Conseiller Viérin Marco.
Emendamento All'articolo 25 il comma 1 lettera b è sostituito
con:
"b) dirigente con funzioni di direzione operativa ed
amministrativa del Comando regionale dei vigili del fuoco che
assume la denominazione di Comandante del personale professionista
dei vigili del fuoco e che su nomina del Presidente della Giunta
regionale assume anche il ruolo di dirigente tecnico del corpo
valdostano dei VV.FF. volontari."
La parole au Conseiller Viérin Marco.
Viérin M. (Aut) Sempre durante la sospensione si è trovata
un'intesa per l'emendamento presentato dalla commissione
all'articolo 27, con l'aggiunta del punto g), un emendamento che
poi illustrerà il collega Florio, oppure il Presidente della
Giunta.
Con questo emendamento si viene a mediare la posizione nostra in
merito all'emendamento proposto all'articolo 25 e anche a quello
del collega Chiarello in merito all'articolo 27, cioè di definire
meglio che deve esserci un coordinamento fra i pompieri
professionisti e i pompieri volontari. Quindi ritiro questo
emendamento in funzione della modifica all'emendamento presentato
dalla commissione all'articolo 27.
Président La parole au Conseiller Parisi.
Parisi (Aut) Prendo lo spunto da questo articolo per fare alcune
precisazioni alle dichiarazioni che ha fatto il Presidente della
Giunta.
Innanzitutto non mi pare che le Organizzazioni sindacali su
questo disegno di legge siano soddisfatte del risultato. La
presenza forse anche del Corpo dei Vigili sta a significare che non
sono del tutto soddisfatti di questo disegno di legge, anzi credo
siano abbastanza arrabbiati per quello che si sta facendo.
Non è vero, poi, che la II Commissione ha votato questi
emendamenti che sono stati presentati nel disegno di legge, perché
è solo la maggioranza della II Commissione che ha votato e ha
accettato soltanto gli emendamenti presentati dalla Giunta, mentre
su tutti gli altri emendamenti non c'è stata neanche la possibilità
di discutere.
Volevo fare questa precisazione, perché sembrava che nel mio
intervento avessi detto delle cose che non erano quelle reali che
erano avvenute in commissione.
Per quanto riguarda la mediazione a cui si è arrivati con
l'ordine del giorno, questo, a mio avviso, non avrà alcun esito
positivo, è solo una promessa che non avrà dei risvolti positivi
perché dal momento che a livello nazionale si va verso
l'unificazione dei sistemi pensionistici e si va verso i fondi
comuni, credo che di fronte a questa richiesta la risposta non
possa essere che di un certo tipo. Però se questo può servire a
sminuire l'atteggiamento di disagio che c'è, va benissimo.
Sono d'accordo con il Presidente della Giunta che ci sono delle
questioni di compatibilità e che la Giunta si assume interamente la
responsabilità politica di questo atto; evidentemente nel momento
in cui ci sarà la contrattazione del comparto unico, si tratterà
anche di stabilire sulla base di un "plafond" finanziario le
disponibilità e dove dovranno andare queste disponibilità.
Sicuramente in quel momento il confronto forse sarà molto più
acceso di quello che è oggi, perché se la somma da spartire fra i
vari enti o i vari corpi sarà di un certo tipo, i Vigili si possono
scordare di avere tutto quello che probabilmente si aspettano di
avere in quell'occasione. Ci sarà uno scontro forse con i loro
rappresentanti sindacali, ma il risultato sarà quello di una forte
mediazione, di un forte contrasto.
Queste cose le dovevo dire, altrimenti sembrava che approvando
questo disegno di legge con tutti quegli emendamenti che sono stati
accolti, il problema fosse risolto; invece non sarà sicuramente
così.
Président On vote l'article 25:
Présents, votants et favorables: 33
Président On vote l'article 26:
Présents, votants et favorables: 33
Président A l'article 27 il y a un amendement du Conseiller
Chiarello, un amendement de la IIème Commission, ainsi qu'un
amendement du Conseiller Florio.
Emendamenti - Il comma a) viene così riscritto:
"ha la diretta responsabilità dell'organizzazione e del
funzionamento dei servizi antincendi affidati al personale
professionista e volontario".
- Il comma b) viene così riscritto:
"risponde della disciplina del personale professionista e
volontario e dell'applicazione nei confronti del medesimo delle
disposizioni di cui al titolo II, capo III".
Al comma 1 dell'articolo 27 è aggiunta la seguente lettera:
"g) coordina sia gli interventi operativi che l'attività di
formazione e aggiornamento, in caso di attività congiunta con il
Corpo valdostano dei Vigili del fuoco volontari."
- Articolo 27, lettera g) 1° comma:
Cancellare " in caso di attività congiunta"
- Articolo 27, 1° comma, lettera a):
Aggiungere al termine: "e volontario".
La parole au Conseiller Florio.
Florio (PVA-cU) Ritiro l'emendamento all'articolo 27, 1° comma,
lett. a) e mantengo quello alla lett. g).
Président La parole au Conseiller Chiarello.
Chiarello (RC) Proprio perché non era strumentale la mia
presentazione degli emendamenti, ma rispondeva solo ad una
necessità di coordinamento, proprio per il buon funzionamento e per
non disperdere nel nostro territorio le energie sia dei Vigili
volontari che di quelli professionisti, ritengo che la lett. g),
modificata come richiesto dal Consigliere Florio, vada nella
direzione di un coordinamento dei due settori di attività, ed è
quello che intendevo con i miei emendamenti.
Président L'amendement présenté par M. Chiarello est retiré.
On vote l'article 27 avec l'amendement de la IIème Commission,
intégré par l'amendement du Conseiller Florio:
Articolo 27 (Attribuzioni del Comando regionale dei vigili del
fuoco)
1. Il Comando regionale dei vigili del fuoco:
a) ha la diretta responsabilità dell'organizzazione e del
funzionamento dei servizi antincendi affidati al personale
professionista;
b) risponde della disciplina del personale professionista e
dell'applicazione nei confronti del medesimo delle disposizioni di
cui al Titolo II, Capo III;
c) dispone le visite ai locali adibiti a depositi ed industrie
pericolose, nonché ai controlli sui locali adibiti a pubblico
spettacolo;
d) provvede ai controlli periodici sullo stato di manutenzione
delle bocche da incendio e degli impianti aventi comunque attinenza
con la prevenzione degli incendi, nonché sull'osservanza delle
disposizioni in materia di prevenzione degli incendi;
e) provvede ai servizi di vigilanza di cui all'articolo 23,
comma 1, del d.lgs. 626/1994 ed alla formazione del personale di
cui all'articolo 12 del decreto stesso;
f) propone, in applicazione dell'articolo 20 della l.r. 37/1988,
la chiamata in servizio temporaneo del personale volontario, per
esercitazioni o particolari necessità, presso le strutture
operative del Comando regionale;
g) coordina sia gli interventi operativi che l'attività di
formazione e aggiornamento con il Corpo valdostano dei vigili del
fuoco volontari.
2. Il dirigente preposto al Comando regionale dei vigili del
fuoco partecipa, anche attraverso un rappresentante del Corpo da
lui delegato, alle commissioni edilizie comunali, con espressione
di parere limitatamente agli aspetti della prevenzione degli
incendi.
Présents, votants et favorables: 33
Le Conseil approuve à l'unanimité
Président On vote l'article 28:
Présents, votants et favorables: 33
Président On vote l'article 29:
Présents, votants et favorables: 33
Président On vote l'article 30:
Présents, votants et favorables: 33
Président On vote l'article 31:
Présents, votants et favorables: 33
Président On vote l'article 32:
Présents, votants et favorables: 33
Président On vote l'article 33:
Présents, votants et favorables: 33
Président On vote l'article 34:
Présents, votants et favorables: 33
Président On vote l'article 35:
Présents, votants et favorables: 33
Président On vote l'article 36:
Présents, votants et favorables: 33
Président On vote l'article 37:
Présents, votants et favorables: 33
Président On vote l'article 38:
Présents, votants et favorables: 33
Président On vote l'article 39:
Présents, votants et favorables: 33
Président On vote l'article 40:
Présents, votants et favorables: 33
Président On vote l'article 41:
Présents, votants et favorables: 33
Président On vote l'article 42:
Présents, votants et favorables: 33
Président On vote l'article 43:
Présents, votants et favorables: 33
Président On vote l'article 44:
Présents, votants et favorables: 33
Président On vote l'article 45:
Présents, votants et favorables: 33
Président On vote l'article 46:
Présents, votants et favorables: 33
Président On vote l'article 47:
Présents, votants et favorables: 33
Président On vote l'article 48:
Présents, votants et favorables: 33
Président A l'article 49 il y a un amendement présenté par le
Conseiller Rini et d'autres.
Emendamenti - All'articolo 49 è aggiunto il comma 3 bis.
"La Giunta è autorizzata a riaprire i termini, di cui al comma 3
entro 30 giorni dalla sottoscrizione del primo contratto collettivo
regionale, fissando il termine entro il quale il personale del
corpo nazionale dei vigili del fuoco del comando della Valle
d'Aosta dovrà esercitare l'opzione per il trasferimento
nell'organico del personale professionista del corpo valdostano dei
vigili del fuoco".
- Al comma 3 dell'articolo 49 dopo: "corpo valdostano dei vigili
del fuoco entro" sostituire: "centoventi giorni" con "centottanta
giorni".
On vote l'article 49 amendé:
Articolo 49 (Trasferimento di personale al Corpo valdostano dei
vigili del fuoco)
1. Nella prima attuazione della presente legge, il personale del
Corpo nazionale dei vigili del fuoco del Comando della Valle
d'Aosta è trasferito, a domanda, con decorrenza giuridica ed
economica dal primo giorno del mese successivo alla data del
provvedimento di trasferimento, nell'organico del personale
professionista del Corpo valdostano dei vigili del fuoco di cui
all'articolo 31. Al personale stesso sono attribuite le qualifiche
funzionali corrispondenti ai profili professionali rivestiti nel
Corpo nazionale dei vigili del fuoco sulla base delle
corrispondenze stabilite nell'allegato B.
2. Il personale trasferito ai sensi del comma 1 conserva
l'anzianità giuridica maturata presso l'ente di provenienza. Si
applica l'articolo 15, comma 2, della legge regionale 24 ottobre
1989, n. 68 (Norme risultanti dalla disciplina prevista
dall'accordo per il triennio 1988-1990 relativa al personale
regionale).
3. Il personale del Corpo nazionale dei vigili del fuoco del
Comando della Valle d'Aosta deve esercitare l'opzione per il
trasferimento nell'organico del personale professionista del Corpo
valdostano dei vigili del fuoco entro centottanta giorni
dall'entrata in vigore della presente legge.
4. La Giunta regionale è autorizzata a riaprire i termini di cui
al comma 3 entro trenta giorni dalla sottoscrizione del primo
contratto collettivo regionale, fissando il termine entro il quale
il personale del Corpo nazionale dei vigili del fuoco del Comando
della Valle d'Aosta deve esercitare l'opzione per il trasferimento
nell'organico del personale professionista del Corpo valdostano dei
vigili del fuoco.
5. Le disposizioni dei commi 1, 2 e 3 si applicano anche al
personale che sia stato assegnato al Comando dei vigili del fuoco
della Valle d'Aosta per un periodo minimo di cinque anni e che,
alla data di entrata in vigore della presente legge, risulti in
servizio presso altra sede del Ministero dell'interno.
6. Il personale in servizio presso il Comando dei vigili del
fuoco della Valle d'Aosta che abbia optato per il trasferimento
previsto dal comma 1, che sia risultato vincitore di concorso per
il profilo di caposquadra del Corpo nazionale dei vigili del fuoco
e che abbia acquisito l'idoneità in corsi di qualificazione, è
inquadrato nel corrispondente posto di caposquadra dell'organico
del personale professionista del Corpo valdostano dei vigili del
fuoco.
Présents, votants et favorables: 33
Le Conseil approuve à l'unanimité
Président A l'article 50 il y a un amendement présenté par le
Conseiller Viérin Marco et d'autres et un amendement présenté par
la IIème Commission.
Emendamenti All'articolo 50 è aggiunto il seguente comma 6:
"I posti in organico del profilo professionale di caporeparto
rimasti vacanti dopo il trasferimento alla Regione sono ricoperti
nella prima applicazione della presente legge, dal personale del
Corpo valdostano dei vigili del fuoco appartenente al profilo
professionale dei capisquadra, previo corso di
riqualificazione."
Il comma 5 dell'articolo 50 è abrogato.
La parole au Conseiller Viérin Marco.
Viérin M. (Aut) Alla sospensione non abbiamo accettato di
ritirare questo emendamento, proprio perché ci sono vari motivi che
ci inducono a non ritirarlo, uno fra questi è anche il fatto che il
Presidente, in maniera molto abile, nel suo intervento di chiusura
della discussione generale ha richiamato l'accordo sindacale del
novembre ?97. Di quell'accordo il Presidente ha letto la prima
pagina, io leggo la seconda, che sono le dichiarazioni a verbale
firmate dalle Organizzazioni sindacali. Non solo su questo aspetto,
ma anche su altri aspetti che abbiamo sollevato, le Organizzazioni
sindacali tutte quante hanno posto una dichiarazione a verbale in
merito all'emendamento all'articolo 50, cioè all'emendamento che
prevede che si continui in maniera provvisoria, in prima
applicazione come si suol dire, ad utilizzare l'iter che viene
utilizzato nelle altre regioni d'Italia e quindi nel Corpo dei
Vigili dello Stato, hanno posto cioè il fatto di coprire quei 13
posti vacanti in maniera diretta con un corso di riqualificazione,
visto che sono vacanti e visto che abbiamo un esubero di 20
capisquadra.
Queste cose furono già dette nel novembre anche dai Sindacati,
infatti - cito - "i Sindacati fanno presente che all'articolo 50,
comma 5, è previsto in prima applicazione il passaggio di qualifica
dalla 7^ all'8^ previo superamento di un corso di riqualificazione,
purché in possesso del titolo di studio richiesto, considerando
quindi che nel profilo professionale di caporeparto risulterà una
carenza di personale, mentre in quella di caposquadra si avrà
un'eccedenza, e ritengono quindi opportuno in fase di prima
applicazione della legge, in analogia a quanto proposto
dall'Amministrazione regionale nell'articolo per il passaggio dal
profilo professionale di Collaboratore tecnico antincendio a
Ispettore antincendio..." e questo è quel famoso comma 5 che è
stato proposto all'abrogazione dalla commissione, ed è chiaro, l'ho
detto nel mio intervento in sede di discussione generale, che la
maggioranza non poteva fare altro, cioè non poteva dire no
all'emendamento che abbiamo presentato e che le Organizzazioni
sindacali dei Vigili hanno richiesto anche con lettere inoltrate
all'Amministrazione, e dire sì a quello che avevano previsto nel
disegno di legge. Infatti anche le Organizzazioni sindacali già a
novembre ?97 hanno fatto rilevare questa incongruenza, chiedendo di
inserire quanto da noi proposto, che non è altro che la
ritrascrizione di quello che loro hanno richiesto.
Quindi, proprio per questo fatto, non ritiriamo l'emendamento e
proponiamo a tutti di votarlo.
Président La parole au Président du Gouvernement, Viérin
Dino.
Viérin D. (UV) Il est vrai que souvent quand on ne parle pas la
même langue, il y a des malentendus qui se créent. Nous n'avons
rien caché; nous avons cité l'avis exprimé par les Organisations
syndicales, en ajoutant que par la suite les dites Organisations
syndicales ont inséré "una dichiarazione a verbale", où les thèmes
que nous avons discutés sont reportés. Donc nous n'avons jamais eu
l'intention cacher quoi que ce soit.
J'ai déjà eu l'occasion de le souligner tout à l'heure; je ne
veux pas répéter ces mêmes raisons; sur l'amendement qui a été
proposé nous nous abstiendrons.
Président On vote l'amendement présenté par le Conseiller Viérin
Marco.
Présents: 33
Votants et favorables: 11
Abstenus: 22 (Agnesod, Bavastro, Bionaz, Borre, Ferraris,
Florio, Lavoyer, Louvin, Mafrica, Mostacchi, Perrin C., Perrin
G.C., Perron, Piccolo, Riccarand, Rini, Secondina Squarzino,
Stévenin, Vallet, Vicquéry, Viérin D., Voyat)
Le Conseil n'approuve pas
Président On vote l'article 50 amendé par la IIème
Commission:
Articolo 50 (Particolari modalità per la prima copertura dei
posti vacanti)
1. I candidati residenti in Valle d'Aosta che sono risultati
idonei nel concorso nazionale per vigile del fuoco e che alla data
di entrata in vigore della presente legge facciano parte dei
contingenti avviati o da avviare ai corsi di formazione
professionale presso le scuole centrali antincendi possono
presentare domanda di inquadramento nell'organico del personale
professionista del Corpo valdostano dei vigili del fuoco.
2. L'inquadramento è subordinato alla frequenza con esito
positivo del corso di formazione professionale. Si applicano le
disposizioni dell'articolo 49.
3. I posti in organico rimasti vacanti, dopo il trasferimento
alla Regione di cui all'articolo 49 e ai commi 1 e 2 del presente
articolo, sono ricoperti, nella prima applicazione della presente
legge, mediante concorso riservato al personale del Corpo nazionale
dei vigili del fuoco, trasferito alla Regione ai sensi
dell'articolo 48 della l. 196/1978.
4. Qualora, dopo il trasferimento alla Regione del personale del
Comando della Valle d'Aosta, risulti vacante il posto di comandante
dei vigili del fuoco, si procede alla copertura mediante concorso
riservato al personale del Corpo valdostano dei vigili del fuoco
trasferito ai sensi dell'articolo 49 che, in possesso del previsto
diploma di laurea, riveste il profilo di ispettore antincendi
direttore o ispettore antincendi. Nelle more di espletamento del
concorso, per il conferimento dell'incarico dirigenziale di
comandante dei vigili del fuoco, si applica l'articolo 28, comma
2.
Présents: 33
Votants: 32
Favorables: 22
Contraires: 10
Abstenus: 1 (Chiarello)
Le Conseil approuve
Président On vote l'article 51:
Présents, votants et favorables: 33
Président On vote l'article 52:
Présents, votants et favorables: 33
Président On vote l'article 53:
Présents, votants et favorables: 33
Président A l'article 54 il y a un amendement de la IIIème
Commission et un amendement du Conseiller Viérin Marco.
Emendamenti All'articolo 54, comma 1, dopo le parole "contratto
collettivo regionale" aggiungere le parole "che ha decorrenza dalla
data di inquadramento nel ruolo unico regionale, e".
L'articolo 54 è così sostituito:
"1. Fino alla stipulazione del primo contratto collettivo
regionale che contenga una disciplina sostitutiva, al personale
professionista dell'area operativa-tecnica del Corpo valdostano dei
vigili del fuoco, in aggiunta al trattamento economico di cui
all'articolo 53, sono corrisposte, nelle stesse misure e con le
stesse modalità previste per il Corpo nazionale dei vigili del
fuoco, l'indennità di cui all'articolo 100 del decreto del
Presidente della Repubblica 18 maggio 1987, n. 269 (Norme
risultanti dalla disciplina prevista dall'accordo sindacale, per il
triennio 1985-1987, riguardante il comparto del personale
dipendente dalle aziende e dalle amministrazioni dello Stato ad
ordinamento autonomo), mentre l'indennità di cui all'articolo 66
del decreto del Presidente della Repubblica 4 agosto 1990, n. 335
(Regolamento per il recepimento delle norme risultanti dalla
disciplina prevista dall'accordo del 10 febbraio 1990 concernente
il personale del comparto delle aziende e delle amministrazioni
dello Stato ad ordinamento autonomo, di cui all'articolo 5 del
D.P.R. 5 marzo 1986, n. 68), viene sostituita dalla maggiorazione
oraria di cui all'articolo 10 della legge regionale 19 agosto 1992,
n. 42 (Norme risultanti dalla disciplina prevista dall'accordo per
il triennio 1991-1993 relativa al personale regionale).
La parole au Conseiller Viérin Marco.
Viérin M. (Aut) Riteniamo di non ritirare neanche questo
emendamento perché abbiamo una visione diversa da quella che è
stata espressa dal Presidente, proprio perché il prorogare questo
fatto al primo contratto collettivo regionale è un'incognita
pesante, lo ha detto anche il Consigliere Parisi nel suo ultimo
intervento, in quanto sicuramente i Vigili non potranno sperare su
un'indennità pari a quella attuale degli altri dipendenti
regionali.
È vero che una piccola miglioria è stata apportata con
l'emendamento all'articolo 49, perché potranno avere 30 giorni di
tempo successivi all'approvazione del contratto collettivo, per
decidere se accettare di entrare come dipendenti regionali e come
servizio regionale dei Vigili del Fuoco, oppure di rimanere in una
posizione di comando.
Se quindi da quella parte c'è questa piccola miglioria, dal
punto di vista previdenziale, come ha detto il Presidente e come
avevamo anticipato noi all'inizio, la Regione non potrà fare grandi
cose. Il Presidente ha detto nel suo intervento di chiusura della
discussione generale che si faceva demagogia, ma non è vero, perché
nel mio intervento iniziale ho detto in maniera molto chiara che su
questo problema la Regione ha poca forza. Quindi si poteva
benissimo dire: da quella parte avremo poche probabilità, cerchiamo
di recuperare sull'altra sponda, cioè dalla parte dell'indennità di
straordinari, di notturno e di festivo proprio perché si poteva
fare la compensazione. E questa proposta era giunta direttamente in
commissione anche alla Giunta e alla maggioranza.
Non si è voluto affrontare questo tema e riteniamo che sia stato
un errore. Il Presidente si è trincerato dietro il discorso del
fondo complessivo che si doveva concordare fra tutti i dipendenti e
le Organizzazioni sindacali di categoria come distribuirlo; io dico
che questa è una logica di guerra fra dipendenti e non sta
bene.
Il Presidente si scarica dicendo ai sindacati: l'ammontare è
questo, dividetevelo. È chiaro che se daremo più di 2.000 lire ai
pompieri, toglieremo qualcosa agli altri e questa è una logica
perversa, perché così facendo si innesca una guerra fra i
dipendenti regionali e non mi sembra questo il modo di affrontare
il problema della regionalizzazione. Lei, Presidente, ha detto
prima che questa regionalizzazione ha un costo per la Regione;
ebbene, il discorso è che dalla finanziaria ?94 la Regione ha
pagato il costo complessivo e pagherà il costo complessivo anche da
ora in poi, però non può pensare che dovrà continuare a pagare il
costo complessivo di lire 2.000 per i festivi e per i notturni, se
i dipendenti e i Vigili del Fuoco perderanno una gran parte del
loro pacchetto di ammontare per il calcolo delle pensioni quando
andranno in pensione. Quindi il concetto era di trovare una
soluzione mediata. È chiaro che la soluzione precisa non si poteva
trovare, però si poteva almeno tentare di arrivare ad una
mediazione.
Quindi manterremo in piedi l'emendamento e chiediamo ai
consiglieri di votarlo.
Président On vote l'amendement présenté par le Conseiller Viérin
Marco:
Présents: 33
Votants: 14
Favorables: 11
Contraires: 3
Abstenus: 19 (Agnesod, Bavastro, Bionaz, Ferraris, Florio,
Lavoyer, Louvin, Mafrica, Perrin C., Perrin G.C., Perron, Piccolo,
Riccarand, Secondina Squarzino, Stévenin, Vallet, Vicquéry, Viérin
D., Voyat)
Le Conseil n'approuve pas
Président On vote l'article 54 amendé par la IIIème
Commission.
Articolo 54 (Indennità di rischio e indennità notturna e
festiva)
1. Fino alla stipulazione del primo contratto collettivo
regionale che ha decorrenza dalla data di inquadramento nel ruolo
unico regionale, e che contenga una disciplina sostitutiva, al
personale professionista dell'area operativa-tecnica del Corpo
valdostano dei vigili del fuoco, in aggiunta al trattamento
economico di cui all'articolo 53, sono corrisposte, nelle stesse
misure e con le stesse modalità previste per il Corpo nazionale dei
vigili del fuoco, l'indennità di cui all'articolo 100 del decreto
del Presidente della Repubblica 18 maggio 1987, n. 269 (Norme
risultanti dalla disciplina prevista dall'accordo sindacale, per il
triennio 1985-1987, riguardante il comparto del personale
dipendente dalle aziende e dalle amministrazioni dello Stato ad
ordinamento autonomo), e l'indennità di cui all'articolo 66 del
decreto del Presidente della Repubblica 4 agosto 1990, n. 335
(Regolamento per il recepimento delle norme risultanti dalla
disciplina prevista dall'accordo del 10 febbraio 1990 concernente
il personale del comparto delle aziende e delle amministrazioni
dello Stato ad ordinamento autonomo, di cui all'articolo 5 del
D.P.R. 5 marzo 1986, n. 68), in sostituzione della maggiorazione
oraria di cui all'articolo 10 della legge regionale 19 agosto 1992,
n. 42 (Norme risultanti dalla disciplina prevista dall'accordo per
il triennio 1991-1993 relativa al personale regionale).
Présents: 33
Votants: 32
Favorables: 22
Contraires: 10
Abstenus: 1 (Chiarello)
Le Conseil approuve
Président On vote l'article 55:
Présents: 33
Votants et favorables: 23
Abstenus: 10 (Aloisi, Collé, Dujany, Lanièce, Lanivi, Linty,
Marguerettaz, Parisi, Tibaldi, Viérin M.)
Président On vote l'article 56:
Présents, votants et favorables: 33
Président On vote l'article 57:
Présents, votants et favorables: 33
Président On vote l'article 58:
Présents, votants et favorables: 33
Président On vote l'article 59:
Présents, votants et favorables: 33
Président On vote l'article 60:
Présents, votants et favorables: 33
Président On vote l'annexe A:
Présents, votants et favorables: 33
Président On vote l'annexe B:
Présents, votants et favorables: 33
Président La parole au Conseiller Viérin Marco pour déclaration
d'intention.
Viérin M. (Aut) La dichiarazione di voto sarà molto breve perché
ormai abbiamo capito tutti quanti la posizione degli Autonomisti.
Sarà una posizione di astensione proprio perché abbiamo dimostrato
di esaminare il disegno di legge non da un punto di vista politico,
ma da un punto di vista sostanziale. Abbiamo presentato gli
emendamenti in cui credevamo e crediamo, li abbiamo votati, abbiamo
votato contro alle posizioni della maggioranza su quegli stessi
emendamenti e riteniamo che si poteva certamente fare meglio.
Abbiamo anche pensato in un certo momento di questa vicenda che
questa legge fosse rinviata alla prossima legislatura, ovvero
nell'autunno di quest'anno, proprio per essere affrontata meglio e
sapere qualcosa di più sulla previdenza. Questo non lo si è voluto
fare, ognuno si prenderà le sue responsabilità.
Ritengo però che il Presidente debba mantenere le garanzie che
ha dato, sui contatti che prenderà con le sedi romane per vedere il
discorso della previdenza.
Con questa speranza ribadiamo il nostro voto di astensione sul
complesso della legge.
Président On vote la loi dans son ensemble:
Titolo I Istituzione dei servizi antincendi
Capo I Istituzione
Articolo 1 (Istituzione dei servizi antincendi)
1. La presente legge disciplina, nel territorio regionale, la
prevenzione e l'estinzione degli incendi nonché i servizi di
soccorso tecnico urgente attribuiti alla Regione, in sostituzione
degli organi centrali e periferici dello Stato, ai sensi
dell'articolo 19 della legge 16 maggio 1978, n. 196 (Norme di
attuazione dello statuto speciale della Valle d'Aosta).
2. La Regione può, in aggiunta ai servizi di competenza degli
organi centrali e periferici dello Stato, ai sensi dell'articolo 20
della l. 196/1978, istituire servizi relativi all'addestramento e
all'impiego delle unità preposte alla protezione civile, nonché
servizi tecnici per la tutela delle persone e la preservazione dei
beni dai pericoli derivanti dall'impiego dell'energia nucleare.
3. Resta di competenza esclusiva dello Stato la preparazione
delle unità antincendi per le forze armate.
Articolo 2 (Prevenzione degli incendi)
1. La prevenzione degli incendi consiste nell'espletamento
dell'attività di polizia amministrativa di sicurezza, attribuita ai
vigili del fuoco dalle leggi vigenti nella materia definita
dall'articolo 2 del decreto del Presidente della Repubblica 29
luglio 1982, n. 577 (Approvazione del regolamento concernente
l'espletamento dei servizi di prevenzione e vigilanza
antincendi).
2. Nell'esercizio della prevenzione degli incendi si osservano,
oltre alle leggi statali vigenti su tutto il territorio nazionale,
i regolamenti e le normative tecniche specifiche di prevenzione
degli incendi, emanate dalla Regione o, in tutti i casi in cui non
esistano norme regionali corrispondenti, dal Ministero
dell'interno.
Articolo 3 (Estinzione degli incendi e soccorsi tecnici
urgenti)
1. L'attività di estinzione degli incendi e dei soccorsi tecnici
consiste essenzialmente:
a) nell'estinzione degli incendi;
b) nell'opera tecnica di soccorso in occasione di improvvisa o
minacciante rovina di edifici, di frane, di piene, di alluvioni o
di altra calamità;
c) nella rimozione di eventuali ostacoli che intralcino la
circolazione stradale;
d) nell'intervento in tutti i casi in cui l'opera dei vigili del
fuoco può essere utile alla salvezza di persone e di cose;
e) nell'intervento in tutti gli altri casi previsti dalle leggi
e dai regolamenti vigenti.
2. L'attività di cui al comma 1 si limita ai compiti di
carattere strettamente urgente e cessa col subentrare degli organi
tecnici competenti.
3. L'attività di estinzione degli incendi e di soccorso tecnico
comporta l'applicazione delle norme vigenti in materia e l'adozione
dei provvedimenti all'uopo necessari ed è esercitata a discrezione
e sotto la responsabilità del comandante dei reparti di soccorso. I
comandanti delle forze armate e di polizia, eventualmente
intervenuti sul luogo del disastro per mantenere l'ordine pubblico,
devono agire in conformità alle disposizioni di carattere tecnico
impartite dallo stesso comandante.
Articolo 4 (Svolgimento dei servizi. Attività di protezione
civile)
1. La Regione si avvale, per lo svolgimento delle funzioni e dei
compiti di cui agli articoli 1, 2 e 3, del Corpo valdostano dei
vigili del fuoco.
2. Il Corpo valdostano dei vigili del fuoco è un componente
fondamentale e una struttura operativa della protezione civile.
Articolo 5 (Corpo valdostano dei vigili del fuoco)
1. Il Corpo valdostano dei vigili del fuoco si articola in:
a) personale professionista disciplinato dalla presente
legge;
b) personale volontario disciplinato dalla legge regionale 27
maggio 1988, n. 37 (Norme per il volontariato dei servizi
antincendi - Protezione civile - Corpo Valdostano dei Vigili del
Fuoco Volontari) e dal relativo regolamento regionale di attuazione
13 dicembre 1989, n. 1.
2. Le espressioni Corpo valdostano dei vigili del fuoco
volontari, personale del Corpo regionale dei vigili del fuoco
volontari, componenti del Corpo valdostano dei vigili del fuoco
volontari ed altre consimili abbreviate, riferite comunque al
personale volontario del Corpo dei vigili del fuoco, contenute
nelle leggi regionali vigenti, sono sostituite dall'espressione
personale volontario del Corpo valdostano dei vigili del fuoco.
3. Le espressioni organi del Corpo nazionale dei vigili del
fuoco competenti nel territorio regionale, personale del Corpo
nazionale dei vigili del fuoco e Corpo nazionale dei vigili del
fuoco, contenute rispettivamente nell'articolo 2, comma 2,
nell'articolo 28, comma 1, nell'articolo 29, comma 5, della l.r.
37/1988, sono sostituite dall'espressione personale professionista
del Corpo valdostano dei vigili del fuoco.
4. L'espressione Corpo nazionale dei vigili del fuoco, contenuta
nell'articolo 3, comma 1, del regolam. reg. 1/1989, è sostituita
dall'espressione personale professionista del Corpo valdostano dei
vigili del fuoco. L'espressione Comando dei vigili del fuoco della
Valle d'Aosta, contenuta nell'articolo 23, comma 1, nell'articolo
41, commi 2 e 3, nell'articolo 42, comma 1, nell'articolo 44, comma
2, e nell'articolo 45, comma 2, della l.r. 37/1988, è sostituita
dall'espressione Comando regionale dei vigili del fuoco.
5. Nella presente legge il personale professionista del Corpo
valdostano dei vigili del fuoco è denominato personale
professionista.
6. La collocazione organizzativa del Corpo valdostano dei vigili
del fuoco è definita con provvedimento della Giunta regionale ai
sensi degli articoli 6, 7 e 8 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
7. Il Corpo valdostano dei vigili del fuoco è affiancato, per le
attribuzioni di competenza, dai servizi antincendi aeroportuali
previsti dall'articolo 3 della legge 23 dicembre 1980, n. 930
(Norme sui servizi antincendi negli aeroporti e sui servizi di
supporto tecnico ed amministrativo-contabile del Corpo nazionale
dei vigili del fuoco).
Articolo 6 (Corrispondenza tra le strutture e gli organismi
dello Stato e quelli della Regione in materia antincendi)
1. Le funzioni e le competenze, in materia antincendi, del
Ministero dell'interno o dell'Amministrazione dell'interno e del
Ministro dell'interno sono attribuite, in Valle d'Aosta,
rispettivamente all'Amministrazione regionale e al Presidente della
Giunta regionale.
2. Le funzioni e le competenze dell'ispettore generale capo del
Corpo nazionale dei vigili del fuoco, del Servizio tecnico centrale
e degli ispettorati regionali o interregionali del Corpo nazionale
dei vigili del fuoco, dei comandi provinciali e dei Comandanti
provinciali dei vigili del fuoco, limitatamente al territorio
regionale, sono esercitate dalla corrispondente struttura regionale
istituita ai sensi degli articoli 6, 7 e 8 della l.r. 45/1995 e dal
personale della qualifica dirigenziale del Corpo valdostano dei
vigili del fuoco.
Capo II Organizzazione
Articolo 7 (Attività di soccorso)
1. L'attività di estinzione degli incendi e di soccorso tecnico,
in genere, è effettuata dal personale del Corpo valdostano dei
vigili del fuoco, secondo le direttive del comandante dei vigili
del fuoco e sotto la responsabilità del comandante delle squadre di
soccorso.
Articolo 8 (Coordinamento con il servizio antincendi
boschivo)
1. Nel caso di incendi boschivi, si applica l'articolo 7 della
legge regionale 3 dicembre 1982, n. 85 (Norme per la difesa di
boschi dagli incendi), come modificato dalla legge regionale 19
agosto 1984, n. 45.
Articolo 9 (Servizi antincendi aeroportuali)
1. Il Presidente della Giunta regionale, nel rispetto delle
norme internazionali e di quanto stabilito dal comma 2, istituisce
i servizi antincendi aeroportuali.
2. Il dirigente della struttura di cui all'articolo 26:
a) individua, nel rispetto delle norme internazionali, la
dotazione minima di personale e la consistenza e le caratteristiche
dei mezzi da adibire al servizio antincendi negli aeroporti di cui
all'articolo 3, comma 1, della l. 930/1980;
b) provvede al rilascio delle abilitazioni previste
dall'articolo 3 della l. 930/1980.
Articolo 10 (Collegamenti con organismi nazionali e
internazionali)
1. La struttura di cui all'articolo 26 assicura:
a) i collegamenti con gli organi centrali dello Stato competenti
nelle materie indicate all'articolo 1, con il settore della
prevenzione degli infortuni sul lavoro, con il servizio sanitario
e, ai fini di cui all'articolo 6 del d.p.r. 577/1982, con altri
organismi nazionali;
b) i collegamenti con organismi comunitari e internazionali in
armonia con quanto operato in campo nazionale ai sensi
dell'articolo 5 del d.p.r. 577/1982;
c) il collegamento con il Centro studi ed esperienze del
Ministero dell'interno e l'utilizzazione dei risultati
dell'attività di studio, ricerca e sperimentazione del Centro
medesimo.
2. La Regione, ove richiesta, provvede alle eventuali spese per
attività del Centro di cui al comma 1, lett. c), riguardanti la
Valle d'Aosta.
3. La struttura di cui all'articolo 26 può altresì utilizzare
studi, relazioni di prove e certificazioni di altri istituti e
laboratori riconosciuti altamente qualificati dallo Stato italiano
o da altro Stato dell'Unione europea.
Articolo 11 (Commissione tecnica per la prevenzione degli
incendi)
1. Per lo svolgimento delle funzioni attribuite dalle
disposizioni vigenti al Comitato centrale tecnico-scientifico per
la prevenzione incendi ed al Comitato tecnico regionale per la
prevenzione incendi, di cui agli articoli 10 e 20 del d.p.r.
577/1982, è istituita, presso la struttura di cui all'articolo 26,
la Commissione tecnica per la prevenzione degli incendi, composta
da:
a) il dirigente di cui all'articolo 25, comma 1, lett. a), con
funzioni di presidente;
b) il dirigente preposto al Comando regionale dei vigili del
fuoco;
c) un dirigente del Corpo nazionale dei vigili del fuoco o di
altra struttura analoga di uno Stato dell'Unione europea;
d) un ingegnere designato dall'ordine degli ingegneri della
Valle d'Aosta;
e) un chimico designato dall'ordine dei chimici della Valle
d'Aosta;
f) un esperto designato dall'Agenzia regionale per la protezione
dell'ambiente (ARPA) di cui alla legge regionale 4 settembre 1995,
n. 41 (Istituzione dell'Agenzia regionale per la protezione
dell'ambiente (ARPA) e creazione, nell'ambito dell'Unità sanitaria
locale della Valle d'Aosta, del Dipartimento di prevenzione e
dell'Unità operativa di microbiologia).
2. La Commissione può avvalersi, a titolo consultivo, per
particolari problemi, di tecnici aventi specifiche competenze
secondo le procedure previste dalla legge regionale 16 agosto 1994,
n. 47 (Disciplina del conferimento di speciali incarichi a soggetti
esterni all'Amministrazione regionale e dell'organizzazione,
adesione e partecipazione a convegni e ad altre
manifestazioni).
3. La Commissione è nominata dal Presidente della Giunta
regionale e dura in carica per tutta la legislatura. Per ogni
componente titolare della Commissione è nominato un membro
supplente.
4. Per la validità delle sedute della Commissione è richiesta la
presenza della maggioranza dei componenti e le deliberazioni sono
adottate a maggioranza dei presenti; in caso di parità prevale il
voto del presidente.
5. I componenti di cui al comma 1, lett. c), d), e) e f), che,
senza giustificato motivo, non intervengono alle adunanze per tre
sedute consecutive, sono considerati decaduti e la struttura di cui
all'articolo 26 procede alla richiesta di una nuova
designazione.
6. Ai componenti di cui al comma 1, lett. c), d) ed e), spetta
il rimborso delle spese di viaggio e di trasferta, nella misura e
con le modalità previste per i dirigenti della Regione.
Articolo 12 (Compiti della Commissione tecnica per la
prevenzione degli incendi)
1. La Commissione tecnica per la prevenzione degli incendi di
cui all'articolo 11 svolge i seguenti compiti:
a) esercita, limitatamente al territorio regionale, le funzioni
altrove attribuite ai Comitati tecnici di cui agli articoli 10 e 20
del d.p.r. 577/1982;
b) nomina i tre esperti incaricati di effettuare i sopralluoghi
presso insediamenti industriali ed impianti di tipo complesso ed a
tecnologia avanzata ai sensi degli articoli 14 e 19 del d.p.r.
577/1982;
c) esprime parere sulle richieste di autorizzazione
all'installazione o all'esercizio di attività, in deroga alle norme
vigenti, valutando gli accorgimenti proposti per conferire un grado
di sicurezza equivalente alle suddette attività;
d) fornisce, su richiesta delle competenti strutture regionali,
consulenze sui progetti di nuove normative tecniche e su problemi o
questioni in materia di prevenzione degli incendi.
Articolo 13 (Collaborazione con reparti di soccorso del Corpo
nazionale dei vigili del fuoco)
1. La struttura di cui all'articolo 26:
a) prende accordi con i competenti dirigenti del Corpo nazionale
dei vigili del fuoco al fine di rendere possibile l'intervento
immediato nel territorio regionale di squadre di soccorso
provenienti dalle sedi più vicine del Corpo nazionale suddetto e,
viceversa, l'intervento di unità operative di soccorso regionali
nel territorio nazionale limitrofo;
b) previa intesa da raggiungersi tra il Presidente della Giunta
regionale e i competenti organi dello Stato, prende le iniziative
necessarie per coordinare l'attività dei reparti di soccorso
regionali e delle colonne mobili di soccorso del Corpo nazionale
dei vigili del fuoco nel caso di intervento per calamità nel
territorio regionale.
Articolo 14 (Reti del Corpo nazionale dei vigili del fuoco)
1. La struttura di cui all'articolo 26, previa intesa da
raggiungersi tra il Presidente della Giunta regionale ed i
competenti organi dello Stato, può provvedere direttamente:
a) alla gestione delle stazioni appartenenti alla rete nazionale
di rilevamento della ricaduta radioattiva ubicate nel territorio
regionale;
b) alla gestione dei ripetitori appartenenti alla rete radio di
protezione civile del Corpo nazionale dei vigili del fuoco ubicati
nel territorio regionale.
2. La struttura di cui all'articolo 26 può provvedere alla
gestione di reti informatiche di raccolta e di utilizzazione di
dati di carattere nazionale ed europeo.
Articolo 15 (Sede centrale e distaccamenti periferici del Corpo
valdostano dei vigili del fuoco)
1. Il Corpo valdostano dei vigili del fuoco opera mediante il
contingente centrale, avente sede in Aosta, e mediante il personale
dei distaccamenti costituiti da contingenti periferici di vigili
del fuoco ubicati nel territorio regionale.
2. Il Presidente della Giunta regionale, sentite le
organizzazioni sindacali di categoria, individua con proprio
decreto il numero, la sede e la circoscrizione territoriale dei
distaccamenti del personale professionista del Corpo valdostano dei
vigili del fuoco.
Articolo 16 (Servizi gratuiti e a pagamento)
1. Il servizio di estinzione degli incendi e l'apporto dei
soccorsi tecnici urgenti sono gratuiti.
2. Sono a pagamento:
a) i soccorsi tecnici prestati su richiesta di enti o di privati
cessata l'urgenza;
b) le visite e gli speciali servizi di vigilanza, obbligatori o
richiesti, ai fini della prevenzione degli incendi;
c) l'attività di formazione, di addestramento e di attestazione
di idoneità previste dal decreto legislativo 19 settembre 1994, n.
626 (Attuazione delle direttive 89/391/CEE, 89/654/CEE, 89/655/CEE,
89/656/CEE, 90/269/CEE, 90/270/CEE, 90/394/CEE e 90/679/CEE
riguardante il miglioramento della sicurezza e della salute dei
lavoratori sul luogo di lavoro), e successive modificazioni;
d) i servizi antincendi aeroportuali previsti dall'articolo 3
della l. 930/1980 e dall'articolo 9.
3. I servizi di cui al comma 2 sono svolti dal personale
professionista nel rispetto delle normative vigenti.
4. Nei servizi a pagamento il versamento è effettuato a favore
dell'Amministrazione regionale, che provvede alla determinazione
periodica delle tariffe relative ai servizi con deliberazione della
Giunta regionale.
5. I corrispettivi dei servizi a pagamento sono introitati al
capitolo 9860 (Proventi derivanti dall'utilizzo di beni regionali o
da servizi prestati dalla Regione) del bilancio della Regione.
Articolo 17 (Competenze in ordine a strumenti urbanistici)
1. In occasione della predisposizione o della modificazione dei
piani regolatori e dei regolamenti di polizia urbana, le
amministrazioni comunali sono tenute ad acquisire il parere del
Comando regionale dei vigili del fuoco per la parte riguardante
disposizioni comunque atte a prevenire gli incendi nonché prima
dell'eventuale emanazione di normative che disciplinino attività
soggette ai controlli di prevenzione degli incendi.
2. Il parere di cui al comma 1 deve essere parimenti acquisito
dalle strutture regionali competenti e dalle amministrazioni
comunali, a seconda dei casi, per questioni generali di viabilità
limitatamente all'individuazione delle caratteristiche minime da
garantire per il transito dei veicoli di soccorso in funzione
dell'utilizzazione delle aree servite dalla suddetta viabilità.
Articolo 18 (Competenze in ordine agli idranti stradali)
1. Le amministrazioni comunali sono tenute a provvedere, in
conformità alle direttive generali ed alle osservazioni specifiche
del Corpo valdostano dei vigili del fuoco, alla installazione e
alla manutenzione degli idranti stradali secondo le possibilità dei
rispettivi acquedotti, alla costituzione di riserve idriche
antincendi secondo le necessità e le possibilità locali, nonché
alla installazione di eventuali apparecchi di allarme.
2. La planimetria aggiornata, con l'ubicazione degli idranti
stradali, deve essere elaborata a cura delle singole
amministrazioni comunali ed inviata ai competenti uffici del Corpo
valdostano dei vigili del fuoco.
3. L'uso degli idranti stradali è gratuito per lo svolgimento
dei compiti istituzionali del Corpo valdostano dei vigili del
fuoco.
Capo III Disposizioni connesse con la particolarità del
servizio
Articolo 19 (Veicoli e conducenti dei servizi antincendi)
1. In attesa che le disposizioni di cui all'articolo 138 del
decreto legislativo 30 aprile 1992, n. 285 (Nuovo codice della
strada), come modificato dal decreto legislativo 10 settembre 1993,
n. 360, e dal decreto-legge 28 giugno 1995, n. 251, convertito in
legge 3 agosto 1995, n. 351, siano estese anche al Corpo valdostano
dei vigili del fuoco, la Regione, previa intesa tra il Presidente
della Giunta regionale e il Ministro dell'interno, è autorizzata
a:
a) utilizzare, sia per l'immatricolazione degli automezzi da
assegnare al Corpo valdostano dei vigili del fuoco, sia di quelli
trasferiti in proprietà alla Regione secondo la procedura prevista
dall'articolo 45 della l. 196/1978, il registro automobilistico del
Corpo nazionale dei vigili del fuoco;
b) avvalersi, per il rilascio e il rinnovo delle patenti di
guida degli automezzi antincendi della Regione, del competente
servizio dell'Amministrazione statale ai sensi dell'articolo 71 del
decreto del Presidente della Repubblica 22 febbraio 1982, n. 182
(Norme di attuazione dello statuto speciale della regione Valle
d'Aosta per la estensione alla regione delle disposizioni del
decreto del Presidente della Repubblica 24 luglio 1977, n. 616 e
della normativa relativa agli enti soppressi con l'articolo 1-bis
del decreto-legge 18 agosto 1978, n. 481, convertito nella legge 21
ottobre 1978, n. 641).
2. Eventuali oneri relativi alle operazioni di cui al comma 1
sono a carico della Regione.
Articolo 20 (Esonero dal richiamo alle armi)
1. Al personale professionista si applica l'articolo 17 della
legge 13 maggio 1961, n. 469 (Ordinamento dei servizi antincendi e
del Corpo nazionale dei Vigili del fuoco e stato giuridico e
trattamento economico del personale dei sottufficiali, vigili
scelti e vigili del Corpo nazionale dei Vigili del fuoco).
Articolo 21 (Assicurazioni)
1. Il personale professionista è assicurato contro gli infortuni
accaduti in servizio e le infermità contratte per causa diretta di
servizio, ai sensi dell'articolo 191 della legge regionale 28
luglio 1956, n. 3 (Norme sull'ordinamento dei servizi regionali e
sullo stato giuridico ed economico del personale della Regione),
come modificato dall'articolo 1 della legge regionale 10 novembre
1966, n. 13.
Articolo 22 (Requisizione di mezzi e materiali ausiliari)
1. In casi di necessità, il Presidente della Giunta regionale
può ordinare la requisizione di mezzi e materiali ausiliari
occorrenti ai fini di istituto per il tempo strettamente
necessario, salvo il dovuto indennizzo ai proprietari da
determinarsi sulla base dei prezzi correnti.
2. Della facoltà di cui al comma 1 può avvalersi il comandante
delle operazioni di soccorso in caso di necessità urgenti, restando
l'obbligo di tempestiva comunicazione al Presidente della Giunta
regionale.
Articolo 23 (Impiego del Corpo valdostano dei vigili del fuoco
per calamità fuori del territorio regionale)
1. Il Presidente della Giunta regionale, su richiesta delle
competenti autorità, dispone l'impiego di personale professionista
fuori del territorio regionale.
2. Il Presidente della Giunta regionale, ottenuto l'assenso da
parte delle competenti autorità, può disporre, anche di propria
iniziativa, l'invio del personale, di cui al comma 1, fuori del
territorio regionale.
Articolo 24 (Particolari incarichi)
1. Quando ricorrano eccezionali circostanze, il dirigente
preposto al Comando regionale dei vigili del fuoco può destinare il
personale professionista, in via temporanea, a interventi di
interesse pubblico per i quali il personale del Corpo abbia
particolari attitudini in dipendenza dei servizi di istituto.
2. L'incarico deve comunque avere carattere assolutamente
provvisorio.
Capo IV Direzione
Articolo 25 (Struttura regionale preposta ai servizi
antincendi)
1. La struttura regionale preposta ai servizi antincendi, di cui
all'articolo 6, comma 2, si articola, a livello dirigenziale,
in:
a) dirigente con funzioni di direzione della struttura e
funzioni ispettive, di cui all'articolo 6, comma 2;
b) dirigente con funzioni di direzione operativa e
amministrativa del Comando regionale dei vigili del fuoco, che
assume la denominazione di comandante del personale professionista
dei vigili del fuoco.
2. L'ulteriore articolazione della struttura e delle posizioni
dirigenziali di cui al comma 1 è definita ai sensi dell'articolo 8
della l.r. 45/1995.
3. Il dirigente preposto alla struttura di cui al comma 1, lett.
a), è sovraordinato al dirigente preposto al Comando regionale dei
vigili del fuoco.
4. In caso di assenza o di impedimento del dirigente di cui al
comma 1, lett. b), le relative funzioni possono essere affidate
all'ispettore antincendi direttore in possesso della maggiore
anzianità di qualifica.
5. I dirigenti della struttura di cui al comma 1 sono componenti
di diritto del Comitato per la protezione civile previsto dagli
articoli 4 e 5 della legge regionale 31 luglio 1986, n. 37
(Interventi regionali in occasione del verificarsi di eventi
calamitosi ed eccezionali avversità atmosferiche).
Articolo 26 (Attribuzioni particolari della struttura preposta
ai servizi antincendi)
1. La struttura regionale preposta ai servizi antincendi, oltre
ai compiti di cui agli articoli 9, 10, 11, 13 e 14, provvede, in
particolare, a:
a) esame, studio e formulazione di proposte per la trasposizione
in norme regionali delle direttive CEE in materia di prevenzione ed
estinzione degli incendi, ovvero per l'emanazione di norme di
iniziativa regionale;
b) studi e rilevazioni statistiche ed emanazione di disposizioni
concernenti le caratteristiche degli automezzi e dei materiali di
soccorso, con particolare riguardo alla loro normalizzazione, anche
in vista di interventi in comune con reparti del Corpo nazionale
dei vigili del fuoco e delle altre strutture della protezione
civile.
Articolo 27 (Attribuzioni del Comando regionale dei vigili del
fuoco)
1. Il Comando regionale dei vigili del fuoco:
a) ha la diretta responsabilità dell'organizzazione e del
funzionamento dei servizi antincendi affidati al personale
professionista;
b) risponde della disciplina del personale professionista e
dell'applicazione nei confronti del medesimo delle disposizioni di
cui al Titolo II, Capo III;
c) dispone le visite ai locali adibiti a depositi ed industrie
pericolose, nonché ai controlli sui locali adibiti a pubblico
spettacolo;
d) provvede ai controlli periodici sullo stato di manutenzione
delle bocche da incendio e degli impianti aventi comunque attinenza
con la prevenzione degli incendi, nonché sull'osservanza delle
disposizioni in materia di prevenzione degli incendi;
e) provvede ai servizi di vigilanza di cui all'articolo 23,
comma 1, del d.lgs. 626/1994 ed alla formazione del personale di
cui all'articolo 12 del decreto stesso;
f) propone, in applicazione dell'articolo 20 della l.r. 37/1988,
la chiamata in servizio temporaneo del personale volontario, per
esercitazioni o particolari necessità, presso le strutture
operative del Comando regionale;
g) coordina sia gli interventi operativi che l'attività di
formazione e aggiornamento con il Corpo valdostano dei vigili del
fuoco volontari.
2. Il dirigente preposto al Comando regionale dei vigili del
fuoco partecipa, anche attraverso un rappresentante del Corpo da
lui delegato, alle commissioni edilizie comunali, con espressione
di parere limitatamente agli aspetti della prevenzione degli
incendi.
Articolo 28 (Nomina del comandante del personale professionista
dei vigili del fuoco)
1. La nomina a comandante si consegue mediante concorso per
esami al quale è ammesso se in possesso del diploma di laurea:
a) il personale professionista del Corpo valdostano dei vigili
del fuoco che rivesta, da almeno cinque anni, il profilo di
ispettore antincendi direttore;
b) il personale permanente del Corpo nazionale dei vigili del
fuoco, nonché quello appartenente ai servizi antincendi
corrispondenti di altri enti pubblici, che rivesta, da almeno
cinque anni, profilo corrispondente a quello di ispettore
antincendi direttore dell'Amministrazione regionale.
2. Nel caso in cui il concorso abbia dato esito negativo o sia
andato deserto, la Giunta regionale, in attesa della copertura del
posto, può procedere al conferimento dell'incarico ai sensi
dell'articolo 16, comma 3, della l.r. 45/1995, nei confronti del
personale di cui al comma 1. Nel caso di cui al comma 1, lett. b),
l'incarico può essere disposto nei confronti di personale per cui
sia stato richiesto il comando temporaneo presso il Corpo
valdostano dei vigili del fuoco.
Titolo II Personale professionista del corpo valdostano dei
vigili del fuoco
Capo I Organico
Articolo 29 (Articolazione del personale professionista del
Corpo valdostano dei vigili del fuoco)
1. Il personale professionista comprende:
a) le qualifiche dirigenziali di cui all'articolo 25, comma
1;
b) il personale di cui al comma 2.
2. Il personale professionista è articolato in un'area
operativa-tecnica e in un'area amministrativo-contabile. I profili
professionali rientranti nelle due aree sono definiti ai sensi
dell'articolo 8 della l.r. 45/1995.
3. Il Corpo valdostano dei vigili del fuoco si avvale inoltre,
per compiti ausiliari, del personale che svolge servizio di leva ai
sensi dell'articolo 4, comma 1 del decreto legislativo 22 aprile
1994, n. 320 (Norme di attuazione dello statuto speciale della
regione Valle d'Aosta).
Articolo 30 (Personale professionista)
1. Al personale professionista si applicano le disposizioni in
materia di stato giuridico previste per il personale dipendente
dall'Amministrazione regionale, integrate dalle disposizioni della
presente legge e, in difetto, le corrispondenti norme statali.
2. Il personale professionista dell'area operativa-tecnica è
escluso dall'applicazione del rapporto di lavoro a tempo
parziale.
3. Le disposizioni speciali di cui agli articoli 32 e 33 e ai
Capi II, III e IV del presente Titolo, in materia di reclutamento,
disciplina e cessazione dal servizio, sono riferite esclusivamente
al personale professionista dell'area operativa-tecnica. In
particolare, l'accesso a profili professionali dell'organico del
personale professionista del Corpo valdostano dei vigili del fuoco
diversi da quelli previsti dagli articoli 34, 35 e 36 resta
disciplinato dalle disposizioni vigenti per l'accesso al ruolo
unico regionale di cui alla l.r. 45/1995 e al regolamento regionale
11 dicembre 1996, n. 6 (Norme sull'accesso agli organici
dell'Amministrazione regionale, degli enti pubblici non economici
dipendenti dalla Regione e degli enti locali della Valle
d'Aosta).
4. Nelle materie oggetto di riserva di legge e di
delegificazione di cui all'articolo 3 della l.r. 45/1995 le
disposizioni della presente legge prevalgono su quelle di cui al
comma 1.
5. Le disposizioni di cui al comma 1, ai sensi degli articoli 2
e 37 della l.r. 45/1995, divengono inapplicabili a seguito della
stipulazione dei contratti collettivi regionali previsti dalla l.r.
45/1995 che contengano una disciplina sostitutiva.
6. Il personale della qualifica dirigenziale, direttiva, gli
ispettori antincendi direttori, gli ispettori antincendi, i
collaboratori tecnici antincendi, gli assistenti tecnici
antincendi, i capi reparto e i capi squadra, nei limiti del
servizio cui sono destinati e secondo le attribuzioni ad essi
conferite dalla legge, sono ufficiali di polizia giudiziaria, ai
sensi dell'articolo 19 della l. 196/1978, dell'articolo 16 della l.
469/1961 e dell'articolo 57, comma 3, del codice di procedura
penale; i vigili del fuoco sono agenti di polizia giudiziaria.
7. Le qualifiche di ufficiale e di agente di polizia giudiziaria
sono attestate con provvedimento del Presidente della Giunta
regionale.
Articolo 31 (Organico. Modificazioni alla l.r. 45/1995)
1. Il personale professionista sia dell'area operativa-tecnica
sia dell'area amministrativo-contabile è inquadrato nel ruolo unico
regionale di cui all'articolo 26, comma 1, della l.r. 45/1995 e
nell'organico istituito dal comma 2.
2. Dopo la lett. d) del comma 1 dell'articolo 26 della l.r.
45/1995, è aggiunta la seguente:
"d bis) personale professionista del Corpo valdostano dei vigili
del fuoco."
3. L'organico del personale professionista è indicato nella
tabella riportata nell'allegato A alla presente legge.
Articolo 32 (Accertamenti dell'idoneità psicofisica)
1. In considerazione del particolare tipo di lavoro prestato,
l'Amministrazione regionale sottopone il personale professionista a
specifici controlli sanitari periodici presso l'Unità sanitaria
locale (USL) o altri centri specializzati. L'USL locale provvede al
rilascio di apposita attestazione di idoneità allo svolgimento del
servizio.
2. Il personale professionista deve comunque essere sottoposto
ai controlli di cui al comma 1 nei seguenti casi:
a) dopo sei mesi di assenza dal servizio per motivi di salute
effettuata dal dipendente in una o più riprese nell'arco dell'anno
solare;
b) su motivata proposta del comandante dei vigili del fuoco.
Articolo 33 (Corsi di specializzazione e aggiornamento)
1. L'Amministrazione regionale istituisce, anche in
collaborazione con altri enti od organizzazioni, corsi di
specializzazione o di aggiornamento riservati al personale
professionista. La frequenza di tali corsi è obbligatoria, restando
a carico del bilancio della Regione le spese relative.
Capo II Reclutamento
Articolo 34 (Reclutamento dei vigili professionisti)
1. I vigili professionisti sono reclutati mediante concorso
pubblico per titoli ed esami.
2. Per essere ammessi al concorso, i candidati devono possedere,
oltre ai requisiti generali previsti per l'accesso al ruolo unico
regionale:
a) età non inferiore ad anni diciotto e inferiore ad anni
trenta, comprese le eccezioni di legge; il limite massimo di età si
applica anche a coloro che siano titolari di un posto di organico
presso pubbliche amministrazioni;
b) statura non inferiore a m. 1,65;
c) piena ed incondizionata idoneità psicofisica al disimpegno
delle mansioni previste per i servizi antincendi, da accertarsi con
le modalità di cui all'articolo 32.
3. Il bando di concorso può stabilire che l'ammissione alle
prove sia subordinata:
a) al superamento di test psico-attitudinali tendenti ad
accertare la propensione allo svolgimento delle mansioni di vigile
del fuoco;
b) all'esito positivo dell'accertamento di cui all'articolo 32,
per i candidati che abbiano superato il test
psico-attitudinale.
4. Il bando di concorso deve richiedere, nell'ambito di un
identico profilo professionale, il possesso di particolari
specializzazioni necessarie per il buon funzionamento dei servizi
antincendi. In tale ipotesi, il bando di concorso deve prevedere
l'effettuazione di prove differenziate, nell'ambito del concorso
unico, in relazione alle differenti specializzazioni richieste.
5. Ai fini della nomina a ruolo, i vincitori del concorso di cui
al comma 1 devono frequentare con esito positivo il corso di cui
all'articolo 38.
Articolo 35 (Reclutamento di capisquadra e capireparto)
1. I capisquadra sono reclutati mediante concorso per titoli ed
esami, cui è ammesso il personale professionista con almeno cinque
anni di servizio effettivo nel profilo professionale di vigile del
fuoco.
2. I capireparto sono reclutati mediante concorso per titoli ed
esami, cui è ammesso il personale professionista con almeno cinque
anni di servizio effettivo nel profilo professionale di
capisquadra.
3. Ai fini della nomina a ruolo, i vincitori dei concorsi di cui
ai commi 1 e 2 devono frequentare con esito positivo il corso di
cui all'articolo 38.
Articolo 36 (Reclutamento degli assistenti tecnici antincendi,
dei collaboratori tecnici antincendi, degli ispettori antincendi e
degli ispettori antincendi direttori)
1. Il reclutamento degli assistenti tecnici antincendi, dei
collaboratori tecnici antincendi, degli ispettori antincendi e
degli ispettori antincendi direttori ha luogo mediante concorso
pubblico per titoli ed esami.
2. Ai fini della nomina a ruolo, i vincitori dei concorsi di cui
al comma 1 devono frequentare con esito positivo il corso di cui
all'articolo 38.
3. Si applicano le disposizioni di cui all'articolo 34, comma 2,
lett. b) e c), e comma 3.
4. Il limite massimo di età per la partecipazione ai concorsi
del presente articolo è fissato nell'età non superiore ad anni 30,
salvo le elevazioni previste dalle disposizioni vigenti; tale
limite non potrà in nessun caso eccedere gli anni 35.
5. Nei confronti del personale di ruolo appartenente al Corpo
valdostano dei vigili del fuoco, al Corpo nazionale dei vigili del
fuoco ed ai corrispondenti corpi delle Regioni a statuto speciale e
delle Province autonome non trova applicazione il limite massimo
d'età.
Articolo 37 (Riserva di posti e valutazione dei titoli)
1. Il quindici per cento dei posti dell'area operativa-tecnica
messi a concorso pubblico è riservato ai candidati che abbiano
prestato servizio militare di leva nel Corpo nazionale dei vigili
del fuoco o nei corrispondenti servizi delle Regioni a statuto
speciale e delle Province autonome.
2. Costituiscono titolo da valutarsi secondo le modalità
stabilite nell'articolo 32 del regolam. reg. 6/1996:
a) l'aver prestato servizio come professionista nel Corpo
valdostano dei vigili del fuoco;
b) l'aver prestato servizio come permanente nei profili
dell'area operativa-tecnica del Corpo nazionale dei vigili del
fuoco o nei corrispondenti servizi delle Regioni a statuto
speciale;
c) l'aver prestato servizio di leva tra i vigili del fuoco, ai
sensi dell'articolo 4, comma 1, del d.lgs. 320/1994 e/o della legge
13 ottobre 1950, n. 913 (Incorporamento di unità di leva nel Corpo
nazionale dei vigili del fuoco);
d) l'aver prestato lodevole servizio come personale volontario
dei vigili del fuoco per un minimo di tre anni;
e) l'essere orfani di vigili del fuoco deceduti per cause di
servizio.
Articolo 38 (Corsi di formazione)
1. I vincitori dei concorsi di cui agli articoli 34 e 36, se non
appartenenti al ruolo unico regionale, sono assunti a tempo
determinato durante il quale devono frequentare un corso, a carico
dell'Amministrazione regionale, presso le scuole centrali
antincendi o altra organizzazione qualificata. Gli idonei al corso
ottengono la nomina a ruolo. I non idonei cessano dal servizio.
Qualora il mancato conseguimento dell'idoneità sia stato causato da
motivi di forza maggiore, i non idonei possono essere ammessi a
frequentare un corso successivo durante il quale sono nuovamente
assunti in servizio a tempo determinato e al termine del quale, se
ancora non idonei, perdono il diritto alla nomina.
2. I vincitori dei concorsi di cui agli articoli 34 e 36, se
dipendenti da amministrazioni o enti pubblici, con esclusione
dell'Amministrazione regionale, o da privati, devono frequentare il
corso di cui al comma 1; agli stessi si applicano le disposizioni
dell'articolo 39, comma 2.
3. I vincitori dei concorsi di cui agli articoli 34, 35 e 36, se
appartenenti al ruolo unico regionale, devono frequentare un corso,
a carico dell'Amministrazione regionale, presso le scuole centrali
antincendi o altra organizzazione qualificata. Gli idonei al corso
ottengono l'avanzamento. I non idonei, qualora il mancato
conseguimento dell'idoneità sia stato causato da motivi di forza
maggiore, possono essere ammessi a frequentare un corso successivo
al termine del quale, se ancora non idonei, perdono il diritto
all'avanzamento o alla nomina.
4. L'ammissione ai corsi è subordinata all'esito positivo
dell'accertamento di cui all'articolo 32, salvo il caso in cui
questo sia già stato effettuato ai sensi dell'articolo 34, comma
3.
Articolo 39 (Trattamento economico per la frequenza ai
corsi)
1. Ai partecipanti ai corsi di cui all'articolo 38 che non
appartengono al ruolo unico regionale e che non siano dipendenti da
amministrazioni o enti pubblici o da privati, è attribuito, durante
il periodo di permanenza presso le scuole centrali antincendi o
altre organizzazioni qualificate, il trattamento economico previsto
per il profilo professionale del vigile del fuoco ridotto di un
quinto e non competono le indennità collegate all'effettiva
prestazione del servizio.
2. Ai partecipanti ai corsi di cui all'articolo 38, comma 2,
compete un assegno di frequenza in misura da stabilirsi in sede di
contrattazione collettiva regionale prevista dall'articolo 37 della
l.r. 45/1995.
3. Il personale del ruolo unico regionale che partecipa ai corsi
di cui all'articolo 38 è considerato in servizio a tutti gli
effetti e percepisce il trattamento economico in godimento con
esclusione delle indennità collegate all'effettiva prestazione del
servizio.
4. Sono rimborsate le spese di vitto e alloggio, se non forniti
dalle scuole, e le spese di trasferimento di inizio e fine corso,
con le modalità e nelle misure previste per il personale
regionale.
Capo III Norme disciplinari
Articolo 40 (Disciplina)
1. Il personale professionista è soggetto alle sanzioni
disciplinari previste dal Titolo IV, Capo VII, della l.r. 3/1956,
modificato dalle leggi regionali 10 novembre 1966, n. 13, 30 aprile
1980, n. 18 e 12 maggio 1986, n. 23, integrate dalle disposizioni
del presente Capo.
2. Le disposizioni di cui al comma 1 si applicano fino alla
stipulazione del primo contratto collettivo regionale, di cui alla
l.r. 45/1995, che contenga una disciplina sostitutiva di quella
legislativa.
Articolo 41 (Censura)
1. La censura è inflitta per:
a) alterazione o modificazione dell'uniforme o del tesserino di
riconoscimento nonché negligenza nella loro cura;
b) uso non autorizzato dell'abito civile in servizio;
c) impiego della rete radio per comunicazioni estranee al
servizio;
d) uso del dispositivo di allarme ottico e acustico nel corso di
spostamenti non urgenti per servizio.
Articolo 42 (Riduzione temporanea dello stipendio)
1. La riduzione temporanea dello stipendio è inflitta per:
a) abituale abuso di bevande alcooliche;
b) aver usato modi inurbani o sconvenienti verso il
pubblico;
c) aver usato linguaggio sconveniente nel corso di comunicazioni
radio;
d) uso non autorizzato e ingiustificato di automezzo di
servizio;
e) negligenza nella cura dei mezzi di soccorso di dotazione
individuale o collettiva;
f) negligenza nel comando e nel mantenimento della
disciplina;
g) omessa segnalazione di guasti riscontrati nelle attrezzature
di soccorso di uso collettivo.
Articolo 43 (Sospensione temporanea dalla qualifica e dalle
funzioni, con privazione dello stipendio)
1. La sospensione temporanea dalla qualifica e dalle funzioni,
con privazione dello stipendio, è inflitta per:
a) aver prestato o costretto dipendenti a prestare, durante il
servizio, opere estranee al servizio;
b) assenza o abbandono, non giustificati, del servizio di
soccorso, quando ciò non comprometta le operazioni;
c) disturbo delle comunicazioni radio di servizio con
intromissioni e commenti non aventi attinenza con il servizio;
d) uso di sostanze stupefacenti;
e) ubriachezza abituale;
f) parzialità, ingiustizia palese, modi abituali sconvenienti e
qualunque abuso di autorità commesso verso i dipendenti;
g) uso di modi inurbani o sconvenienti durante la permanenza,
per motivi di servizio, in casa di terzi.
Articolo 44 (Destituzione)
1. La destituzione è adottata per:
a) assenza o abbandono, non giustificati, del servizio di
soccorso, quando ciò risulti pregiudizievole alle operazioni;
b) soppressione o alterazione di prove di reati commessi da
terzi nella materia di competenza dei vigili del fuoco;
c) aver provocato dolosamente incendio o altro sinistro la cui
prevenzione sia compito dei vigili del fuoco;
d) aver commesso reati dolosi nei confronti delle persone e
delle cose affidate alla protezione dei vigili del fuoco nel corso
degli interventi;
e) tossicodipendenza abituale.
Capo IV Cessazione dal servizio
Articolo 45 (Limiti di età)
1. Il personale professionista dell'area operativa-tecnica del
Corpo valdostano dei vigili del fuoco cessa normalmente dal
servizio con gli stessi limiti di età in vigore per il personale
permanente del Corpo nazionale dei vigili del fuoco.
2. Il personale professionista dell'area operativa-tecnica che
non abbia maturato un'anzianità di servizio utile ai fini
pensionistici può essere trattenuto in servizio fino al
raggiungimento di tale anzianità e comunque non oltre il
sessantacinquesimo anno di età, a condizione che transiti o
nell'area amministrativo-contabile del personale professionista o
in altro organico dell'Amministrazione regionale, anche in
soprannumero.
3. Al personale di cui al comma 2 non si applica l'articolo 28,
commi 6 e 7, della l.r. 45/1995, salvo che per il nuovo posto siano
richiesti specifici requisiti di professionalità.
Articolo 46 (Perdita dell'idoneità al servizio)
1. La perdita delle condizioni psicofisiche di idoneità è
accertata secondo le modalità previste dall'articolo 32.
2. Al personale professionista che abbia perduto l'idoneità
psicofisica si applicano le disposizioni previste per il personale
regionale in materia di dispensa per inabilità fisica.
3. Al personale professionista che abbia perduto l'idoneità
psicofisica ai sensi del comma 1, ma che risulti idoneo ad altre
mansioni, l'Amministrazione regionale applica, ai sensi
dell'articolo 28 della l.r. 45/1995, la mobilità secondo le
procedure di cui all'articolo 43, comma 1, lett. a) e c), e
all'articolo 44 del regolam. reg. 6/1996.
Articolo 47 (Mobilità. Modificazioni alla l.r. 45/1995)
1. Il comma 10 dell'articolo 28 della l.r. 45/1995 è sostituito
dal seguente:
"10. Non è ammessa la mobilità dagli altri organici a quelli del
Corpo forestale valdostano e del personale professionista dell'area
operativo-tecnica del Corpo valdostano dei vigili del fuoco."
Articolo 48 (Iscrizione tra i vigili del fuoco volontari)
1. Il personale professionista dell'area operativa-tecnica, non
più in servizio, può essere iscritto, a domanda, tra i vigili del
fuoco volontari, con il profilo professionale del personale
volontario corrispondente a quello posseduto al momento della
cessazione dal servizio, in soprannumero e fino all'età di 65 anni,
salvo i casi in cui la risoluzione del rapporto di impiego sia
dovuta a destituzione o dispensa.
Titolo III Norme transitorie e finali
Capo I Modalità di trasferimento
Articolo 49 (Trasferimento di personale al Corpo valdostano dei
vigili del fuoco)
1. Nella prima attuazione della presente legge, il personale del
Corpo nazionale dei vigili del fuoco del Comando della Valle
d'Aosta è trasferito, a domanda, con decorrenza giuridica ed
economica dal primo giorno del mese successivo alla data del
provvedimento di trasferimento, nell'organico del personale
professionista del Corpo valdostano dei vigili del fuoco di cui
all'articolo 31. Al personale stesso sono attribuite le qualifiche
funzionali corrispondenti ai profili professionali rivestiti nel
Corpo nazionale dei vigili del fuoco sulla base delle
corrispondenze stabilite nell'allegato B.
2. Il personale trasferito ai sensi del comma 1 conserva
l'anzianità giuridica maturata presso l'ente di provenienza. Si
applica l'articolo 15, comma 2, della legge regionale 24 ottobre
1989, n. 68 (Norme risultanti dalla disciplina prevista
dall'accordo per il triennio 1988-1990 relativa al personale
regionale).
3. Il personale del Corpo nazionale dei vigili del fuoco del
Comando della Valle d'Aosta deve esercitare l'opzione per il
trasferimento nell'organico del personale professionista del Corpo
valdostano dei vigili del fuoco entro centottanta giorni
dall'entrata in vigore della presente legge.
4. La Giunta regionale è autorizzata a riaprire i termini di cui
al comma 3 entro trenta giorni dalla sottoscrizione del primo
contratto collettivo regionale, fissando il termine entro il quale
il personale del Corpo nazionale dei vigili del fuoco del Comando
della Valle d'Aosta deve esercitare l'opzione per il trasferimento
nell'organico del personale professionista del Corpo valdostano dei
vigili del fuoco.
5. Le disposizioni dei commi 1, 2 e 3 si applicano anche al
personale che sia stato assegnato al Comando dei vigili del fuoco
della Valle d'Aosta per un periodo minimo di cinque anni e che,
alla data di entrata in vigore della presente legge, risulti in
servizio presso altra sede del Ministero dell'interno.
6. Il personale in servizio presso il Comando dei vigili del
fuoco della Valle d'Aosta che abbia optato per il trasferimento
previsto dal comma 1, che sia risultato vincitore di concorso per
il profilo di caposquadra del Corpo nazionale dei vigili del fuoco
e che abbia acquisito l'idoneità in corsi di qualificazione, è
inquadrato nel corrispondente posto di caposquadra dell'organico
del personale professionista del Corpo valdostano dei vigili del
fuoco.
Articolo 50 (Particolari modalità per la prima copertura dei
posti vacanti)
1. I candidati residenti in Valle d'Aosta che sono risultati
idonei nel concorso nazionale per vigile del fuoco e che alla data
di entrata in vigore della presente legge facciano parte dei
contingenti avviati o da avviare ai corsi di formazione
professionale presso le scuole centrali antincendi possono
presentare domanda di inquadramento nell'organico del personale
professionista del Corpo valdostano dei vigili del fuoco.
2. L'inquadramento è subordinato alla frequenza con esito
positivo del corso di formazione professionale. Si applicano le
disposizioni dell'articolo 49.
3. I posti in organico rimasti vacanti, dopo il trasferimento
alla Regione di cui all'articolo 49 e ai commi 1 e 2 del presente
articolo, sono ricoperti, nella prima applicazione della presente
legge, mediante concorso riservato al personale del Corpo nazionale
dei vigili del fuoco, trasferito alla Regione ai sensi
dell'articolo 48 della l. 196/1978.
4. Qualora, dopo il trasferimento alla Regione del personale del
Comando della Valle d'Aosta, risulti vacante il posto di comandante
dei vigili del fuoco, si procede alla copertura mediante concorso
riservato al personale del Corpo valdostano dei vigili del fuoco
trasferito ai sensi dell'articolo 49 che, in possesso del previsto
diploma di laurea, riveste il profilo di ispettore antincendi
direttore o ispettore antincendi. Nelle more di espletamento del
concorso, per il conferimento dell'incarico dirigenziale di
comandante dei vigili del fuoco, si applica l'articolo 28, comma
2.
Articolo 51 (Inquadramenti)
1. Il personale indicato negli articoli 49 e 50 è inquadrato, a
domanda, nel Corpo valdostano dei vigili del fuoco, anche in
posizione di soprannumero.
Articolo 52 (Personale statale in posizione di comando)
1. Il Presidente della Giunta regionale può chiedere, in
relazione all'esigenza di garantire la continuità delle prestazioni
ai sensi dell'articolo 83 del d.p.r. 182/1982, alle competenti
autorità statali il comando, presso il Corpo valdostano dei vigili
del fuoco, del personale del Corpo nazionale, già in servizio
presso il Comando della Valle d'Aosta, che eventualmente non opti
per il passaggio nei ruoli regionali ai sensi dell'articolo 48
della l. 196/1978.
2. Nel caso dei comandi di cui al comma 1 non trova applicazione
il limite temporale di cui all'articolo 29, comma 2, della l.r.
45/1995.
Capo II Trattamento economico e indennità accessorie
Articolo 53 (Trattamento economico)
1. In applicazione di quanto previsto dall'articolo 37 della
l.r. 45/1995 e fino al primo contratto collettivo regionale che
contenga una disciplina del rapporto di lavoro del personale
professionista del Corpo valdostano dei vigili del fuoco, al
personale professionista dei vigili del fuoco trasferito alla
Regione ai sensi del Titolo III, Capo I, è riconosciuto lo stesso
trattamento economico di base e accessorio spettante al personale
regionale delle corrispondenti qualifiche funzionali.
2. I servizi di vigilanza e di prevenzione sono remunerati con
il compenso per lavoro straordinario nelle misure corrispondenti a
ciascuna qualifica funzionale.
3. Nel caso in cui, all'atto del trasferimento, il trattamento
economico lordo composto dagli emolumenti fissi, continuativi ed
aventi carattere di generalità, con esclusione dell'indennità di
rischio limitatamente al personale professionista dell'area
operativa-tecnica, sia inferiore a quello in godimento presso
l'ente di provenienza, la differenza è conservata a titolo di
assegno ad personam non riassorbibile.
Articolo 54 (Indennità di rischio e indennità notturna e
festiva)
1. Fino alla stipulazione del primo contratto collettivo
regionale, che ha decorrenza dalla data di inquadramento nel ruolo
unico regionale, e che contenga una disciplina sostitutiva, al
personale professionista dell'area operativa-tecnica del Corpo
valdostano dei vigili del fuoco, in aggiunta al trattamento
economico di cui all'articolo 53, sono corrisposte, nelle stesse
misure e con le stesse modalità previste per il Corpo nazionale dei
vigili del fuoco, l'indennità di cui all'articolo 100 del decreto
del Presidente della Repubblica 18 maggio 1987, n. 269 (Norme
risultanti dalla disciplina prevista dall'accordo sindacale, per il
triennio 1985-1987, riguardante il comparto del personale
dipendente dalle aziende e dalle amministrazioni dello Stato ad
ordinamento autonomo), e l'indennità di cui all'articolo 66 del
decreto del Presidente della Repubblica 4 agosto 1990, n. 335
(Regolamento per il recepimento delle norme risultanti dalla
disciplina prevista dall'accordo del 10 febbraio 1990 concernente
il personale del comparto delle aziende e delle amministrazioni
dello Stato ad ordinamento autonomo, di cui all'articolo 5 del
D.P.R. 5 marzo 1986, n. 68), in sostituzione della maggiorazione
oraria di cui all'articolo 10 della legge regionale 19 agosto 1992,
n. 42 (Norme risultanti dalla disciplina prevista dall'accordo per
il triennio 1991-1993 relativa al personale regionale).
Articolo 55 (Trattamento di quiescenza)
1. Il personale del Corpo nazionale dei vigili del fuoco,
trasferito, ai sensi dell'articolo 49 o inquadrato ai sensi
dell'articolo 50, nell'organico del personale professionista del
Corpo valdostano dei vigili del fuoco, è iscritto, a decorrere
dalla stessa data, all'Istituto nazionale di previdenza per i
dipendenti delle amministrazioni pubbliche (INPDAP).
Articolo 56 (Regolamento di applicazione della legge)
1. Nel rispetto delle norme definite dalla presente legge sono
disciplinati, in particolare, con regolamento regionale, da
emanarsi entro un anno dall'entrata in vigore della presente
legge:
a) la frequenza dei corsi di specializzazione necessari per la
nomina;
b) le dotazioni di automezzi, di materiale e di vestiario e le
loro caratteristiche;
c) gli accertamenti dell'idoneità psicofisica;
d) l'organizzazione e la fruizione del servizio interno di
mensa;
e) il gruppo sportivo dei vigili del fuoco;
f) i particolari incarichi di cui all'articolo 24.
Titolo IV Norme per il passaggio delle funzioni
Articolo 57 (Trasferimento dei beni alla Regione)
1. I beni immobili e mobili dello Stato, ivi compresi quelli
registrati, in uso al Comando dei vigili del fuoco della Valle
d'Aosta sono trasferiti alla Regione secondo le modalità di cui al
Titolo I, Capo II, della l. 196/1978.
Articolo 58 (Contributi delle imprese di assicurazione)
1. A decorrere dall'entrata in vigore della presente legge, le
società di assicurazione contro i rischi di incendio, operanti
nella regione Valle d'Aosta, sono tenute a versare, in applicazione
di quanto previsto dall'articolo 22 della l. 196/1978,
all'Amministrazione regionale, limitatamente ai contratti in essere
su beni situati nella Regione, un contributo non ripetibile dagli
assicurati, pari alla misura stabilita dalle leggi dello Stato sui
premi annualmente introitati dalle società medesime, qualunque sia
l'esercizio a cui essi si riferiscono.
2. L'ammontare di tale contributo, da introitarsi sul capitolo
800 di nuova istituzione del bilancio regionale, è fissato
all'inizio di ogni anno, sulla base dell'importo dei premi riscossi
durante l'anno precedente, che le società devono denunciare entro
il 31 gennaio di ogni anno, con decreto del Presidente della Giunta
su proposta dell'assessore regionale competente; con lo stesso
decreto sono fissate le modalità ed i termini del versamento del
contributo stesso.
Articolo 59 (Disposizioni finanziarie)
1. Le spese per l'esercizio delle funzioni attribuite al Corpo
valdostano dei vigili del fuoco, valutate in annue lire
11.000.000.000 gravano sui sottoelencati capitoli di bilancio:
a) quanto a lire 3.350.000.000 per l'anno 1998 e lire
10.350.000.000 a decorrere dall'anno 1999, per retribuzioni ed
indennità dovute al personale, sui capitoli 30800, 30801, 30810,
30815 e 30820 di nuova istituzione;
b) quanto a lire 50.000.000 per l'anno 1998 e 100.000.000 a
decorrere dal 1999, per il funzionamento della caserma e dei
relativi servizi, sul capitolo 33200 di nuova istituzione;
c) quanto a lire 250.000.000 per l'anno 1998 e lire 500.000.000
a decorrere dal 1999, per il funzionamento del servizio antincendi
ivi compreso l'acquisto e il rinnovo delle attrezzature e le
forniture di servizi e di materiali di consumo, sul capitolo 33220
di nuova istituzione;
d) quanto a lire 50.000.000 annue, per spese di manutenzione
ordinaria e strordinaria della caserma, sul capitolo 33230 di nuova
istituzione;
e) quanto a lire 7.300.000.000 per l'anno 1998, per il rimborso
allo Stato delle spese sostenute fino alla data dell'entrata in
vigore della presente legge, sul capitolo 69145.
2. Alla copertura della spesa di cui al comma 1 si provvede
mediante utilizzo dello stanziamento annuo di lire 11.000.000.000
iscritto al capitolo 69000 del bilancio della Regione per l'anno
1998 e per il triennio 1998/2000, a valere, quanto a lire
6.000.000.000, sull'accantonamento A.1 (regionalizzazione dei
servizi antincendio) e, quanto a lire 5.000.000.000,
sull'accantonamento A.2 (Gestione tramite fondi pensione a base
territoriale regionale dei trattamenti di fine rapporto del
personale regionale maturati al 31.12.1997) previsti all'allegato 1
dei bilanci stessi.
3. All'eventuale rideterminazione della spesa a decorrere
dall'anno 1999 si provvede con legge di bilancio ai sensi
dell'articolo 15 della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta).
Articolo 60 (Variazioni di bilancio)
1. Al bilancio di previsione della Regione per l'anno 1998 e
pluriennale 1998/2000 sono apportate le seguenti variazioni:
a) parte entrata:
istituzione di capitolo per memoria
programma regionale: 1.01
codificazione: 01.01.06
cap. 800 "Contributi di cui all'articolo 22 della l. 196/1978
dovuti dalle imprese di assicurazione sui prezzi riscossi";
b) parte spesa:
variazione in diminuzione in termini di competenza:
cap. 69000 "Fondo globale per il finanziamento di spese
correnti"
anno 1998 lire 11.000.000.000
anno 1999 lire 11.000.000.000
anno 2000 lire 11.000.000.000
variazione in diminuzione in termini di cassa:
cap. 69440 "Fondo di riserva di cassa"
anno 1998 lire 3.700.000.000
variazioni in aumento in termini di competenza e per l'anno 1998
anche in termini di cassa:
programma regionale: 1.2.1.
Codificazione: 1.1.1.2.1.2.4.3.
Cap. 30800 (di nuova istituzione)
"Spese per il personale del Corpo valdostano dei vigili del
fuoco - Stipendi ed altri assegni fissi"
anno 1998 lire 2.250.000.000
anno 1999 lire 7.130.000.000
anno 2000 lire 7.130.000.000
programma regionale: 1.2.1.
Codificazione: 1.1.1.2.2.2.4.3.
Cap. 30801 (di nuova istituzione)
"Spese per il personale del Corpo valdostano dei vigili del
fuoco - Contributi diversi a carico dell'ente"
anno 1998 lire 930.000.000
anno 1999 lire 3.000.000.000
anno 2000 lire 3.000.000.000
programma regionale: 1.2.1.
Codificazione: 1.1.1.2.1.2.4.3.
Cap. 30810 (di nuova istituzione)
"Spese per l'attribuzione di indennità e di salario di risultato
al personale del Corpo valdostano dei vigili del fuoco"
anno 1998 lire 30.000.000
anno 1999 lire 70.000.000
anno 2000 lire 70.000.000
programma regionale 1.2.1.
Codificazione 1.1.1.2.1.2.4.3.
Cap. 30815 (di nuova istituzione) "Compensi per lavoro
straordinario al personale del Corpo valdostano dei vigili del
fuoco"
anno 1998 lire 10.000.000
anno 1999 lire 20.000.000
anno 2000 lire 20.000.000
programma regionale: 1.2.1.
Codificazione: 1.1.1.4.1.2.4.3.
Cap. 30820 (di nuova istituzione) "Indennità di trasferta al
personale del Corpo valdostano dei vigili del fuoco"
anno 1998 lire 130.000.000
anno 1999 lire 130.000.000
anno 2000 lire 130.000.000
programma regionale: 1.3.1.
Codificazione: 1.1.1.4.1.2.4.3.
Cap. 33200 (di nuova istituzione)
"Spese di funzionamento della caserma e dei relativi servizi del
Corpo valdostano dei vigili del fuoco"
anno 1998 lire 50.000.000
anno 1999 lire 100.000.000
anno 2000 lire 100.000.000
programma regionale: 1.3.1.
Codificazione: 1.1.1.4.3.2.4.3.
Cap. 33220 (di nuova istituzione)
"Spese per il funzionamento del Corpo valdostano dei vigili del
fuoco, ivi compresi l'acquisto e il rinnovo delle attrezzature e le
forniture di servizi e di materiali di consumo"
anno 1998 lire 250.000.000
anno 1999 lire 500.000.000
anno 2000 lire 500.000.000
programma regionale: 1.3.1.
Codificazione: 1.1.1.4.1.2.4.3.
Cap. 33230 (di nuova istituzione)
"Spese per la manutenzione ordinaria e straordinaria della
caserma del Corpo valdostano dei vigili del fuoco"
anno 1998 lire 50.000.000
anno 1999 lire 50.000.000
anno 2000 lire 50.000.000
variazione in aumento in termini di competenza:
cap. 69145 "Rimborso allo Stato di spese correnti sostenute per
conto della Regione per funzioni non ancora trasferite"
anno 1998 lire 7.300.000.000.
2. Limitatamente all'anno 1998, la Giunta regionale è
autorizzata a ridefinire con proprio provvedimento, nei limiti
della spesa complessiva, lo stanziamento dei capitoli di spesa di
cui al presente articolo secondo le necessità, in relazione ai
tempi di applicazione della presente legge.
Allegati A e B
(... omissis...)
Présents: 33
Votants et favorables: 22
Abstenus: 11 (Aloisi, Chiarello, Collé, Dujany, Lanièce, Lanivi,
Linty, Marguerettaz, Parisi, Tibaldi, Viérin M.)
Le Conseil approuve
Président Avec cette votation on a conclu les travaux du
Conseil.
