Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 274 del 2 dicembre 1998 - Resoconto
SÉANCE DU 2 DÉCEMBRE 1998 (MATIN)
OGGETTO N. 274/XI Prosecuzione della trattazione della legge
finanziaria e della legge di bilancio per il 1999. (Esame degli
allegati)
Président Nous reprenons nos travaux, nous sommes toujours en
discussion des points 19 et 20 à l'ordre du jour. Je crois me
souvenir qu'on s'était arrêté autour des arguments concernant
l'école. Nous en sommes plus précisément maintenant à la page 189.
La parole au Conseiller Nicco.
Nicco (GV-DS-PSE) Questa pagina (189) mi sollecita ad
intervenire. Biblioteca ed Archivio storico regionale sono sedi che
ho frequentato a lungo e che conosco nei dettagli. Da un lato c'è
una splendida ed efficiente struttura, la Biblioteca regionale,
giustamente fiore all'occhiello dell'Amministrazione, collegata ad
un'importante rete di strutture sul territorio, dall'altra invece
ci sono les Archives historiques régionales e, più in generale, gli
archivi della nostra Regione che, invece, presentano una serie di
problemi dei quali credo dovremo occuparci in modo complessivo ed
organico.
Non voglio qui dilungarmi sulla funzione degli archivi in
generale e sulla funzione degli archivi in particolare in una
Regione come la nostra che fonda il proprio "status" in larga parte
proprio sui documenti che in quegli archivi sono contenuti.
C'è qui una questione di competenze che ancora non abbiamo in
materia. Mi chiedo se sia possibile tramite le norme di attuazione,
utilizzando il 48 bis da un lato, e soprattutto interpretando la
lettera m) dell'articolo 2 dello Statuto (nel 1948 si diceva
antichità e belle arti, oggi si direbbe forse beni culturali e nei
beni culturali è possibile che rientrino per l'appunto anche gli
archivi), se sia possibile, dicevo, acquisire una competenza in
materia, così come è già stato fatto da altre regioni, in
particolare dal Trentino Alto Adige.
Poi ci sono dei problemi seri relativi allo stato attuale degli
archivi, a partire proprio dalle Archives historiques régionales;
problemi di personale, intanto, che è del tutto insufficiente. La
legge del 1998 prevedeva 5 posti con mansioni specifiche oltre al
direttore; oggi abbiamo di fatto due persone con mansioni
specifiche più il direttore. Vi sono poi problemi di gestione
informatizzata dei fondi archivistici, è una direttrice sulla quale
tutti gli archivi importanti si stanno attrezzando e anche il
nostro deve fare dei passi significativi in questa direzione.
Vi è poi la questione dei locali che sono oggi del tutto
inadeguati, se è vero che gli studiosi operano nella stessa sala in
cui ci sono le segretarie che svolgono il loro lavoro corrente.
Ora, mi pare che ci sia l'intenzione di trasferire questa
struttura nella sede dell'ex Biblioteca. Credo che da questo punto
di vista occorrerebbe forse fare una riflessione più complessiva
perché non si tratta solo di Archives historiques régionales, si
tratta anche degli altri archivi, fra cui l'Archivio notarile, per
il quale sono stati compiuti dei passi importanti da quando il
materiale, importantissimo per la nostra storia, era conservato
negli scantinati del Tribunale; oggi è in una situazione diversa
ma, per quanto riguarda la possibilità di consultazione, ci sono
ancora molti problemi.
Si tratta anche del problema dell'Archivio dell'Amministrazione
stessa, della sezione separata dove ci sono importanti fondi che
riguardano la ricerca storica e che oggi non sono consultabili.
Penso ai fondi che riguardano la Sottoprefettura, la Prefettura, il
CLN, la circoscrizione autonoma ed altri ancora. Soprattutto c'è la
questione rilevante degli archivi della Cogne che, molto
giustamente, l'Amministrazione ha acquisito. Lì ci sono parti
importanti della storia socio-economica della nostra Regione. Ma
c'è un problema intanto di strutture - i locali attuali sono quelli
che sono, come ho potuto constatare direttamente con un sopralluogo
-. C'è poi un problema di personale per catalogare tutto il
materiale.
Tempo addietro si era parlato di una cittadella degli archivi,
di un "palais de la mémoire" ed erano stati assunti in questa
direzione anche dei precisi atti: si era parlato di utilizzare come
sede gli ex Magazzini generali, anzi c'era stata già una
progettazione in questo senso. Non so se quell'ubicazione era delle
più felici, probabilmente no, ma l'idea di avere un palais de la
mémoire o una cittadella degli archivi era un'idea che ritengo
positiva. Credo che la Valle d'Aosta abbia il diritto di avere nel
settore degli archivi una struttura centrale di conservazione dei
materiali e di promozione della ricerca storica di livello simile a
quello della Biblioteca regionale.
Président La parole à l'Assesseur à l'éducation et à la culture,
Pastoret.
Pastoret (UV) Sulla pagina 189 do anche un dato che non è emerso
dalle richieste soprattutto per quanto riguarda la Biblioteca.
Abbiamo in competenza 1,348 miliardi rispetto all'assestato però
comprensivo, come ho detto ieri, anche delle successive variazioni
di 1,387 miliardi della Biblioteca; va però tenuto conto che
abbiamo un aumento al capitolo n. 54260 per quanto riguarda le
spese obbligatorie da 1,4 miliardi a 1,6 miliardi: il primo dato
riguarda l'assestato, il secondo la competenza.
In merito alle osservazioni che sono state avanzate dal
Consigliere Nicco, certamente il problema della competenza della
Regione per quanto riguarda la materia archivistica è un problema
del quale ci stiamo occupando, non solo è stato riportato nel
programma di maggioranza, ma ho già avuto una serie di incontri con
i responsabili dell'Archivio storico regionale per definire la
possibilità di seguire la strada che è stata testé citata per
quanto riguarda le norme di attuazione. La materia è complessa, va
al di là delle mie strette competenze, però stiamo lavorando in
questo senso.
Per quanto riguarda il personale, questo non è solo un problema
dell'Archivio storico, ma è un problema di tipo generale e quindi
andremo a definirlo con tutta una serie di concorsi senza fare
modifiche della pianta organica, ma andando ad occupare tutti quei
posti che sono vacanti. Riteniamo che con questo si riesca in un
lasso ragionevole di tempo a dare una dignità di attribuzione di
personale alle strutture che maggiormente ne hanno necessità come
quella dell'Archivio storico.
Nella sua illustrazione il Consigliere Nicco lo ha detto alla
fine, ma anch'io me lo ero segnato, abbiamo dei problemi grossi per
quanto riguarda la consultazione perché la consultazione non è data
solo dalle persone che vanno lì a consultare un testo, ma deve
esserci chi riesce a fornirglielo e anche a controllare i beni che
vengono messi nelle mani dei sempre più numerosi visitatori. Sotto
questo punto di vista la sede attuale è inadeguata, però nella
penultima Giunta è stato deliberato l'appalto per quanto riguarda
la risistemazione della vecchia Biblioteca.
Per quanto riguarda gli ex magazzini generali, tanto per
intendersi quelli della zona ex Agraria in fondo ad Aosta, sta
andando avanti la fase progettuale però forse il Consigliere Nicco
ne sa più di me rispetto a quelli che dovrebbero essere i
contenuti. Si è individuata quella zona come disponibilità per
quanto riguarda gli archivi regionali. Non sono in grado in questo
momento di dire quanti e quali cose troveranno collocazione
all'interno.
Per quanto riguarda invece l'Archivio Cogne, che è stato
acquisito, è stata fatta una convenzione con la Vallée d'Aoste
Structure per avere qualcuno che si occupi, seppure solo in via
transitoria per il momento, di questo materiale che altrimenti
sarebbe abbandonato a sé stesso.
Président Page 190. La parole à la Conseillère Squarzino
Secondina.
Squarzino (PVA-cU) Volevo sapere per quanto riguarda il capitolo
n. 28520, a che punto è la riorganizzazione della sede in quel di
Morgex, perché al Centro studi storico letterali Natalino Sapegno è
stato destinato un edificio a Morgex. Vorrei sapere quando si
aprirà questa sede, quali sono i tempi in cui si darà una sede
dignitosa a quest'Istituto. Non che quella che ha adesso non sia
dignitosa, ma è insufficiente per raccogliere tutto il patrimonio
librario enorme che, come l'Assessore sa bene, è un patrimonio
unico nel campo scientifico letterario ed è una donazione della
famiglia Sapegno alla Regione Valle d'Aosta.
Sono passati ormai cinque anni da quando è avvenuta questa
donazione, per cui forse sarebbe utile tradurre con azioni concrete
quella che è stata l'accettazione di un dono, in modo da poterlo
adeguatamente valorizzare.
Président La parole au Conseiller Marguerettaz.
Marguerettaz (Aut) Vorrei intervenire sul capitolo n. 57260, ma
prima mi sia permesso di fare una piccola osservazione. Mi è stato
detto che ieri alla ripresa dei lavori pomeridiani il Presidente
della Giunta aveva ringraziato i consiglieri presenti. Siccome non
ero fra quelli e non ho potuto beneficiare dei ringraziamenti, mi
aspettavo che stamani una parola di apprezzamento nei confronti dei
Consiglieri di opposizione che hanno permesso ai lavori del
Consiglio di poter iniziare ci fosse. Chiudo la parentesi.
Su questo capitolo n. 57260 volevo fare un'osservazione che
innanzitutto va nella direzione del chiedere come mai, seppure di
poco, questi contributi si sono ridotti rispetto all'assestato 1998
e suggerire una riflessione all'Assessore, come abbiamo fatto ieri
per quanto concerne altri punti, ad esempio con l'Assessore
Ferraris quando abbiamo abbozzato un ragionamento sull'importanza
che potrebbe avere la cooperazione nella nostra Valle, che vorrebbe
un po' riprendere uno dei punti che maggiormente avevano
sollecitato la mia attenzione quando si insediò questa maggioranza.
Era un passaggio a mio avviso oltremodo significativo, cito a
memoria, quello in cui questa maggioranza individuava nel principio
di sussidiarietà il principio ispiratore con cui agire nel corso
del quinquennio. Ricordo in particolare come ci fosse
intelligentemente scritto che parlare di federalismo non
significava solo parlare di un rapporto fra Regione ed enti locali,
ma significava - ispirandosi al principio della sussidiarietà -
ripensare al rapporto pubblico-privato in generale.
Quando affrontiamo questi temi, non parliamo di questioni
meramente economiche, io credo, ma abbracciamo un po' tutto
l'umano, tutto ciò che l'uomo può produrre autonomamente, fra
queste risorse credo che una di fondamentale importanza sia quella
culturale.
La riflessione che volevo suggerire all'Assessore era di
paragonare questo capitolo con quello che troviamo alla pagina
seguente, al numero n. 57400. Se confrontiamo questi due dati,
abbiamo da una parte il sostegno ad iniziative culturali che hanno
origine nella società civile con uno stanziamento di 700 milioni,
dall'altra parte abbiamo le spese previste per le iniziative
culturali gestite direttamente dalla Regione e abbiamo una
competenza di 7,3 miliardi che è più di dieci volte superiore.
Credo che una riflessione in questo senso vada fatta anche perché
mi risulta che spesso manifestazioni culturali promosse da enti
privati abbiano una certa difficoltà nel realizzarsi, queste sono
nella totalità dei casi manifestazioni che non hanno scopo di lucro
e che stentano a reperire i finanziamenti necessari. Mi auguro in
questi cinque anni anche in questo campo di vedere un'inversione di
tendenza. La Regione fra le tante competenze che ha non può anche
essere il serbatoio culturale della Valle d'Aosta. Il serbatoio
culturale della Valle d'Aosta bisognerebbe trovare le modalità
affinché, come risottolineo, provenga veramente dalla società
civile che è in grado di poterlo fare.
Président La parole à l'Assesseur à l'éducation et à la culture,
Pastoret.
Pastoret (UV) Per quanto riguarda la domanda che ha fatto la
Consigliera Squarzino sul Centro studi Natalino Sapegno, credo si
riferisse allo stato attuale dei lavori alla Tour de l'Archet a
Morgex. I lavori, come si sa, sono stati appaltati, il termine per
la conclusione dei lavori si situa attorno ai tre anni di lavoro
rispetto alla data di inizio.
A breve dovrò fare un sopralluogo perché nella fase iniziale ci
sono stati dei rallentamenti che sto verificando con gli uffici
perché dobbiamo definire se sono da imputarsi ad una cattiva
gestione del cantiere da parte della ditta oppure se, come mi
dicono - per questo dobbiamo andare sul posto a verificarlo -,
anche alla delicatezza del sito sul quale si interviene perché
dalle prime relazioni che ho avuto modo di farmi fare sembra che
alcuni ritardi siano stati dati da inconvenienti legati alla
caratteristica della Tour de l'Archet e quindi alla necessità di
fare tutta una serie di interventi che più che di ristrutturazione
erano di consolidamento e di conservazione della struttura.
Per quanto riguarda la richiesta del Consigliere Marguerettaz,
su questo capitolo a costo di essere noioso risottolineo che, per
quanto riguarda la previsione di competenza, siamo a 700 milioni
rispetto ai 600 milioni iniziali del 1998 anche se poi l'assestato
si è situato sui 720 milioni. Dico anche quali sono gli interventi
che si sono previsti per questo capitolo. Uno di questi interventi
riguarda i contributi a gruppi corali, folcloristici, mascherati,
storici, bandistici per l'attività annuale, l'acquisto di divise,
costumi, organizzazione manifestazioni varie.
Credo che il Consigliere Marguerettaz si riferisse invece un po'
di più ad un altro luogo geografico di intervento di questo
capitolo che è contributi a favore di associazioni, enti pubblici e
privati per l'organizzazione di manifestazioni di rilievo
culturale, scientifico ed
artistico…
(interruzione del Consigliere Marguerettaz, fuori microfono)
… sto parlando del capitolo n. 57260
che finanzia queste cose. Credo che il riferimento fosse piuttosto
a questo secondo e, per quanto riguarda questo i finanziamenti sono
previsti qui dalla legge n. 69 che in genere finanzia il 50
percento degli interventi e, quando questi hanno una valenza
particolarmente significativa, arriva al 70 percento.
Devo dire che è improprio sotto un certo punto di vista il
confronto con il capitolo n. 57400 perché, quando si tratta di
iniziative di un certo rilievo, l'Amministrazione molte volte se ne
fa carico e direttamente le organizza proprio facendo riferimento
al capitolo n. 57400.
Per quanto riguarda ancora il n. 57260, oltre ai contributi che
vengono dati, il fatto di riconoscere a contributo queste
manifestazioni fa anche in modo che sovente l'Amministrazione, ad
esempio, si accolli le spese delle sale. La sala della Biblioteca,
ad esempio, quando la forniamo per una manifestazione di questo
genere viene data generalmente a titolo gratuito e questo è un
altro elemento che, pur non riportato in questa voce di bilancio,
fa in modo che ci sia un'attenzione da questo punto di vista. Poi
concordo sul fatto che l'attenzione a queste attività non è mai
troppa, nel senso che non sono mai sufficienti tutti i denari però,
anche in questo senso devo risottolineare che, rispetto alla
previsione 1998, siamo andati già oltre cercando di avere una
previsione più elevata in termini finanziari.
Président Page 191. La parole à la Conseillère Squarzino
Secondina.
Squarzino (PVA-cU) Comincio dal fondo della pagina, cioè dal
capitolo n. 57450 in cui si fa riferimento alla legge regionale n.
19/93, riguardante un programma di plurilinguismo europeo "Pax
Linguis". La legge istitutiva del 1993, prevedeva un contributo di
100 milioni annui, poi ridotto a 20 milioni nel 1998 e poi di nuovo
riportata a 50 milioni anche nel triennio.
Se si vuole rimpinguare questo capitolo, - mi chiedo innanzi
tutto - è perché ci sono dei progetti o delle iniziative che si
vogliono attivare in quest'ambito. A questo proposito aggiungo che
non siamo contrari al fatto che si attivino progetti plurilingue,
assolutamente; al massimo vorremmo che i vari progetti fossero
coordinati fra di loro e che non seguissero rivoli
differenziati.
Sono interessata a conoscere i programmi di "Pax Linguis"
proprio perché l'anno scorso era stato finanziato un progetto di
cui avevo chiesto in questo Consiglio sia una copia del risultati,
sia la presentazione in V Commissione. Sono passati alcuni mesi e
non ho visto né il risultato di questo progetto né se n'è parlato
in V Commissione. Allora vorrei capire che esito hanno i soldi che
vengono spesi per studi e ricerche in quest'ambito linguistico,
quindi la mia preoccupazione è capire a cosa servono questi 50
milioni per l'anno 1999.
Risalgo la pagina e prendo il primo capitolo, il n. 57340, che
riguarda il contributo annuo per il funzionamento dell'Istituto
Storico della Resistenza in Valle d'Aosta. Vedo che la competenza
1999 corrisponde all'assestato 1998, ma corrisponde anche alla
competenza 1997 e via dicendo, cioè qui da un po' di anni c'è una
cifra che rimane sempre uguale. È vero che non diminuisce perché
vediamo che i finanziamenti per l'IRRSAE diminuiscono. A me sembra
però che, proprio nell'ottica in cui si è parlato ieri e oggi da
più parti, dai banchi del governo come dai banchi dell'opposizione,
della volontà di garantire la formazione di risorse umane, mi
sembra, che uno degli elementi per potenziare la capacità critica,
la capacità di elaborazione "progetti Valle d'Aosta" abbia le sue
radici nello studio del nostro passato e nella divulgazione di
quelle che sono le radici della nostra cultura.
Un'altra domanda riguarda il capitolo n. 57350. Non capisco bene
la differenza fra questo capitolo e il capitolo n. 57505 nella
pagina 192: si fa riferimento alla stessa legge, la legge n. 89/93
e successive modifiche; si fa riferimento alla stessa tipologia di
interventi, cioè "Ecole populaire de patois", non so se questa
scuola è una cosa diversa dal franco-provenzale, ma non credo
perché anche qui si tratta sempre di progetti per "l'Ecole
populaire de patois".
Se sono due interventi diversi sullo stesso argomento ed
assommano a 290 milioni, non ho nulla in contrario, ma mi viene
spontaneo fare dei confronti ed osservare che dove ci sono
interventi divulgativi c'è quasi più attenzione rispetto a
interventi di arricchimento culturale. Ripeto, non ho nulla contro
quest'iniziativa perché tutte le iniziative che vanno nell'ottica
di valorizzare le lingue di questa Regione, mi vedono e ci vedono
sempre favorevoli.
Président Je vous informe que nous venons de recevoir de la part
de l'Assesseur au budget une copie de l'avis prononcé par les
membres de la Conférence régionale pour l'économie et le travail,
CREL. Cet avis, tellement attendu, sera immédiatement distribué aux
membres de l'Assemblée. La parole à l'Assesseur à l'éducation et à
la culture, Pastoret.
Pastoret (UV) Partiamo con "Pax Linguis", legge n. 19, ho già
avuto modo di rispondere qui ad un'interpellanza, ho avuto una
richiesta da parte del Presidente della V Commissione, avevo già
detto in sede di risposta a quell'interpellanza che non c'era da
parte dell'Assessorato nessun problema a fornire il rapporto.
Preciso anche, di modo che si sappia che ho fatto quanto di mia
competenza, che sulla base della richiesta avanzata dal Presidente
della V Commissione io ho scritto al Comitato esecutivo di "Pax
Linguis" pregando di trasmettere il rapporto e dicendo che, per
quanto riguardava l'Assessore, non c'era nessun tipo di
problema.
Per quanto riguarda i programmi futuri, questo è regolato da una
legge, lo finanziamo. Non ho in questo momento degli elementi da
dare sui programmi futuri.
Per quanto riguarda l'Istituto Storico della Resistenza, questo
è un trasferimento che facciamo annualmente che si situa su questa
cifra peraltro non sono state neanche avanzate al sottoscritto
richieste di modifica.
Per quanto riguarda invece la richiesta fatta per l'Ecole
populaire de patois, la Consigliera Squarzino sa che c'è un corso
che viene fatto e la rispondenza a questi due capitoli di bilancio
indica rispettivamente al n. 57350 la somma che viene messa
dall'Amministrazione regionale, al n. 57505 i fondi dell'Unione
Europea che vengono trasferiti per questo tipo di attività. Noi li
introitiamo gratis "et amore Dei" e li riutilizziamo
obbligatoriamente in quest'iniziativa.
Président Page 192. La parole à la Conseillère Squarzino
Secondina.
Squarzino (PVA-cU) Capitolo n. 57470, qui c'è una diminuzione
delle risorse che sono state assegnate all'IRRSAE. Volevo capire la
distinzione che c'è fra le risorse assegnate per svolgere il
programma e quelle assegnate per il funzionamento. E se fosse
possibile, non so se chiedo troppo, anche avere la stessa
suddivisione prevista nel 1998. Volevo capire la suddivisione di
questo contributo in spese di funzionamento e spese di programma
quest'anno e verificare, visto che assistiamo ad un decremento di
circa 50 milioni - che, è vero, non sono tantissimi perché a volte
50 milioni non sono niente, ma in altri casi non si trovano per
risolvere certi problemi -, come questa diminuzione incide nel
programma o nella gestione dell'istituto.
Poi mi permetta l'Assessore di dirle, visto che, quando avevo
posto l'interpellanza sull'IRRSAE, non avevo potuto rispondere alla
sua battuta, con cui mi diceva: "Potrebbero i consiglieri che sono
così interessati all'Istituto provvedere con delle leggi di riforma
dell'IRRSAE", la sottoscritta aveva steso, non dico un disegno di
legge organico, ma un disegno di legge come tanti disegni di legge
della Giunta che noi votiamo e che sono composti di un solo
articolo.
Quel disegno di legge però era stato insabbiato in commissione
come tutti i disegni di legge che la sottoscritta, sia in
maggioranza che in minoranza, ha finora presentato.
Président La parole au Conseiller Lanièce.
Lanièce (Aut) Il capitolo n. 57491 riguarda i contributi per lo
svolgimento dell'attività teatrale. Tenuto conto che, come ha detto
l'Assessore, si tratta di uno degli interventi qualificanti nel
triennio, volevamo sapere a fronte di questa competenza di 415
milioni qual è il programma di spesa di questa somma a
disposizione.
Président La parole à l'Assesseur à l'éducation et à la culture,
Pastoret.
Pastoret (UV) Rispondo prima alla richiesta del Consigliere
Lanièce. Questo è il finanziamento annuale per l'attività teatrale
e non riguarda le attività teatrali che fa l'Amministrazione, ma in
base alle leggi regionali sono i contributi che diamo alle
compagnie teatrali.
In risposta alla Consigliera Squarzino intanto una cosa debbo
dirla: credo che non si possa imputare a me il fatto che sia stato
insabbiato un eventuale provvedimento di
legge…
Squarzino (fuori microfono) Assolutamente, non ho detto
questo…
Pastoret (UV) … è solo una preghiera
perché se mi si rivolgono delle domande sulla mia competenza di
bilancio, rispondo per quello, ma non ho la memoria storica di
questo Consiglio…
(interruzione della Consigliera Squarzino Secondina, fuori
microfono)
… vorrei finire. Sotto l'altro punto
di vista, devo riconoscere che la Consigliera Squarzino ha una
memoria a dir poco folgorante e prodigiosa. Non ricordo, posso aver
detto questo, lo verificherò perché a volte leggiamo lo stesso
articolo di legge e ne traiamo due considerazioni opposte per cui
non vorrei che questo venisse fatto anche sulla base delle
affermazioni che io introduco in questo Consiglio.
Prima di giungere alla questione IRRSAE vorrei far notare una
cosa che ieri forse è sfuggita nel corso dell'esame del bilancio
per quante erano le parti che riguarda l'istruzione e cultura e in
questo caso sono felice di ricordarla. Per quanto riguarda
l'Assessorato, la differenza che abbiamo fra competenza e assestato
tenuto conto della variazione di bilancio che c'è stata, si situa a
meno 75 milioni riguardo alla competenza.
Noi abbiamo 6,5 miliardi di spese in più solo per quanto
riguarda le spese di funzionamento del personale regionale per i
capitoli che abbiamo esaminato ieri a pagina 61 del bilancio ed
esattamente i capitoli n. 54700 (personale), n. 57701 (oneri
riflessi eccetera) e questo è collegato all'eventualità del rinnovo
contrattuale, però sotto questo punto di vista abbiamo previsto
delle somme opportune. Ricordo che, per quanto riguarda il capitolo
n. 54705, che è un capitolo di nuova istituzione concernente il
finanziamento del fondo per il miglioramento dell'offerta
formativa, prestazioni aggiuntive, contratto nazionale eccetera,
finanziamo questo capitolo con 2,37 miliardi. Questo lo faccio come
premessa, ma non per una risposta fine a sé stessa perché bisogna
fare un ragionamento complessivo attorno a quanto la scuola
introduce come elementi di spesa.
Detto questo, per arrivare all'IRRSAE, ricordo di nuovo, perché
bisogna dare dei dati sulla base di quella che è la realtà del
bilancio, è la prima volta che lavoro su un bilancio e va
benissimo, però noi abbiamo una competenza di 420 milioni, abbiamo
un assestato di 477, ma la competenza dell'anno scorso era intanto
di 440 milioni, 20 milioni di differenza.
Mi si dice che però abbiamo delle somme inferiori, questo è
vero, ma dobbiamo tenere conto di due elementi importanti. Il primo
che comunque l'Amministrazione è disponibile e non si è mai negata
a sostenere le attività dell'IRRSAE; a questo proposito qui si fa
una previsione che tiene conto nella cifra mancante di una cosa
fondamentale ed importante, cioè noi siamo andati a prevedere degli
interventi finanziari - per quello che ho fatto il richiamo prima -
anche in altre voci. E c'è un'attività che in genere era di
competenza dell'IRRSAE e che adesso per legge non può più esserlo,
cito espressamente il caso dei corsi per la dirigenza del personale
scolastico.
Questa è un'attività che per legge non possiamo delegare
all'IRRSAE, quindi le somme che mancano sono riferite a questa
offerta e sono state previste in altro capitolo di bilancio,
pertanto mi sento di dire che le competenze che l'IRRSAE ha dal
punto di vista finanziario rispetto all'anno precedente non sono
mutate tenuto conto che ci sono dal punto di vista istituzionale
alcune attività - fra cui questa che ho citato - che non sono di
sua competenza e non possono dall'IRRSAE essere svolte proprio per
precise disposizioni di legge.
Président Page 193. La parole au Conseiller Marguerettaz.
Marguerettaz (Aut) Due domande da fare, una sul capitolo n.
65920, semplicemente per porre la stessa domanda che avevo posto
ieri per quanto concerne le strutture sportive vale a dire se un
ammontare così alto dei residui, mi pare 11 miliardi, sia da
attribuire a qualche intervento specifico o sia la sommatoria di
tutta una serie di interventi.
La seconda domanda invece riguarda il capitolo n. 66000; visto
che ormai credo da sempre, sicuramente da 3-4 anni a questa parte,
ad ogni presentazione di bilancio preventivo, per quanto concerne
l'indirizzo da prendere nei confronti dei beni archeologici nella
nostra Valle, la Giunta puntualmente ci propone un ritornello che
suona più o meno così: non andiamo a ricercare altri siti di
interesse archeologico, ma mettiamo mano all'esistente.
Nonostante questo ritornello - dicevo - ritorni periodicamente,
noto che già da alcuni anni passati, ed anche in prospettiva se
diamo un'occhiata al triennale, sul capitolo che concerne le spese
per scavi e ricerche di interesse archeologico sono attribuiti in
competenza circa 600 milioni. Volevo sapere se su questo capitolo
al momento esiste un programma di massima o di minima che va a
giustificare quest'impegno di spesa.
Président La parole à la Conseillère Squarzino Secondina.
Squarzino (PVA-cU) Anch'io volevo richiamare questo capitolo n.
66000. Qui confesso che anch'io, come l'Assessore Pastoret, ho
difficoltà a districarmi nelle competenze specifiche dei vari
capitoli rispetto ad un argomento forse perché non abbiamo il
listato dei settori interessati da ogni voce dei capitoli. Noi
abbiamo il capitolo n. 65920 in cui ci sono "Spese per restauro
manutenzione di beni mobili ed immobili di interesse artistico e
storico", abbiamo "Spese per scavi e ricerche di interesse
archeologico" al capitolo n. 66000 e abbiamo alla pagina seguente,
collegato a questo, il capitolo n. 66060, "Spese per restauro e per
opere di manutenzione del patrimonio archeologico".
Volevo sapere se tutti i beni archeologici sono riconducibili
solo ai capitoli n. 66000 e n. 66060. Inoltre mi chiedo - anche
dopo aver ascoltato con molto interesse e condiviso in toto
l'intervento del collega Nicco ieri - come è possibile con delle
risorse così esigue far fronte a quelli che sono invece dei beni
importantissimi per noi e che sono in prospettiva l'unico mezzo che
abbiamo per impostare un programma turistico alternativo o
complementare rispetto a quello che adesso c'è in Valle
d'Aosta.
Président La parole au Conseiller Tibaldi.
Tibaldi (FI) Relativamente al capitolo n. 65945, "Fondo per il
finanziamento degli interventi di recupero del patrimonio storico
ed edilizio del Borgo di Bard", volevo sapere se questi interventi
rientrano nel progetto complessivo di recupero del Forte di cui è
stata approvata anche una legge un paio di anni fa e poi se tutti
gli immobili, in particolare i terreni, che sono parti
complementari di quello che è il recupero nel suo insieme, sono
stati acquisiti da privati.
Mi risulta che ci siano dei problemi di acquisizione con alcuni
privati per il completamento di questo progetto di recupero
generale di questo sito.
Président La parole au Conseiller Frassy.
Frassy (FI) Sul capitolo n. 66000 vorrei fare una riflessione di
questo tipo: il patrimonio archeologico di questa Regione è ingente
e copre un'epoca molto ampia che va dall'epoca preromana sino
all'epoca medioevale per la quale peraltro anche non è che ci siano
da fare grandi scavi.
Il limite però di queste campagne di scavo sono la totale
assenza e carenza di documentazione o perlomeno di divulgazione di
quelli che sono gli esiti di queste campagne di scavo.
Dico questo perché questo patrimonio, fra le tante opere che
l'Amministrazione fa nella divulgazione dei settori più disparati,
dovrebbe prevedere nelle pieghe del bilancio o comunque dovrebbe
prevedere con provvedimenti ad hoc, delle pubblicazioni che possono
essere oggetto di consultazione per chiunque, dallo studioso
all'appassionato, al semplice interessato.
Tant'è che se volessimo sapere cosa è stato rilevato negli scavi
che hanno fatto sei mesi fa, un anno fa in Piazza Chanoux mentre
mettevano giù tubazioni fognarie piuttosto che del metano, al di là
di chi era lì, nessuno ne sa nulla e c'erano sicuramente dei
reperti che testimoniavano ipotesi architettoniche dell'epoca se
non romana immediatamente successiva.
Perciò inviterei l'Assessore a prendersi l'impegno di trovare un
sistema che possa dare ampia divulgazione a queste campagne di
scavi, altrimenti finiscono per essere neppure fini a sé stesse, ma
per essere finalizzate semplicemente all'impegno di spesa perché,
al di là di fascicoli più o meno polverosi archiviati e poi
dimenticati chissà dove, non ne rimane traccia alcuna. Perciò è
proprio un invito che faccio all'Assessore augurandomi che
quest'invito riesca a trovare concretizzazione in corso dell'anno
che andrà ad iniziare.
Président La parole à la Conseillère Squarzino Secondina.
Squarzino (PVA-cU) Per un capitolo che non ho analizzato
precedentemente, il capitolo n. 65900.
Qui ho verificato, anche nel triennale, i finanziamenti che
vengono previsti: si aggirano tutti sui 500 milioni. Volevo capire
se questa cifra si riferisce semplicemente alla manutenzione di
quest'archivio, nel senso che lo si ritiene già completato, oppure
se vengono previste eventualmente delle risorse aggiuntive per un
lavoro di completamento, dato che questo completamento deve essere
fatto.
Président La parole à l'Assesseur à l'éducation et à la culture,
Pastoret.
Pastoret (UV) Spero di ricordare tutti i capitoli che sono stati
citati, vado a memoria.
Per quanto riguarda la richiesta che è stata avanzata dal
Consigliere Tibaldi in merito al capitolo n. 65945, "Fondo di
finanziamento degli interventi di recupero del patrimonio storico
ed edilizio del Borgo di Bard", qui è la legge che prevede i
contributi al Comune per l'acquisizione del Borgo di Bard; non ha
niente a che fare con quanto riguarda il Forte. I famosi cantieri
per i progetti pilota, ad esempio ne è già stato realizzato uno che
è terminato poco tempo fa, non so se è chiaro, e contributi anche a
privati per interventi su immobili di un certo pregio sempre ai
fini di questi cantieri pilota.
Per quanto riguarda invece il problema dei privati, che è stato
sollevato, ho avuto modo di incontrarli, abbiamo definito alcune
cose senza entrare nel merito, però ci siamo dati dei tempi per
valutare tutta una serie di
elementi…
(interruzione del Consigliere Tibaldi, fuori microfono)
… esiste ed è in via di definizione;
dal punto di vista informale siamo riusciti a trovare per adesso
una quadra, ma non è l'Assessore che può stringere un accordo di
qualsiasi genere però, dal punto di vista amministrativo, abbiamo
ipotizzato e trovato un percorso sul quale concordiamo.
Per quanto riguarda la richiesta che è stata avanzata dal
Consigliere Frassy, mi ha tolto l'occasione di cercare di fare
bella figura, nel senso che avrei voluto spendere a livello
generale alcune parole per quanto riguarda il patrimonio
architettonico, archeologico, artistico della Regione Valle d'Aosta
perché anche nel corso della discussione generale ho sentito fare
tutta una serie di osservazioni che condivido.
Mi pare però che ci siano alcuni elementi da tenere in
considerazione, quindi lancio in questo senso un messaggio intanto
al Consiglio perché se da un lato si parla di questo patrimonio, se
ne illustrano tutte le caratteristiche e le qualità, bisogna anche
sapere che questo patrimonio per essere valorizzato ha bisogno di
tutta una serie di attenzioni, di tutta una serie di cure e
soprattutto che questo patrimonio non è qualcosa di inesauribile,
nel senso che è sempre una sorta di ammalato tenuto in fasce per
cui quando si trova un reperto o quando questo c'è ovviamente
richiede dei tempi di intervento che non possono essere quelli che
normalmente si prevedono per un'opera pubblica pure di qualità, ma
di altro genere.
Per cui bisogna avere coscienza che il patrimonio c'è, è
importante, va rivisitato, su questo bisogna lavorare, ma allo
stesso tempo questo richiede delle precauzioni che comportano tutta
una serie di tempi, di attese, di attività di un certo genere e
sotto l'altro punto di vista va considerato come elemento che non è
inesauribile e neanche fine a sé stesso.
Faccio un esempio: se abbiamo un bene culturale di un certo
genere, lo faremo anche visitare, ma non possiamo prevedere che
possa sopportare un numero troppo elevato di frequentatori rispetto
alla sua delicatezza strutturale.
Avendo chiari questi elementi, rispondo alla domanda posta da
Frassy. Assolutamente secondo me a questo punto è importante però
che queste cose si dicano alla gente e si dica anche qual è la
validità, il valore di certi ritrovati che ci sono. Da questo punto
di vista devo dire che una mia preoccupazione è giustamente
questa.
Da alcuni tempi stiamo con i responsabili dell'Assessorato e dei
servizi in particolare cercando di mettere a punto una strategia
che non è quella di far conoscere l'operato dell'Assessore e del
servizio, ma quella di far conoscere qual è la reale entità del
bene e quali sono anche le fasi che determinano la valorizzazione
di questo bene che passa attraverso il suo reperimento, il suo
studio, la sua analisi, la sua conservazione eccetera, quindi
quest'invito che mi viene fatto lo raccolgo volentieri perché in
questo senso cerchiamo di occuparci della cosa.
Spero di non dimenticare troppe cose. La domanda del Consigliere
Marguerettaz riguardava il capitolo n. 66000, chiedeva quali sono
questi scavi eccetera. Noi abbiamo delle situazioni particolari, in
questo caso su questo capitolo vanno a definirsi alcune cose che
hanno dei riferimenti immediati che sono l'area del Teatro Romano,
dell'ex Cidac per alcuni piccoli interventi da un lato ed altri
interventi invece di sistemazione: Pondel, al Piccolo e al Gran San
Bernardo…
(interruzione del Consigliere Marguerettaz, fuori microfono)
… dove c'è la zona dell'ex Cidac, la
vecchia birreria.
Altre somme invece sono messe in capitolo perché quando un ente
locale, in genere quasi sempre il Comune di Aosta, fa un buco per
terra, bisogna intervenire, certificare, vedere, fare dei lavori,
quindi queste sono delle cifre legate al fatto di intervenire
immediatamente su questi ritrovati che possono saltare fuori da un
momento all'altro.
Per quanto riguarda la richiesta che mi viene fatta sempre dal
Consigliere Marguerettaz rispetto ai residui del capitolo n. 65920,
i residui riguardano tutta una serie di interventi che sono
iniziati e che sono in corso per i quali stiamo andando avanti. Ad
esempio ne posso citare alcuni: noi abbiamo ancora su questo
capitolo iscritto quest'anno il Castello di Ussel, però abbiamo
tutta una serie di interventi che già erano stati programmati;
abbiamo ancora il Castello di Sarre; abbiamo tutta una serie di
interventi che sono già stati previsti a colpi di 100 e passa
milioni l'uno, di interventi di restauro su varie facciate e cose
di questo genere e che stanno andando avanti, tutti lavori per i
quali sono stati completati gli affidamenti nel corso di
quest'anno, sono talmente numerosi e tanti che potrei fare una
lista, ma credo che annoierei anche il resto del Consiglio.
Président La parole à la Conseillère Squarzino Secondina.
Squarzino (PVA-cU) Ricordo all'Assessore il capitolo
sessantacinque… anche se ha già
risposto ad una parte delle mie domande rispondendo al Consigliere
Marguerettaz.
Président La parole à l'Assesseur à l'éducation et à la culture,
Pastoret.
Pastoret (UV) Sì, il capitolo n. 65900, "Completamento e
manutenzione dell'archivio computerizzato dei beni culturali", qui
da un lato abbiamo l'archivio, ma dall'altro abbiamo tutta una
serie di attività che vengono fatte, ne citerò alcune che danno il
senso dell'intervento: intanto la manutenzione e l'implementazione
degli archivi pregressi, ma poi la schedatura e l'inventariazione
di collezioni; abbiamo il funzionamento dell'Ufficio centro storico
di Aosta - che come sapete è stato istituito con convenzione - dove
la Sovrintendenza e il Comune di Aosta lavorano in sintonia sulla
base della convenzione per prevedere tutta una serie di interventi
sugli edifici storici dando un supporto ai cittadini ed è
finanziato all'interno di questo capitolo.
Sotto questo profilo abbiamo già iniziato a dare in parte
risposta alla richiesta che era venuta dal Consigliere Frassy anche
se lo prevediamo soprattutto per l'anno 2000 da un lato che, per
quanto riguarda il Giubileo, progetto di informazioni turistiche e
culturali, nelle quali daremo tutta una serie di informazioni sugli
aspetti patrimoniali importanti per quanto riguarda i beni
culturali.
Partiremo nel 1999 invece per un'altra parte sempre per una
campagna di informazione turistica per quanto riguarda la via
Francigena, costituzione di una banca dati per quanto riguarda i
progetti legati al Giubileo.
Président Page 194. La parole au Conseiller Tibaldi.
Tibaldi (FI) Relativamente all'architettura minore, è dal 1991
che con la previsione di una legge apposita vengono stanziati dei
fondi per censire le realtà minori edilizie sul nostro territorio e
comunque ogni anno ci sono degli stanziamenti che si aggirano
grosso modo su questa cifra, quest'anno 450 milioni in competenza.
Sappiamo che quest'iniziativa dà anche l'opportunità di collocare
nel mondo del lavoro molti giovani laureati in architettura che
possono così sperimentare le loro capacità e le loro
professionalità in questo settore effettuando questo censimento del
patrimonio edilizio.
Volevo sapere, se l'Assessore ha il dato sotto mano, quale
risultato abbiamo raggiunto a distanza di 7 anni a livello di
censimento generale, alla luce di quello che stabilisce la legge
del 1991, in particolare dove e come vengono utilizzati questi dati
che alla fine vengono raccolti, catalogati e dove sono consultabili
da qualsiasi utente che abbia la necessità di attingere a queste
informazioni, a questi disegni, a queste cartografie.
Président La parole à la Conseillère Squarzino Secondina.
Squarzino (PVA-cU) Avevo ricordato prima il capitolo n. 66060,
ma visto che non c'è stata una risposta lo richiamo adesso. In
questo capitolo si parla del restauro e delle opere di manutenzione
del patrimonio archeologico.
Proprio facendo riferimento alla fragilità di questo patrimonio
che continuamente deve essere curato e tutelato, rilevo due cose
strane: la prima è che la competenza 1999 è la metà dell'assestato
1998, quindi vorrei capire come mai questa cifra che dimezza i
finanziamenti; la seconda come mai ci sono tanti residui.
Probabilmente è perché, adesso provo a buttare lì un'ipotesi, molti
lavori vengono pagati a fine anno dopo che sono stati conclusi; se
è così, allora vuol dire che il residuo non è perché non è stato
utilizzato, ma è solo questione di poco tempo per pagarlo.
In questo caso diventa, a mio avviso, ancora più grave questo
dimezzamento del contributo previsto perché sappiamo che 3,3
miliardi erano stati previsti nell'assestato 1998; è vero che non
tutti vengono liquidati entro dicembre, però sicuramente riguardano
lavori che sono stati già avviati, quindi lavori necessari. Se
questa serie di lavori sono necessari significa che - come diceva
l'Assessore - è un patrimonio fragile che va curato.
Allora mi chiedo perché vengono diminuiti i contributi, a meno
che non siano altri capitoli che io qui non riesco a vedere per il
motivo che sappiamo già.
Président La parole au Conseiller Frassy.
Frassy (FI) Molto telegraficamente vorrei che l'Assessore
spiegasse al Consiglio le cifre dei capitoli n. 66060 e n. 66120,
dove ci sono dei residui molto forti e dove si può intendere che ci
siano delle problematiche nella gestione di questi lavori. Per
quanto riguarda il n. 66120, nell'assestato 1998 ci sono 760
milioni, vorremmo sapere se andranno a finire a residuo o meno.
Notiamo 800 milioni di residui e 700 di competenza, diventa
difficile pensare che la competenza a sua volta possa essere spesa
stante questa situazione, discorso in parte analogo per il capitolo
n. 66060 sul quale peraltro ha già fatto delle riflessioni la
collega Squarzino.
Président La parole à l'Assesseur à l'éducation et à la culture,
Pastoret.
Pastoret (UV) Per quanto riguarda la richiesta relativamente al
capitolo n. 66120 avanzata dal Consigliere Frassy, questi sono
contributi che noi diamo per interventi su un certo genere di
immobili di valenza storico-artistica, quindi la presenza di tutta
una serie di residui è legata al fatto delle richieste che vengono
avanzate: vengono fatte le domande, si fa la lista e poi si procede
al conferimento. I residui sono legati a questa tempistica
amministrativa, niente di più e niente di
meno…
(interruzione del Consigliere Frassy, fuori microfono)
… tiro fuori i soggetti e li do al
Consigliere quelli che hanno diritto di averli.
Per quanto riguarda invece la richiesta sul capitolo n. 66060,
la prima risposta che devo dare è questa. La Consigliera Squarzino
chiede come mai sono praticamente dimezzati i fondi, semplicemente
perché abbiamo tutta una serie di attività che sono andate avanti,
che sono partite, che sono state appaltate o sono in fase di
appalto e stanno andando avanti per un'altra strada e che quindi
non compaiono più su questo capitolo, nel senso che sono già stati
affidati per tutta questa somma che è relativa ai residui che
vengono evidenziati. Queste sono somme che sono già state impegnate
per tutti questi lavori che, proprio situandosi in questo settore,
con questa delicatezza, e ponendosi a cavallo di periodi piuttosto
lunghi, portano ad una lentezza dal punto di vista dell'esecuzione
e completamento delle opere.
Fra l'altro su questo capitolo mi era stato chiesto se non
sbaglio di dire quali opere si prevedevano, qui si prevedono
interventi per il restauro conservativo del Teatro Romano,
interventi ad Avise dei resti monumentali della strada romana,
intervento sulla Villa romana in Regione Consolata - c'era stata
un'interpellanza in questo senso in occasione della quale avevo
preannunciato che sarebbe stata iscritta e prevista a bilancio la
somma necessaria -, intervento di valorizzazione per il Foro di
Aosta, manutenzioni varie ed interventi urgenti di restauro per le
steli di Saint-Martin de Corléans e per i lavoratori e il Museo
archeologico di Piazza Roncas. Perché calano le somme? Ad esempio,
per quanto riguarda Saint-Martin, non ce l'abbiamo più qui, abbiamo
fatto la legge e il finanziamento con prelevamento dai fondi
globali è andato a finanziare la legge. Manutenzioni varie, dicevo,
e tutta una serie di interventi previsti, propedeutici al restauro
dei castelli.
Per quanto chiedeva il Consigliere Tibaldi, censimento e tutela
dell'architettura storica minore in Valle d'Aosta, è vero questa
cosa sta andando avanti da parecchio tempo, l'intenzione è quella
di arrivare alla conclusione di questo da un lato e di darne
diffusione dall'altro. Stiamo verificando se sarà il caso o di fare
un convegno o di pubblicare comunque degli elementi informativi. In
genere, su questo lavoro si può fare riferimento alla
Sovrintendenza, in particolare all'Ufficio catalogo per avere
visione. Questo tipo di lavoro risente anche dell'osservazione che
è stata fatta prima dal Consigliere Frassy, cioè la diffusione e
l'informazione che è una cosa di cui intendiamo farci carico.
Président Page 195. Page 196. Page 197. La parole au Conseiller
Frassy.
Frassy (FI) In merito al capitolo n. 66570 ricordo di aver letto
tempo addietro di alcune preoccupazioni che erano state espresse
dall'Aero Club in riferimento alla catalogazione di scalo di terzo
livello dell'Aeroporto stesso in quanto l'Aero Club riteneva che
questo potesse creare dei pregiudizi o delle limitazioni
all'attività dell'Aero Club stesso. Un'attività che, come sappiamo,
è una di quelle attività che ha un riscontro anche a livello
europeo per quanto riguarda il volo degli alianti. Volevo sapere se
erano state verificate queste preoccupazioni e se si era trovato il
sistema di conciliare le esigenze di avere uno scalo di terzo
livello rispetto a quelle che sono le altrettanto necessarie
esigenze da tutelare di un certo tipo di turismo che crea
sicuramente un indotto interessante o se invece quest'aspetto poi
non è più stato affrontato e in sede politica e in sede di Aero
Club stesso. Vorrei sapere cioè se ci sono stati degli sviluppi o
se è rientrata la preoccupazione.
Président La parole au Conseiller Ottoz.
Ottoz (UV) Sur ce chapitre n° 66570 de l'Aéro Club, je
souhaiterais que si pas cette année, s'il n'est pas possible, mais
au moins des l'année prochaine la contribution à l'Aéro Club soit
intégrée avec la contribution qui avec la loi n° 3/98 est donnée
cette année à l'Ecole régionale de parachutisme. Cela parce que
l'Ecole de parachutisme d'abord fait son activité dans l'Aéro Club
et en plus elle a des paramètres qui sont impossibles à évaluer
ensemble à tous les autres clubs sportifs. Ce qui ferait qu'une
petite augmentation finalisée à l'Ecole de parachutisme, donnée à
l'Aéro Club, pourrait résoudre le problème de mieux distribuer les
contributions aux autres sociétés sportives.
Président La parole à l'Assesseur au tourisme, aux sports, au
commerce et aux transports, Lavoyer.
Lavoyer (FA) Per quanto attiene il suggerimento del Consigliere
Ottoz, ne terremo conto, invece posso senz'altro tranquillizzare il
Consigliere Frassy perché la settimana scorsa personalmente ho
avuto un incontro con i responsabili dell'Aero Club, incontro nel
corso del quale si è esaminato un programma di manifestazioni che
loro intendono attivare quest'anno.
C'è stato anche l'impegno dell'Assessorato a collaborare con
l'Aero Club nell'attività di supporto nel movimento turistico
perché, come il Consigliere sa, quando ci sono queste
manifestazioni vi è una partecipazione notevole di piloti stranieri
che vengono qui con le famiglie e per le famiglie è un'occasione
per visitare la Valle d'Aosta sia le bellezze naturali sia i beni
culturali.
C'è l'impegno di creare una sinergia, ad esempio collaborando
con la messa a disposizione di guide, quindi da questo punto di
vista c'è la totale sintonia con i responsabili del Club. In quella
sede c'è stato l'impegno reciproco di verificare gli stati di
avanzamento degli interventi per la trasformazione dell'Aeroporto
in modo che non vadano in contrasto con quella che è la loro
attività, però mi pare che il clima sia sereno e costruttivo.
Président Page 198. Page 199. Page 200. Page 201. La parole à la
Conseillère Squarzino Secondina.
Squarzino (PVA-cU) Nel capitolo n. 62040 si individuano le spese
per la formazione, riqualificazione ed aggiornamento degli
operatori dei servizi socio-assistenziali. Sappiamo che è stato
deciso dalla Giunta di non attivare più il corso per educatori,
vorrei capire quali sono gli altri interventi che sono contemplati
in questo capitolo.
Président La parole au Vice-président Viérin Marco.
Viérin M. (Aut) La mia domanda è in senso generale. Visto che il
totale della formazione professionale previsto da questi capitoli
passa da 34 a 19 miliardi, volevo sapere alcune motivazioni, visto
anche il dibattito di ieri, in merito all'occupazione e in merito
alla formazione professionale.
Président La parole au Président du Gouvernement, Viérin
Dino.
Viérin D. (UV) Ces chapitres, concernant la formation
professionnelle, font référence aux chapitres des recettes
correspondants. Il s'agit en effet d'initiatives qui sont
cofinancées par l'Union Européenne. Il est évident que le montant
des ressources affectées à la formation professionnelle concernant
l'année 1998 tient compte des financements attribués et qui sont
normalement attribués en cours d'année par l'Union Européenne,
tandis que dans la présentation du budget nous ne pouvons pas
encore inscrire ces financements.
C'est la raison pour laquelle il y a une différence entre les
sommes effectivement perçues et la compétence. Vous pouvez vérifier
que les chapitres correspondants des recettes n'ont aucune somme
inscrite à cet égard. Au fur et à mesure que l'Union Européenne
nous finance ces projets, nous délibérons l'inscription des
financements et donc nous apportons une variation au budget. La
variation est toujours communiquée au Conseil, qui en prend acte.
C'est la procédure ordinaire qui, toutes les années, nous porte à
avoir cette différence; par ailleurs la loi de comptabilité
autorise cette procédure.
Président La parole à l'Assesseur à la santé, au bien-être et
aux politiques sociales, Vicquéry.
Vicquéry (UV) Questo finanziamento riguarda l'aggiornamento
degli operatori per servizi per anziani, la formazione per le tate
familiari e il corso per assistenti domiciliari oltre che gli
operatori dei servizi i CSE, gli hôteliers, comunità, équipes
distrettuali.
Président Page 202. Page 203. Page 204. Page 205. Page 206.
Contabilità speciali. Page 207. Page 208. Page 209. Page 210. Page
211. Epiloghi. Page 212. Page 213. Page 214. Page 215. Page 216.
Page 217. Page 218. Page 219. Allegati. Pièce jointe n° 1. Page
225.
(interruzione del Consigliere Marguerettaz, fuori microfono)
… no, interventi a carattere
istituzionale, interventi per lo sviluppo del sistema economico,
territorio, ambiente e reti tecnologiche, istruzione e cultura. La
parole au Conseiller Martin.
Martin (FA) Per una delucidazione riguardo al fondo globale che
prevede un contributo di 500 milioni per il restauro del fabbricato
denominato Casa Bariller. Mi sembra di ricordare che in commissione
ci sia un provvedimento legislativo per lo stesso intervento,
allora non capisco perché c'è un fondo iscritto al fondo globale,
se c'è un intervento legislativo in corso.
Président La parole au Conseiller Marguerettaz.
Marguerettaz (Aut) Innanzitutto un'osservazione di carattere
generale sui fondi globali perché questi - almeno da quando sto
seguendo i bilanci della Regione - quest'anno rappresentano una
vera innovazione nel bilancio. In genere, ogni qualvolta abbiamo
discusso di un bilancio preventivo, era facile per l'opposizione
sottolineare come nei fondi globali fossero inseriti quelli che
potevano essere definiti i sogni, pochi dei quali effettivamente
realizzabili molti dei quali invece al contrario assai sovente
irrealizzabili. Quest'anno invece bisogna prendere atto che così
non è, mi permetto di dire purtroppo, nel senso che per il primo
anno ci troviamo davanti a dei fondi globali dove non c'è un sogno
per la Valle. Non solo non c'è un sogno per la Valle, ma non c'è
neppure un'idea originale che qualifichi questa maggioranza, che
qualifichi il programma che questa maggioranza si è data.
Ci sono molti fondi globali che hanno uno stanziamento di gran
lunga inferiore a tutta una serie di capitoli ordinari di spese. È
vero che la stragrande maggioranza di questi sono assorbiti dal
fondo previsto per le pensioni integrative, ma questo non va contro
il ragionamento che sto facendo.
Fatta questa considerazione e preso atto che per questa Valle
non è neanche più possibile sognare invece, per quanto concerne
l'istruzione e la cultura, avrei qualche domanda più specifica da
fare che riguarda in particolare i punti 1 e 3, per cercare di
capire il perché sono stati inseriti questi due punti fra l'altro
diversi.
Nel punto n. 1 c'è la sistemazione della copertura dell'area
megalitica di Saint-Martin de Corléans con uno stanziamento di
importo di 5 miliardi, nel punto n. 3 c'è la realizzazione di un
parco archeologico nell'area megalitica di Saint-Martin de
Corléans, Comune di Aosta, con un importo di 2,5 miliardi.
Siccome recentemente abbiamo discusso questo problema con una
legge che sinceramente non ricordo bene come fosse finanziata e
siccome questo non è il bilancio triennale, ma il bilancio per il
1999, mi chiedo, visto che questo non è più un sogno perché ne
abbiamo già parlato qualche mese fa…
Come? È un incubo… Mi chiedo per quale
motivo la Giunta pensi di poter impegnare per il 1999 attraverso un
altro provvedimento legislativo qualcosa come 7,5 miliardi per
Saint-Martin de Corléans.
La seconda osservazione invece è favorevole anche se fa
sorridere visto l'importo e riguarda il punto 4, interventi a
sostegno degli enti locali per il funzionamento delle scuole
sussidiate. Abbiamo un importo che immagino sia relativo alle
necessità che l'Assessore avrà già valutato e che apparentemente è
ridicolo, ma credo che sia oltremodo importante e mi auguro
vivamente che la Giunta e il Consiglio nel 1999 si adoperino in
questo perché credo che se oggi il problema delle scuole sussidiate
si pone in termini assai ridotti, quali ne testimonia l'importo, in
prospettiva questo potrebbe diventare un problema molto importante
sul quale sarebbe oltremodo opportuno pensare di investire.
Siamo tutti coscienti della necessità di conservare le scuole
anche nei più piccoli paesi della nostra Valle; qualcuno diceva
giustamente, quando comincia a non esserci più la scuola in un
paese è il primo campanello d'allarme per la vita di quel paese
stesso. Sappiamo che ad oggi sono solo un paio i comuni che molto
opportunamente hanno pensato di mantenere sul loro territorio
queste scuole, questi comuni vanno però incontro a tante
problematiche dovute per lo più ad una non chiarezza legislativa,
quindi credo che sia quanto mai opportuno andare a mettervi
mano.
Torno a ripetere e ad invitare la Giunta a porre un'attenzione
particolare su questo punto guardando soprattutto in prospettiva,
cioè non pensando che questo sia un problema dell'oggi che riguarda
due comuni, ma riflettendo su come nel corso degli anni futuri
questa potrebbe essere una strada per permettere ai comuni e a quei
pochi bambini rimasti all'interno dei piccoli comuni della Valle di
poter frequentare la scuola laddove sono residenti.
Président La parole au Conseiller Frassy.
Frassy (FI) Riprendendo in parte alcune considerazioni che ha
fatto il Consigliere Marguerettaz, ma svolgendo un ragionamento in
parte diverso sui punti 1 e 3 con stanziamenti di 5 e 2,5 miliardi
in riferimento all'area archeologica di Saint-Martin, esprimo
anch'io un po' la perplessità e lo stupore di trovare nei fondi
globali dei fondi che avrebbero dovuti essere fondi di leggi penso
approvate e per le quali avremmo dovuto istituire capitoli in
bilancio. Però, contrariamente alla riflessione che faceva il
Consigliere che mi ha preceduto, il quale ipotizzava che questi
fossero altri fondi da aggiungere su quegli interventi, ritengo che
così non sia perché non ho visto nei capitoli precedenti, in
particolare nelle sezioni che abbiamo discusso poc'anzi, gli
stanziamenti relativi che - vado a mente - mi sembravano 2,5
miliardi per il 1998, 2,5 per il 1999…
no, per il 1998 perché nella legge che abbiamo approvato si parlava
addirittura di 1998 e dovrebbero risultare nell'assestato da
qualche altra parte.
Quindi vorrei capire come nei fatti venga gestita e finanziata
l'operazione di Saint-Martin anche perché, quando abbiamo discusso
di quella legge ci siamo detti - e non poteva essere smentito
perché era un dato che era emerso anche in commissione e che era
stato confermato dall'Assessore - che la realizzazione di
quell'opera sempre a mente era fra i 23 e i 24 miliardi, mentre
nella legge che è stata approvata in uno degli scorsi Consigli si
sono impegnati 7,5 miliardi: 2,5 per il 1998, 2,5 per il 1999, 5
per il 2000. Ora lo stupore è duplice: è quello di non aver trovato
dei capitoli nel bilancio e soprattutto di non aver trovato
ulteriori risorse che possano permettere il completamento di
quest'opera che nella legge è ipotizzata in 3 anni, perciò vorrei
un po' di chiarezza sui finanziamenti, ma anche su quelli che sono
i tempi e le risorse necessarie per il completamento
dell'opera.
Président La parole à la Conseillère Squarzino Secondina.
Squarzino (PVA-cU) Sempre su questi due punti aggiungerei
ancora, se guardiamo il triennale, vediamo che la somma del primo e
del terzo punto raggiunge la quota di 25 miliardi. Per quanto
riguarda il 2001, la realizzazione del Parco archeologico non
prevede nessun finanziamento: questo forse vuol dire che l'intera
opera si pensa che possa essere realizzata in 3 anni e il costo sia
di 25 miliardi? Vorrei una conferma rispetto a questa domanda.
Président La parole à l'Assesseur à l'éducation et à la culture,
Pastoret.
Pastoret (UV) Vedo che l'area megalitica di Saint-Martin è
all'onore della cronaca. Rispetto ai punti 1 e 3 abbiamo queste
richieste di chiarimento. Allora, il punto 3, realizzazione di un
parco archeologico nell'area megalitica di Saint-Martin de Corléans
in Comune di Aosta, riguarda la legge che abbiamo approvato e porta
- qui noi stiamo esaminando il 1999 - 2,5 miliardi. La legge che
avevamo approvato prevedeva uno stanziamento di 1 miliardo per il
1998, di 2,5 miliardi per il 1999, di 3,5 miliardi per il 2000 e
questo si ritroverà poi quando esamineremo il triennale, dove
avremo ovviamente non 1 miliardo del 1998, ma i 2,5 miliardi del
1999 e i 3,5 miliardi del 2000.
La parte del punto 1 invece riguarda proprio quanto è stato
fatto, la copertura dell'area e la sistemazione costano 25
miliardi, difatti già nel 1999 - questo peraltro era emerso anche
in commissione, quando ci siamo visti ed è stato presentato il
progetto, perché si prevede già per il 1999 di partire con
l'appalto del 2° lotto - vengono previsti 25 miliardi e poi ancora
- qui faccio riferimento di nuovo al triennale che basta consultare
- 7 per il 2000 e 7 per il 2001 per un totale di 19 miliardi che
sono la previsione per l'ulteriore continuazione del 2° lotto. Per
cui avremo dall'esame del triennale, per quanto riguarda il punto
3, un totale di 6 miliardi ai quali va aggiunto 1 miliardo previsto
nella legge per il 1998 e i 19 miliardi che sono la somma
complessiva necessaria al completamento dell'opera sulla base delle
indicazioni progettuali che si situano a 25 miliardi.
Per quanto riguarda la richiesta del Consigliere Martin,
contributo per restauro fabbricato denominato Casa Bariller, che è
in commissione e per il quale c'è un progetto di legge, al quale
bisognerà fra l'altro apportare una modifica, questa è
semplicemente la copertura economica finanziaria di quel
provvedimento in commissione. È stato presentato quel provvedimento
per intervenire al restauro del fabbricato Bariller e i 500 milioni
sono la somma necessaria a dare copertura a questo
provvedimento.
Per quanto riguarda la dichiarazione di intenti - più che una
richiesta - del Consigliere Marguerettaz, i 30 milioni sono
risibili, è vero, abbiamo una situazione che riguarda in questo
momento due scuole sussidiate, abbiamo la necessità e dobbiamo fare
la legge per quanto riguarda le scuole sussidiate ed è per questa
ragione che è stato iscritto a bilancio nei fondi globali questa
somma necessaria alla copertura.
È ovvio che avendo poi la legge, laddove si presentassero altre
ulteriori diverse situazioni, si potrà con l'elemento legislativo
andare a coprire le varie necessità.
Président La parole au Conseiller Marguerettaz.
Marguerettaz (Aut) Chiedo scusa, sinceramente non ho capito, mi
riferisco a Saint-Martin de Corléans. Non è che non abbia capito,
dal punto di vista contabile non ho capito una cosa, cioè noi
abbiamo una legge che è stata approvata che prevede un impegno nel
triennio eccetera, non riesco a capire la necessità di mettere nei
fondi globali, che sono quei fondi che per essere impegnati
necessitano di provvedimento legislativo, queste somme. Non riesco
a capire dal punto di vista tecnico, capisce Assessore? Abbiamo una
legge che parla di tutto ciò che avverrà su Saint-Martin de
Corléans, finanziata in un certo modo; poteva essere rifinanziata
con la legge finanziaria se si prevedevano importi diversi. Come
mai questi miliardi vengono posti invece all'interno dei fondi
globali? Chiedo scusa della pignoleria, ma non ho capito.
Président La parole au Conseiller Tibaldi.
Tibaldi (FI) Mi associo a quanto detto dal Consigliere
Marguerettaz perché anche noi non abbiamo capito come si integrano
queste previsioni finanziarie inserite nei fondi globali con le
previsioni finanziarie di quella legge che è stata recentemente
approvata dal Consiglio relativamente al Parco archeologico.
Marguerettaz (fuori microfono) Non è stata ancora vistata? Ah,
allora…
Frassy (fuori microfono) Allora era questa la risposta, bastava
dare questa risposta, Presidente!
Tibaldi (FI) La risposta è arrivata adesso dal Presidente della
Giunta.
Président Pièces jointes n° 2, n° 3, n° 4, n° 5, n° 6, n° 7, n°
8, n° 9 garanzie fideiussorie, n° 10.
Collègues conseillers, par tradition le budget triennal ne
faisait pas l'objet d'un examen page par page, je pense que cela
n'est pas tout à fait indispensable. Est-ce quelqu'un souhaite
intervenir sur le budget triennal? Si tel n'est pas le cas, on le
considère comme étant examiné.
