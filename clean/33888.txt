Classificazione
PARTECIPAZIONE E INIZIATIVA POPOLARE
Referendum e iniziativa popolare
TRASPORTI E VIABILITÀ
Trasporti



Oggetto del Consiglio n. 1914 del 14 luglio 2011 - Resoconto
OGGETTO N. 1914/XIII - Petizione per l'elettrificazione della
linea ferroviaria Aosta-Ivrea-Pré-Saint-Didier. (Approvazione di
una risoluzione e reiezione di un'altra risoluzione)
Petizione popolare per l'elettrificazione della ferrovia
Ivrea-Aosta-Pré-Saint-Didier
AI Presidente del Consiglio regionale Valle d'Aosta
Ai Consiglieri regionali
E p.c. Alle istituzioni competenti
I sottoscritti cittadini
Premesso che:
- la tratta ferroviaria in oggetto rappresenta un
collegamento strategico che interessa due capoluoghi di Regione,
l'intera realtà socioeconomica della Valle d'Aosta e una importante
parte del Canavese ed è frequentata da un numero elevato di
pendolari, rappresentando un canale fondamentale per l'afflusso di
vacanzieri in territori a prevalente economia turistica;
- data l'arretratezza strutturale della linea il danno
economico, sociale e il livello di disagio dei pendolari, che
quotidianamente la usano per lavorare, studiare o ricongiungersi
con i propri familiari, è diventato insopportabile;
- a causa della mancata elettrificazione della parte compresa
tra Ivrea - Aosta - Pré-Saint-Didier, in questo tratto possono
viaggiare esclusivamente treni a trazione diesel:
- a causa dall'alto tasso di inquinamento dei locomotori
diesel utilizzati sulla tratta ferroviaria il Comune di Torino, su
indicazione delle autorità competenti, ha vietato, a partire dal 12
Dicembre scorso, il transito di detti locomotori nella stazione
sotterranea di Porta Susa a Torino;
Chiedono al Consiglio regionale
- di impegnare la Giunta regionale e tutte le istituzioni
competenti ad avviare immediatamente e in via prioritaria
l'elettrificazione e l'ammodernamento (raddoppio selettivo e
rettificazione della linea) della tratta ferroviaria Ivrea - Aosta-
Pré-Saint-Didier;
- di impegnare le risorse necessarie anche facendo ricorso a
fondi propri;
- di dare garanzie e tempi certi ai cittadini valdostani e,
in particolare ai pendolari, sulla qualità, l'affidabilità e
l'efficienza del trasporto pubblico ferroviario in Valle d'Aosta
considerando anche il periodo di transizione che i lavori di
ammodernamento richiederanno.
L'UNICA SOLUZIONE È AVERE UNA FERROVIA "NORMALE"!
WWW.PENDOLARISTANCHIVDA.WORDPRESS.COM
Seguono le firme di 3.456 cittadini
...(omissis)...
Presidente
- Prima di dare la parola al Presidente
Empereur per la relazione, comunico che sono pervenute alla
Presidenza due proposte di risoluzione: una a firma dei gruppi
Partito Democratico e ALPE, e l'altra a firma dei gruppi di
maggioranza.
La parola al Consigliere Empereur.
Empereur (UV)
- Merci M. le Président.
La pétition concernant l'électrification de la ligne ferroviaire
Ivrée-Aoste-Pré-Saint-Didier, présentée en date du 29 mars, a été
attribuée à la IV
e
Commission le 18 avril dernier. Mon
intervention d'aujourd'hui informe cette Assemblée des résultats et
des approfondissements réalisés par la commission, et je profite de
cette occasion pour remercier les collègues commissaires de la
qualité du travail accompli. En date du 26 avril la commission a
délibéré l'audition du premier signataire et d'une délégation des
signataires de la pétition, ainsi que des représentants des
institutions et des organisations concernées par le thème en
examen.
Le 10 mai la commission a effectué l'audition du premier
signataire de la pétition, M. Protasoni, accompagné par une
délégation du
Comitato Pendolari Stanchi Valle d'Aosta
,
promoteur de la pétition, composée par MM. Filingeri, Pramotton et
Martini et, à suivre, de l'Assesseur régional au tourisme M.
Marguerettaz, accompagné par le Coordinateur Pollano. M. Protasoni
a mis l'accent sur la condition d'exaspération par rapport à la
situation du service ferroviaire du tronçon
Ivrée-Aoste-Pré-Saint-Didier, causée par les temps de parcours très
longs, par la faible fiabilité du service, par le type de liaison
problématique et pénible et par l'insuffisante qualité de propreté
des trains que le voyageurs valdôtains principalement par des
raisons d'étude et de travail, mais aussi de santé, doivent
affronter et qui entraîne donc un nombre élevé des signataires de
la pétition en examen. Il a relevé qu'à cause du taux élevé de
pollution des locomotives diesel utilisées sur le tronçon
ferroviaire, la Commune de Turin et les autorités compétentes ont
interdit, à partir du 12 décembre 2010, le transit desdites
locomotives dans la gare souterraine de Porta Susa et que, par
conséquent, Trenitalia, à partir du 6 mars 2011, a prévu une
correspondance à Ivrée ou à Chivasso pour les trains provenant de
la Vallée d'Aoste, et la suite du trajet avec des trains
électriques, situation qui a produit un allongement ultérieur des
temps de parcours du tronçon Aoste-Turin, ainsi qu'une interruption
de la liaison directe entre les deux chefs-lieux régionaux. Il a
indiqué qu'en ce qui concerne les services de transport alternatifs
sur route, les cars présentent des problèmes d'usage, tandis que
l'utilisation du moyen de transport privé n'est économiquement pas
avantageuse, en raison des coûts élevés, que ce soit du carburant
ou du péage autoroutier. Toujours M. Protasoni a souligné que les
signataires de la pétition demandent au Conseil de la Vallée un
signal important quant à la volonté de procéder à l'électrification
et à la modernisation avec le doublement sélectif et la
rectification de la ligne du tronçon Ivrée-Aoste-Pré-Saint-Didier,
en prévoyant aussi le financement des interventions nécessaires
avec des fonds régionaux spécifiques dans le cas où les ressources
financières ne soient pas garanties par l'Etat. Il a informé que
les signataires considèrent que l'électrification est la solution
la plus à portée de la main d'un point de vue technique, avec des
temps de réalisation plus rapides et avec des coûts mineurs,
considérant aussi l'état d'avancement du projet déjà validé par les
parties intéressées. Il a sollicité l'Administration régionale à
effectuer une réflexion attentive concernant le fait de savoir si
la poursuite du projet pour la réalisation de la soi-disant
"lunetta" de Chivasso représente encore une intervention
prioritaire par rapport à la ligne Aoste-Turin, considérant le
changement de situation qui s'est créée à la gare de Porta Susa et
a indiqué qu'il serait souhaitable de destiner des fonds nationaux,
déjà affectés pour la réalisation de la "lunetta", aux
interventions nécessaires pour l'électrification. Il a mis encore
en évidence l'exigence de poursuivre l'électrification du tronçon
ferroviaire jusqu'à Pré-Saint-Didier pour encourager le transport
ferroviaire sur ce trajet d'un point de vue touristique également.
Il a enfin souligné que si la proposition d'électrification du
tronçon valdôtain était accueillie, il serait nécessaire de
considérer avec attention les temps de réalisation s'y-rapportant
et, entre-temps, de mettre en place les moyens nécessaires en
termes de service et de substitution adaptés et efficaces.
Il sig. Filingeri, rappresentante del Comitato Pendolari
Stanchi, ha evidenziato i disagi causati dai ritardi dei treni ed i
problemi dal punto di vista della sicurezza che devono affrontare i
passeggeri nei punti di rottura di carico, in particolare a
Chivasso, dove occorre effettuare un attraversamento dei binari per
il cambio del treno. Ha messo in evidenza che un servizio
ferroviario efficiente verrebbe utilizzato in misura maggiore anche
dai turisti che invece oggi raggiungono la Valle d'Aosta quasi
esclusivamente con mezzi propri.
L'Assessore Marguerettaz ha sottolineato che il tema sollevato
dalla petizione è già da molto tempo all'attenzione
dell'Amministrazione regionale, come dimostra la cospicua
documentazione agli atti sul lavoro già avviato nelle precedenti
legislature. Ha reso noto che negli ultimi tre Accordi di Programma
Quadro (i cosiddetti APQ) sottoscritti con RFI e i Ministeri
competenti è sempre stata inserita, su richiesta della Regione, la
realizzazione dell'elettrificazione della tratta Aosta-Ivrea, che
rimane quindi un progetto di primario interesse per la Regione. Ha
precisato che l'elettrificazione tuttavia non risolverebbe da sola
i problemi legati ai tempi di percorrenza della tratta, in quanto
permetterebbe unicamente di evitare la rottura di carico a Ivrea o
a Chivasso, poiché i limiti dell'Aosta-Torino sono molteplici: il
binario è unico e questo consente il passaggio solo di un certo
numero di treni e non permette di recuperare i ritardi (quindi, in
alcuni tratti sarebbe auspicabile prevedere un raddoppio del
binario); diversi punti del tracciato sono molto tortuosi o passano
in zone a rischio idrogeologico e quindi occorrerebbe immaginare
delle varianti (ad esempio, tra Verrès e Châtillon); la linea è
fortemente interessata dalla presenza di passaggi a livello, che
impongono una riduzione della velocità del treno e che andrebbero
quindi rimossi (da Pont-Saint-Martin a Chivasso si contano 51
passaggi a livello); in corrispondenza di molte stazioni
ferroviarie sono stati aboliti gli scambi e i doppi binari che,
unitamente all'adozione del sistema di controllo automatico della
velocità dei treni, determinano ulteriori rallentamenti sul
percorso. Ha informato che la realizzazione degli interventi
suddetti permetterebbe di ottenere una linea ferroviaria
efficiente, ma che, alla loro ultimazione, il risparmio dei tempi
di percorrenza rispetto alla situazione attuale non sarebbe
superiore a 36 minuti, a fronte però di investimenti finanziari
cospicui - superiori ad un miliardo di euro - in quanto, oltre ai
lavori di elettrificazione, di varianti del tracciato, di
ottimizzazione delle geometrie di binario e di adeguamento delle
curve, per avere una linea davvero efficiente sarebbero necessari
ulteriori interventi, quali: l'eliminazione dei passaggi a livello,
l'acquisto di nuovo materiale rotabile, l'eventuale raddoppio della
linea, la messa in sicurezza delle stazioni e la realizzazione di
alcuni sottopassi.
L'Assessore Marguerettaz ha posto l'accento sul fatto che, per
quanto riguarda la realizzazione della lunetta di Chivasso, al
momento non vi sono dichiarazioni ufficiali, né determinazioni
certe da parte degli attori interessati -
in primis
RFI cui
sono già stati assegnati dallo Stato gli stanziamenti indicati
dalla legge finanziaria 2006 - in merito al fatto che questo
progetto non sia più un intervento prioritario. Ha reso noto che,
rispetto ai costi dell'elettrificazione, occorre anche tenere conto
della necessità di realizzare tre sottostazioni, da localizzare nei
comuni di Hône, Fénis e Saint-Christophe, e di dover procedere al
rifacimento di tutte le gallerie per poter inserire un pantografo,
indispensabile per la trasmissione della corrente elettrica al
treno, con particolare attenzione per le gallerie di Montjovet e di
Ivrea. L'Assessore ha evidenziato che, per quanto riguarda il
reperimento delle risorse finanziarie, fondamentali per attuare i
vari interventi legati all'elettrificazione della linea
Ivrea-Aosta, si renderà necessario considerare, nell'ambito dei
prossimi APQ, un adeguato finanziamento da parte
dell'Amministrazione statale, che peraltro in passato ha finanziato
l'elettrificazione della tratta da Chivasso ad Ivrea. Ha ricordato
che l'Amministrazione regionale, sin dai primi documenti di
programmazione avviati con il Ministero delle infrastrutture e dei
trasporti, ha sostenuto la necessità di un potenziamento della
linea anche in un'ottica di interventi in prospettiva per un futuro
collegamento ferroviario internazionale Aosta-Martigny. Ha
informato che, rispetto alla linea ferroviaria
Aosta-Pré-Saint-Didier, è in fase di ultimazione uno studio,
finanziato con fondi Par-FAS, che permetterà di avviare ulteriori
confronti politici in merito. Ha anticipato che nei prossimi mesi
verrà valutata con i sottoscrittori dell'APQ l'opportunità di
procedere con la progettazione preliminare della variante del
tratto ferroviario Verrès-Châtillon.
Il 24 maggio la commissione ha effettuato l'audizione del
Direttore della Direzione Asse Orizzontale di RFI, ingegner Iacono,
e del Direttore regionale del Piemonte e Valle d'Aosta di
Trenitalia, dott. Gregorio.
L'ingegner Iacono ha ricordato che la problematica inerente alla
tratta ferroviaria Chivasso-Aosta si è accentuata nel momento in
cui l'autorità giudiziaria ha vietato il passaggio dei mezzi diesel
nel passante ferroviario di Torino. Ha rammentato che sono stati
effettuati diversi incontri con i responsabili delle Regioni
Piemonte e Valle d'Aosta e con i pendolari, al fine di convenire un
modello di esercizio che consentisse un miglioramento del servizio
e la cui validità è stata confermata, in questo periodo, dai dati
connessi alla puntualità dei treni. Ha riferito che è in fase di
completamento la progettazione preliminare per l'elettrificazione
della tratta Ivrea-Aosta, precisando che sono al vaglio due
soluzioni: una senza variante, per un costo presunto di 85.000.000
di euro, ed una con variante, tra Verrès e Châtillon, la cui
progettazione sarà conclusa entro il mese di giugno. Ha precisato,
inoltre, che attualmente non vi è la disponibilità finanziaria per
procedere all'elettrificazione della linea ed ha ipotizzato che la
Regione potrebbe farsi carico della spesa, in considerazione del
fatto che si tratta di una linea di natura prettamente regionale.
Ha illustrato le differenze tra la progettazione senza e con
variante, evidenziando che quest'ultima ha dei costi di circa
quattro volte superiori rispetto alla soluzione senza variante. Ha
informato, in risposta ad un quesito specifico, che RFI, tenendo
conto della situazione complessiva, ritiene percorribile la
soluzione dell'elettrificazione senza variante, ma ha aggiunto che
le determinazioni in merito dovranno essere adottate nell'ambito
dell'APQ. Relativamente alla questione della lunetta di Chivasso,
ha ribadito che la decisione non spetta a RFI e che la problematica
dovrà essere dibattuta all'interno dell'APQ tra i diversi
sottoscrittori. Ha fornito infine alcune informazioni in merito
alle rotture di carico, alle sottostazioni e alle possibilità di
ridurre i tempi di percorrenza della tratta Aosta-Torino.
Il dott. Gregorio ha illustrato le modalità del collegamento
attualmente in funzione nella tratta ferroviaria Aosta-Torino,
evidenziando che, rispetto alla situazione precedente, si sono
riscontrati dei miglioramenti per quanto riguarda la puntualità dei
treni; ha inoltre ricordato come nell'ultimo periodo il numero dei
reclami dei passeggeri sia notevolmente diminuito. Ha riferito che
l'elettrificazione della linea consentirebbe una migliore
utilizzazione del materiale rotabile a disposizione dell'azienda e
che l'impiego dei treni elettrici potrebbe ridurre i tempi di
percorrenza della tratta, in quanto sono più performanti rispetto
ai treni diesel e si eviterebbe il cambio del treno a Chivasso o ad
Ivrea. Ha informato infine, relativamente alla problematica della
pulizia dei treni, che Trenitalia ha in corso un contenzioso con la
precedente ditta affidataria del servizio e che con l'utilizzo del
materiale Minuetto il livello di decoro e di pulizia dei treni è
migliorato, seppure vi siano stati alcuni reclami da parte degli
utenti relativamente alla loro capienza.
Il 31 maggio la commissione ha effettuato l'audizione
dell'Assessore regionale al bilancio, del rappresentante della
Chambre
- all'interno della quale gravitano ADAVA e
Confindustria -, dei rappresentanti delle organizzazioni sindacali,
dei rappresentanti delle associazioni dei consumatori e dei
rappresentanti del Consiglio permanente degli enti locali.
L'Assessore Lavoyer ha fornito delle informazioni in merito ai
dati di bilancio riferiti ai servizi ferroviari di interesse
regionale, evidenziando in particolare che nel bilancio per il
triennio 2011- 2013 sono previsti:
- nell'unità previsionale di base "infrastrutture per mobilità e
reti-trasporti su rotaia" 1.392.000 euro annui, a titolo di spese
correnti destinate alla gestione ed allo sviluppo del trasporto
ferroviario e 200.000 euro annui a titolo di investimenti per i
trasporti ferroviari;
- nei fondi globali 23.000.000 di euro, quale concorso
finanziario della Regione per l'assunzione di oneri per l'esercizio
di funzioni statali relative ai servizi ferroviari di interesse
locale, come previsti dalla legge di stabilità per il 2011.
Ha ricordato che in materia di trasporto ferroviario lo Stato ha
emanato delle norme di attuazione sulla base delle quali, entro
dodici mesi dalla data di entrata in vigore del decreto, con
accordo di programma tra i Ministeri e la Regione
"sono
individuate le risorse finanziarie, umane, strumentali ed
organizzative necessarie a garantire un livello di erogazione dei
servizi almeno pari a quello delle Regioni viciniori"
. Ha
aggiunto che nella legge finanziaria dello Stato per gli anni
2007-2008 era stato previsto uno stanziamento di 40.000.000 di euro
per l'attuazione degli interventi stabiliti dall'APQ sottoscritto
nel 2008, che prevedeva la realizzazione della lunetta di Chivasso
ed il progetto di elettrificazione della tratta, a cui non è ancora
stato dato seguito.
La signora Perucca ha auspicato che quanto prima si pervenga ad
una soluzione dell'annosa situazione del trasporto ferroviario
nella tratta valdostana, per ottenere dei benefici anche dal punto
di vista turistico, considerato che ad oggi il treno è il mezzo di
trasporto che non viene utilizzato dai turisti per raggiungere la
nostra Regione. Ha evidenziato la necessità di porre rimedio al più
presto allo stato di degrado totale in cui versa la zona di arrivo
dei treni alla stazione ferroviaria di Aosta, che presenta
un'immagine non positiva della città. Ha sottolineato che anche la
Chambre
, nell'ambito della quale sono rappresentate in modo
trasversale tutte le aziende operanti sul territorio regionale,
auspica che venga conseguita una soluzione positiva rispetto ai
problemi del trasporto ferroviario. Ha sottolineato infine i limiti
della tratta ferroviaria Aosta-Pré-Saint-Didier, che non permette
di raggiungere le importanti località turistiche dell'Alta valle e
delle vallate laterali.
La signora Pirovano ha messo in evidenza il fatto che i
disservizi tecnici e l'arretratezza del trasporto ferroviario
valdostano hanno effetti negativi anche per il settore industriale,
sia per quanto riguarda i lavoratori pendolari che lavorano nelle
industrie e che ogni giorno devono far fronte ai disagi legati
all'inaffidabilità del servizio e ai tempi di percorrenza della
tratta ferroviaria, sia per le stesse aziende, per mancanza sul
territorio regionale di un trasporto merci efficiente che, invece,
se sviluppato, potrebbe influire in modo positivo sulle politiche
di investimento delle stesse.
I rappresentanti sindacali Fuggetta e Pavoni hanno espresso un
giudizio positivo in merito ad un'eventuale elettrificazione della
tratta ferroviaria Ivrea-Aosta-Pré-Saint-Didier, che ritengono
essere il primo intervento urgente da attuare sulla linea, in
quanto l'attuale modello di esercizio, che prevede una rottura di
carico ad Ivrea o a Chivasso, provoca dei notevoli disagi agli
utenti. Hanno evidenziato l'esigenza di intraprendere gli opportuni
accordi, sia in ambito nazionale che comunitario, per conseguire i
necessari finanziamenti per la realizzazione di tale opera.
I rappresentanti delle associazioni dei consumatori,
Albertinelli, Polito, Siciliano e Siracusa, hanno affermato che il
miglioramento del trasporto ferroviario sulla tratta valdostana
rappresenta un obiettivo basilare da raggiungere. Hanno evidenziato
situazioni e problematiche riscontrate dagli utenti della tratta in
questione, dovuti in particolare alla rottura di carico a Ivrea e a
Chivasso, e la necessità di procedere all'elettrificazione della
linea affinché la Regione non rimanga scartata rispetto ai grandi
tracciati nazionali ed internazionali.
Il sig. Albertinelli ha sottolineato che la raccolta delle firme
per la petizione in oggetto può rappresentare un segnale di
sensibilità locale di cui tenere conto e del quale
l'Amministrazione regionale potrà farsi portavoce presso i
competenti organi istituzionali dove far valere le sue
richieste.
Il Sindaco di Saint-Christophe, Cheney, ha manifestato forti
perplessità in merito alla futura realizzazione di una
sottostazione ferroviaria - che occuperà all'incirca 5.000 metri
quadrati di terreno - nel territorio del comune di Saint-Christophe
annunciata da RFI, in quanto ritiene che sia in contrasto con il
piano regolatore e con il piano acustico del Comune. Devo anche
sottolineare, a questo proposito, che in IV Commissione è stata
trasmessa la petizione che alcuni cittadini di Saint-Christophe
hanno presentato per una delocalizzazione rispetto alla previsione
della sottostazione nel comune di Saint-Christophe ed in merito è
stata trasmessa sempre in IV Commissione una delibera del Consiglio
comunale di Saint-Christophe a sostegno dell'iniziativa.
Il Sindaco di Hône, Bertschy, ha comunicato che, rispetto al
progetto di elettrificazione della tratta, nell'estate 2010 i
Comuni valdostani hanno ricevuto una proposta di RFI, trasmessa con
una procedura informatizzata, contenente delle tavole progettuali
relative anche alla realizzazione di alcune sottostazioni
ferroviarie. Ha aggiunto che gli enti locali non intendono stoppare
la realizzazione del progetto di elettrificazione, ma è necessario
che RFI fornisca quanto prima gli opportuni chiarimenti tecnici in
merito, tenendo in considerazione i piani regolatori approvati dai
singoli Comuni interessati.
Il 13 giugno, infine, la commissione ha terminato le audizioni
con un confronto con l'Assessore Marguerettaz, il quale ha reso
noto che, rispetto a quanto evidenziato nel corso della riunione
del 10 maggio, vi è un elemento di novità rappresentato dal fatto
che l'8 giugno si è riunita la Conferenza di servizi nell'ambito
del procedimento di valutazione di impatto ambientale in merito
alla lunetta di Chivasso e che, in tale occasione, la posizione del
nuovo Sindaco del Comune piemontese sulla suddetta infrastruttura è
risultata ancora più contraria rispetto a quella del Sindaco
dell'amministrazione precedente. Ha, quindi, sottolineato che la
realizzazione della lunetta di Chivasso al momento rimane ancora
un'ipotesi e, se verrà realizzata, lo sarà in tempi molto lunghi,
in quanto le soluzioni prospettate, benché abbiano ottenuto il
placet
degli organi tecnici, si scontrano con le esigenze
del territorio che ha delle sensibilità diverse. Se, invece, si
abbandonasse tale progetto e si volessero destinare i fondi già
stanziati ad altre finalità, sarebbe necessaria una nuova decisione
nell'ambito dell'attuale APQ interregionale stipulato dalla Regione
Valle d'Aosta con il Ministero dello sviluppo economico, il
Ministero delle infrastrutture, la Regione Piemonte e RFI.
L'Assessore ha fatto presente che risulta fondamentale
intraprendere un'azione corale del Consiglio regionale, per avere
una voce univoca della maggioranza e dell'opposizione, al fine di
cercare di dare una soluzione concreta alla problematica, consci
però del fatto che la realizzazione delle infrastrutture necessarie
non avverrà in tempi brevi, che i costi da sostenere saranno
importanti e che, riguardo alla costruzione delle sottostazioni, i
sindaci dei comuni valdostani interessati esprimono al momento la
loro contrarietà e, comunque, la necessità di adeguare i piani
regolatori comunali. Ha quindi sottolineato la necessità di
adottare nel frattempo alcune azioni importanti, quali: verificare
se esistano soluzioni immediate per eliminare le rotture di carico
immaginando l'adozione di tecnologie diverse, come per esempio di
treni bimodali, che hanno una trazione sia diesel sia elettrica;
accelerare contestualmente il trasferimento delle competenze dallo
Stato alla Regione in materia ferroviaria, così come previsto dalle
norme di attuazione emanate in materia nell'ottobre 2010. Ha infine
sostenuto che, se si vogliono interventi massicci sulla linea
Aosta-Torino, è necessario puntare ad una sua
internazionalizzazione, e quindi dedicare la necessaria attenzione
al progetto del collegamento ferroviario Aosta-Martigny.
Sulla base delle numerose audizioni effettuate e dei confronti
sviluppatisi, la IV Commissione, a maggioranza, ha deciso di
concludere i lavori formulando alcune considerazioni. È emerso che
la situazione della tratta ferroviaria a servizio della comunità
valdostana è estremamente problematica: il binario unico, il
percorso tortuoso - che in alcuni tratti attraversa zone a rischio
idrogeologico -, l'elevato numero di gallerie e passaggi a livello
e i ridotti punti d'incrocio in stazione, con l'assenza di
elettrificazione tra Aosta e Ivrea, rappresentano solo alcune delle
criticità che affliggono tale linea. A tutto ciò si è aggiunto il
nuovo modello di esercizio in vigore dal 6 marzo scorso che,
prevedendo una rottura di carico, vale a dire il cambio del treno
ad Ivrea e Chivasso, ha portato ad un ulteriore allungamento dei
tempi di percorrenza - già piuttosto elevati - della tratta
Aosta-Torino. I problemi della linea ferroviaria sono da sempre
all'attenzione dell'Amministrazione regionale che, considerando
l'ammodernamento dei collegamenti ferroviari un obiettivo
prioritario per migliorare le relazioni della Regione e rafforzare
la sua posizione nel contesto europeo, attribuisce al collegamento
ferroviario tra i due capoluoghi di Regione un ruolo
fondamentale.
Nell'ambito degli ultimi accordi di programma quadro stipulati
con la Regione Piemonte, i Ministeri competenti e RFI - che è la
società del Gruppo Ferrovie dello Stato che gestisce
l'infrastruttura ferroviaria nazionale -, è stata inserita la
realizzazione dell'elettrificazione della tratta Aosta-Ivrea, per
la quale sono al vaglio due ipotesi alternative: la prima, con un
costo presunto di oltre 300.000.000 di euro, è quella che prevede
la realizzazione di una variante tra Châtillon e Verrès per
bypassare le gallerie presenti; la seconda, senza variante, ha un
costo ipotizzato superiore a 85.000.000 di euro. Tra gli interventi
previsti per il miglioramento del sistema di trasporto ferroviario
Aosta-Torino rientra anche quello concernente la cosiddetta
"lunetta" di Chivasso - vale a dire il by-pass ferroviario per il
collegamento diretto della linea Chivasso-Aosta con la linea
Torino-Milano - per il quale tuttavia ad oggi permane un grosso
interrogativo. La realizzazione di tale opera, infatti, seppur
prevista negli accordi di programma quadro già sottoscritti e per
la quale lo Stato ha ormai stanziato le risorse finanziarie, è
fortemente contrastata dalla comunità chivassese.
Nel quadro delineato si inserisce anche il progetto della
direttrice ferroviaria del Gran San Bernardo, vale a dire il
collegamento internazionale Aosta-Martigny, per il quale appare
opportuno mantenere un'elevata attenzione; tale collegamento,
infatti, potrebbe suscitare l'interesse di ampie parti del
territorio del nord ovest italiano, così come della corrispondente
parte della confederazione elvetica, se non addirittura di altre
regioni ben più lontane. Ed è coinvolgendo interessi sovraregionali
e internazionali che si può ipotizzare di riuscire ad ottenere i
finanziamenti necessari per un radicale e definitivo miglioramento
del trasporto che si avrebbe solo con una nuova ferrovia.
Per una risposta ai disagi che quasi ogni giorno affliggono gli
utenti della linea ferroviaria valdostana, l'intervento di
elettrificazione della tratta Aosta-Ivrea parrebbe essere il più
idoneo, anche se i costi, i tempi di realizzazione e le ricadute
sul territorio, in particolar modo per quanto riguarda il numero e
le dimensioni delle sottostazioni elettriche, devono essere ancora
ben definiti. Non va tuttavia dimenticato che questa opera, da
sola, non potrà porre rimedio a tutti i limiti del tracciato; sarà
quindi indispensabile operare su più fronti, in modo da compiere
ogni azione utile allo scopo. In particolare, si renderà
necessario:
- valutare le misure più rapide per migliorare il servizio, come
ad esempio l'impiego di treni bimodali;
- dare nuovo impulso alle attività previste con gli accordi di
programma fino ad oggi sottoscritti e adoperarsi presso i Ministeri
competenti per ottenere la copertura finanziaria degli interventi
previsti nelle sezioni programmatiche di tali accordi;
- dare rapida attuazione al passaggio di competenze in materia,
in modo da poter migliorare la qualità del servizio fornito, al
limite anche attraverso la sua gestione da parte di operatori
privati.
Per quanto riguarda invece la tratta Aosta-Pré-Saint-Didier, si
ritiene preferibile, prima di avviare qualunque intervento,
chiarire scenari, obiettivi e strategie per questo collegamento,
anche sulla base dei risultati degli studi in via di ultimazione e
svolgere un'attenta analisi costi-benefici visto il suo attuale
sottoutilizzo.
Concludo questo mio intervento ricordando che, su questo tema
inerente la ferrovia ed il trasporto ferroviario, le forze
politiche di maggioranza, attraverso i loro Capigruppo, hanno
condiviso una proposta di risoluzione che propongono al Consiglio,
e che declina con maggiore precisione le iniziative da
intraprendere e le azioni politiche conseguenti. Grazie.
Presidente
- La discussione è aperta.
La parola al Vicepresidente Chatrian.
Chatrian (ALPE)
- Grazie Presidente.
Qualche riflessione, qualche considerazione...i gruppi ALPE e PD
hanno presentato una risoluzione in merito. Abbiamo seguito
attentamente in IV Commissione tutte le varie audizioni e, insieme
ai colleghi del Partito Democratico, non abbiamo condiviso le
considerazioni finali del documento presentato dalla IV
Commissione. Abbiamo analizzato le conclusioni in maniera più
marcata o - come si direbbe in gergo - meno retorica e più
schierata a favore di una scelta possibilmente netta, perché
riteniamo che si debba dare un mandato, magari diluito in un tempo
ragionevole, ma chiaro e, a nostro avviso, senza fronzoli, se
possibile.
Secondo noi, così come lo chiedono i 3.500 firmatari, la
politica non può esimersi dal fissare come prima priorità
l'elettrificazione della nostra linea; le altre scelte non possono
che essere secondarie o semplicemente dei ripieghi senza coraggio,
sapendo che l'elettrificazione non è l'unica soluzione. È una
soluzione a portata di mano, così come è stato esplicitato in
commissione più volte, sia da un punto di vista tecnico che
finanziario - parliamo di circa 85-90.000.000 di euro - e il
progetto è già stato validato con tempi di realizzazione abbastanza
rapidi. L'impiego di treni elettrici riduce i tempi di percorrenza,
soprattutto risolve il problema dell'inquinamento, da una parte,
azzera la cosiddetta "rottura di carico", il dover comunque
cambiare treno a Ivrea o a Chivasso, e consente una migliore
utilizzazione del materiale rotabile. Naturalmente sono da
individuare con i Comuni interessati le ubicazioni delle future tre
sottostazioni, Comuni che si sono resi disponibili a ricercare
soluzioni compatibili con i loro piani regolatori, nell'ottica di
un corretto utilizzo del loro territorio. Sicuramente sono da
mettere in conto sacrifici e bisognerà affrontare anche diversi
disagi per arrivare ad avere una ferrovia normale. Nel frattempo si
dovranno dedicare energie e risorse alla progettazione ed alla
realizzazione, dove è possibile, del raddoppio dei binari di alcune
linee.
A proposito di trasporti, faccio un inciso: l'utilizzo del mezzo
privato è sempre più costoso, in questo momento di difficoltà, fra
spese di acquisto, costi molto alti di gestione, costo del
carburante, costo dell'autostrada e comunque maggiori rischi
connessi e, anche ecologicamente, è sempre meno sostenibile.
Pensiamo anche a questo, e a non limitarci ad immaginare come
utilizzatori del treno studenti e pendolari delle superiori,
universitari e anziani, ma tutti coloro che hanno necessità di
spostarsi quotidianamente o meno, compresi i turisti in visita
nella nostra regione, sono potenziali fruitori di un mezzo più
efficiente e confortevole, meno costoso e - ribadisco - rispettoso
dell'ambiente. Una tratta ferroviaria puntuale, pulita,
gradevolmente inserita nell'ambiente, rappresenta realmente
un'alternativa alla strada statale e all'autostrada, lungo l'asse
centrale della Valle, e garantirebbe anche un ottimo collegamento
con gli aeroporti di Torino, Milano, e forse un domani potrebbe
anche servire quello di Aosta. Ho fatto il pendolare per due anni
verso Monza e per cinque verso Torino cica 15 anni fa e conosco i
limiti dei collegamenti attuali abbastanza bene da ex pendolare.
Una scelta diversa andava probabilmente fatta diversi anni fa, ma
questo non è avvenuto.
Oggi comunque si può compiere una scelta coraggiosa, che
potrebbe, nel giro di poco tempo, permettere a tante persone che
lavorano nella vallata centrale di lasciare il loro mezzo privato
in fondo alla propria vallata laterale ed utilizzare l'alternativa.
Parlo realmente di crisi e non solo di alternativa di trasporto;
sembrerebbe un sogno, invece potrebbe essere una realtà se c'è la
volontà collegiale e determinata del Consiglio regionale e della
Giunta. Ridare slancio al trasporto sulla nostra tratta ferroviaria
significa in prospettiva investire sullo sviluppo della nostra
Regione, aprire nuove opportunità, incoraggiare i turisti a
raggiungere le nostre località con un mezzo efficiente,
possibilmente silenzioso ed ecologico. Non è sufficiente scrivere
sulla carta l'elenco delle buone intenzioni, rimarrebbero tali;
bisogna invece sostenere con determinazione e convinzione ai
diversi livelli l'opera, interagire con la Regione Piemonte, con
RFI, e mettere in campo le disponibilità economiche comunque
ingenti. Ognuno di questi aspetti è strettamente legato all'altro,
altrimenti si parlerebbe di aria fritta o di buoni propositi finiti
in un cassetto. Il boccino in questo momento è sul tavolo; adesso,
14 luglio 2011, nell'aula di questo Consiglio, vorremmo capire se è
una priorità per tutto il Consiglio e per questa maggioranza.
Ho letto attentamente la risoluzione presentata dalle forze di
maggioranza...non vedo tutta questa determinazione, non vedo tutta
questa volontà di mettere nero su bianco un cambio di marcia!
Vorremmo capire una volta per tutte se c'è la determinazione di
reperire le risorse statali, regionali o il dibattito si ferma sui
paragoni con altre Regioni, in cui lo Stato ha finanziato l'opera
al cento per cento, come più volte ho sentito in commissione,
oppure - questa è una proposta del gruppo ALPE e del PD - visto che
siamo una Regione autonoma e la comunità tutta necessita di questa
opera importante e necessaria, forse, dico "forse", è giunta l'ora
di rivedere la scala delle priorità e bloccare le risorse
necessarie ad una degna compartecipazione finanziaria
all'investimento. Noi pensiamo di sì; se oggi il Consiglio approva
un documento che in calce alle premesse riporta nero su bianco
l'intenzione della Regione di compartecipare alle spese per
l'elettrificazione della tratta ferroviaria valdostana, mi permetto
di dire che stiamo ponendo le basi per un cambiamento di rotta, di
cui ci sarà grata gran parte della comunità e anche le future
generazioni. A mio avviso, autonomia vuol dire poter scegliere
liberamente strade nuove e diverse verso cui indirizzare il nostro
futuro. È proprio il momento in cui la politica deve scegliere, non
solo avere le buone intenzioni, ma magari mettere nero su bianco
una reale compartecipazione finanziaria. Grazie.
Presidente
- La parola alla Consigliera Carmela
Fontana.
Fontana (PD)
- Grazie Presidente.
Vorrei anzitutto ringraziare il Presidente della IV Commissione
per il lavoro svolto; non abbiamo condiviso la conclusione della
relazione, per la quale ne auspicavamo una più netta e chiara, ma
l'approfondimento e gli elementi di valutazione che abbiamo
ascoltato e sui quali abbiamo lavorato sono stati esaustivi.
La questione, come ben sappiamo, viene da lontano. Il tratto
ferroviario Aosta-Ivrea risale al 1886, mentre quello
Aosta-Pré-Saint-Didier al 1929. Dal 1914 fino al 2002 la gestione è
stata in mano al Genio ferrovieri, fino a quando la
centralizzazione della gestione elettronica del traffico non ha
definitivamente smilitarizzato la linea. Dal 2000 al 2002 gli
ingenti danni dell'alluvione forzano l'interruzione del servizio
per le riparazioni, che vengono fatte senza prevedere un progetto
di ammodernamento e di elettrificazione, forse anche a seguito di
una storia travagliata e di un soggetto di gestione diverso da
quella di molti altri territori della nostra tratta ferroviaria, e
presenta oggi un arretramento strutturale molto grave. Il combinato
disposto della mancanza di fondi della prevalenza del trasporto su
gomma, anche a seguito dei buoni benzina, ed una certa tendenza a
sottovalutare i vantaggi del trasporto pubblico ferroviario, hanno
determinato una situazione ormai insostenibile.
Diversi accordi di programma con lo Stato sono rimasti lettera
morta fino al 2007, quando nella finanziaria del Governo Prodi,
anche per merito dei Parlamentari di allora, Nicco e Perrin,
vengono stanziati 40.000.000 di euro per l'ammodernamento della
linea. Intanto viene elettrificata la tratta Chivasso-Ivrea, senza
prevedere l'eliminazione dei passaggi necessari per poter aumentare
la velocità di crociera e diminuire i tempi di percorrenza. La
Regione Valle d'Aosta, invece, si impegna su questo fronte
eliminandone molti, ma non sull'elettrificazione. A partire da una
mera considerazione di un supposto miglioramento nei tempi di
percorrenza di dieci minuti, si decise di utilizzare quei
40.000.000 per finanziare il cosiddetto progetto della "lunetta" di
Chivasso, che consiste in un raccordo ferroviario da costruire ad
ovest di Chivasso per collegare direttamente i treni che provengono
dalla Valle d'Aosta a Torino, evitando la sosta nella stazione di
Chivasso, che incide sui tempi di percorrenza fra 6 e 8 minuti. Il
progetto ha subito numerose modifiche e, dopo essere stato bocciato
nella verifica di impatto ambientale dai tecnici della Regione
Piemonte per ben tre volte, ha avuto l'approvazione. Oggi, il
tracciato proposto, più che una lunetta...è diventato un serpente
di due chilometri con curve e rallentamenti che vanificano i
miglioramenti!
La questione precipita nel 2010 e nei primi mesi di quest'anno,
quando all'accumularsi dei ritardi, dei disservizi e dei disagi si
aggiunge il divieto imposto dall'autorità giudiziaria di
attraversare la nuova stazione sotterranea di Porta Susa: i treni
diesel in partenza dalla Valle d'Aosta non possono più arrivare a
Torino. Le ragioni del divieto sono ovvie, ma non vanno dimenticate
anche ai fini della salvaguardia dell'ambiente valdostano. I
locomotori diesel inquinano pesantemente l'ambiente circostante e,
nonostante nella stazione di Porta Susa siano stati previsti
potenti ventilatori per disperdere i fumi, già dai primi giorni di
servizio della nuova stazione scattano gli allarmi. Anche i
Minuetti diesel, ma con una tecnologia più moderna ed efficiente,
non rientrano nei parametri. Per un certo periodo si provvede a
cambiare il locomotore da diesel ad elettrico nella stazione di
Chivasso, ma la procedura risulta complessa, i disagi non
diminuiscono e l'operazione a Chivasso diventa pian piano
insostenibile.
La soluzione temporanea prospettata da Trenitalia è quella di
implementare un modello di servizio che prevede una rottura di
carico mista ad Ivrea ed a Chivasso, tradotto: non si può andare da
Aosta a Torino sullo stesso treno, ma bisogna cambiare con
coincidenze parzialmente protette. Alla stazione di Ivrea e, in
alcuni casi, nella stazione di Chivasso vengono concentrati i treni
Minuetto sul tratto Ivrea-Aosta, vengono destinati dei treni
elettrici più moderni e veloci su quella Ivrea-Torino e viene
aggiunta la fermata a Nus. Sul modello proposto si innescano dure
polemiche, in particolare gli strali dell'Assessore Marguerettaz,
che chiede - prendendosela con Trenitalia e con i pendolari di
Ivrea - che tutte le rotture di carico siano fatte a Chivasso. La
cronaca di questi mesi ci racconta di un cambio di treno ad Ivrea
veloce ed efficiente e di una soluzione a Chivasso ben più
disagevole con l'obbligo di cambiare binario, attraversando a piedi
la linea ferroviaria fra la banchina n. 5 e quella n.
6...lamentele, disinformazione e caos! Comunque, rispetto a
gennaio-febbraio, dai rilievi di Trenitalia e dei comitati dei
pendolari, la situazione sembra migliorare sensibilmente sul
versante dell'affidabilità del servizio, dei disagi e della qualità
del viaggio, ma con un prezzo in termini di tempi; oggi, per andare
da Aosta a Torino in treno, occorrono dalle due alle due ore e un
quarto.
La questione vera è quella strutturale: i mancati investimenti
del passato hanno portato ormai ad un punto di rottura, la rete
ferroviaria valdostana è diventata incompatibile con la rete
nazionale a causa della mancata elettrificazione del binario unico
e della morfologia del tracciato della nostra linea ferroviaria e,
oggettivamente, fra le più arretrate del Paese, anche
confrontandola con territori geograficamente ed economicamente
simili. Senza tirare in ballo il Trentino Alto Adige, Francia e
Svizzera, ma guardando alle scelte fatte nei territori montani
della Lombardia o del Veneto, il confronto è sconfortante! È
evidente che la questione principale è l'elettrificazione, questo è
l'ostacolo principale alla connessione diretta con il resto del
Paese, alla possibilità di usufruire di tutte le opportunità e le
potenzialità tecnologiche che i moderni treni possono offrire e
alle possibilità di modulare orari e servizi in coerenza con le
tratte nazionali. Esiste poi la necessità di superare le
limitazioni dovute al binario unico: questo obbliga i treni a soste
forzate per permettere l'incrocio con il convoglio che viene dalla
direzione opposta. Un raddoppio selettivo, ovvero solo dove serve e
dove è possibile, permetterebbe senza un costo eccessivo di
costruire un piano orari ed un sistema di coordinamento dei
convogli in grado di diminuire notevolmente i tempi di percorrenza.
E, ancora, piccole migliorie ed un piano di modifica del tracciato
per eliminare e rettificare curve e rallentamenti porterebbe ad un
ulteriore guadagno. Questa non è la lunetta di Chivasso, è la
priorità!
Un discorso ulteriore va fatto poi sul tratto
Aosta-Pré-Saint-Didier; è vero che l'utilizzo attuale da parte dei
valdostani non giustifica i costi della linea, ma è necessario
chiedersi perché, non solo pensare a chiusure dalle quali poi non
si torna indietro! La Aosta-Pré-Saint-Didier può essere
un'importante risorsa, in particolare pensando allo sviluppo
turistico dell'Alta Valle di questi anni, alle potenzialità future
ed al servizio che essa compie nei confronti dei lavoratori verso
Aosta. Occorre promuovere una seria analisi, ma soprattutto occorre
immaginare come sarà l'Alta Valle nei prossimi anni e coinvolgere
le amministrazioni locali e le popolazioni: ci interessa ancora un
servizio di trasporto pubblico, magari alleggerito e più frequente,
sul modello metropolitano che diminuisca la congestione del
traffico alle porte di Aosta e che si coordini con il ripensamento
dei flussi della città? Ci interessa immaginare uno sviluppo della
presenza turistica di Aosta e della Valle che dalla città favorisca
lo spostamento dei turisti nei poli attrattivi del territorio? A
noi pare che questo sia lo spirito della petizione che il Comitato
Pendolari Stanchi Valle d'Aosta ci ha proposto e che, come Partito
Democratico, abbiamo appoggiato e sostenuto: scegliere
l'elettrificazione come chiave di volta per un progetto complessivo
e di ammodernamento e di sviluppo dell'intera Valle, avendo come
faro non gli ostacoli o i problemi che pure ci sono, ma
l'obiettivo. A volte, caro Assessore, è parso che i suoi commenti
fossero improntati a cercare cause ostative, le difficoltà, gli
ostacoli per non fare, anziché per fare.
La petizione è per tutti noi l'occasione per dimostrare ai
cittadini che le istituzioni e la politica vogliono fare, indicano
anzitutto obiettivi e traguardi, e poi pianificano e mobilitano le
risorse che servono per raggiungerli. Il progetto RFI è un buon
progetto e, come PD, ci sentiamo di dare fiducia ad una grande
azienda che, se nel passato può aver deluso, oggi ci pare stia
seriamente investendo energie e competenze sul nostro territorio ad
un costo minimo. Il progetto, che ricordiamo ha già passato tutte
le valutazioni tecniche degli uffici tecnici delle Regioni Valle
d'Aosta e Piemonte e del Ministero, ci permette di elettrificare la
linea e di approfondire il percorso dei lavori che traccia per
raggiungere con cognizione di causa gli ulteriori ammodernamenti
necessari. Questo progetto - è stato ribadito da Orazio Iacono,
responsabile RFI per tutto il nord Italia, in commissione - è un
progetto aperto, non esiste alcun vincolo, né preclusione, a
concertare con gli enti locali e con i cittadini che hanno
sollevato obiezioni tecniche...peraltro non potrebbe essere
diversamente!
Va detto che anche i Comuni che hanno sollevato obiezioni, nel
farlo hanno dichiarato il loro consenso e la loro collaborazione
per ottenere l'obiettivo più grande dell'ammodernamento della
ferrovia. Collaborazione e consenso, vale la pena ricordarlo, sono
stati formalmente dichiarati da tutta la società civile valdostana:
Confindustria, CGIL, CISL, UIL, SAVT, l'Associazione degli
albergatori, le associazioni dei consumatori e quelle della
promozione sociale e del volontariato; tutti, nelle audizioni che
ha svolto la commissione nelle occasioni pubbliche, hanno ribadito
il loro favore nei confronti del progetto di elettrificazione.
Vorrei ricordare in particolare il documento di Confindustria con
l'analisi delle ricadute negative della mancata elettrificazione
per il nostro sistema produttivo e l'auspicio che l'ammodernamento
proposto possa portare alla costruzione di un vero sistema di
trasporto merci. E ancora l'intervento dei sindacati e dei
consumatori, che hanno evidenziato i vantaggi sociali del trasporto
pubblico ferroviario e quello del Presidente degli albergatori per
le ricadute sul turismo. La proposta dell'elettrificazione non è,
quindi, soltanto dei 3.600 cittadini che hanno sottoscritto in un
mese la petizione, ma di una larghissima fascia di soggetti di cui
questo Consiglio deve tener conto. D'altra parte anche la
maggioranza della commissione se n'è resa conto, anche se poi ha
ritenuto di non proporre al Consiglio una scelta netta: ecco perché
abbiamo votato contro la relazione finale.
Gli oppositori dell'elettrificazione oppongono l'obiezione delle
risorse economiche; si tratta - si dice - di una competenza statale
e quindi è lo Stato che deve fornire i soldi. Se la Valle d'Aosta
avesse aspettato lo Stato per costruire il suo sviluppo...credo sia
chiaro a tutti quale valore assumerebbe la nostra autonomia!
Ancora: si sostiene che 80.000.000 di euro in tre anni, ma per le
cose che abbiamo detto facciamo pure cifra tonda, che 100.000.000
di euro in tre anni per l'elettrificazione siano troppi soldi per
una regione piccola come la nostra...per una regione piccola, che
ha un bilancio di 1.700.000.000 e che ha chiuso il 2010 con un
avanzo di 128.000.000...qui l'obiezione non regge! E poi c'è chi
dice che non è giusto spendere dei soldi per una struttura che
rimarrebbe proprietà di altri. E chi lo ha detto? Per quale motivo
non si potrebbe fare un accordo con RFI e con Trenitalia? E, visto
il passaggio di competenze del federalismo e le caratteristiche
dell'autonomia valdostana, immaginare una forma societaria nuova,
una sorta di società ferroviaria valdostana, dove riunire le
infrastrutture e la gestione delle stesse...sarebbe una cosa
strana? È evidente che in questa situazione di crisi economica con
un Governo nazionale devastante sul piano politico-amministrativo
come quello che ci ritroviamo, e con il PdL che lo governa
attraverso le lotte, è ben difficile pensare che qualche accordo o
"accordicchio" mediato dai solerti rappresentanti valdostani del
centro-destra, possa sortire qualche effetto...quindi siamo seri! È
molto più logico, per il bene dei valdostani, immaginare di
recuperare in casa le risorse che servono, magari chiedendo un
contributo sostanzioso alla Regione Piemonte o allo Stato, dicendo
con chiarezza che i fondi destinati alla lunetta vanno impiegati
per l'elettrificazione e facendo ognuno la propria parte.
Alla fine il nodo vero è la mancanza di una visione globale del
problema: la Regione Valle d'Aosta e la Regione Piemonte, i Comuni
del Canavese e lo Stato non hanno trovato la forza di sedersi ad un
tavolo e cercare un quadro comune; lo dimostrano tre accordi di
programma senza esito alcuno! Ognuno ha definito la priorità e
interessi per sé stesso, spesso conducendo a conflittualità
inutili, e non c'entrano i colori politici delle Giunte! Eppure è
sempre più evidente a tutti che l'interconnessione dei nostri
sistemi ferroviari e di trasporto è il cuore dell'interconnessione
dei nostri sistemi economici e sociali. Agire con determinazione
sull'elettrificazione della tratta ferroviaria significa agire per
lo sviluppo complessivo della nostra comunità, e oggi la Valle
d'Aosta porta la maggiore responsabilità per una situazione che si
è incancrenita fino a collocarci ai margini della rete, per la
scarsa determinazione a risolvere il problema che questa Giunta ha
dimostrato di avere.
Per queste ragioni crediamo che il Consiglio debba intervenire,
definendo una linea di azione chiara ed univoca. Riteniamo che la
questione dell'ammodernamento della linea ferroviaria valdostana
sia una priorità sopra le altre ed ora è necessario fare delle
scelte. Autonomia vuol dire assumersi responsabilità. Diamo un
segnale forte ai cittadini! Grazie.
Presidente
- La parola al Consigliere Salzone.
Salzone (SA-UdC-VdA)
- Grazie Presidente.
Tranquillizzo i colleghi, sarò breve, anche perché l'ampia ed
esaustiva relazione del Presidente Empereur ci consente di
sintetizzare il nostro intervento, limitandolo ai contenuti della
risoluzione che è frutto di un ampio lavoro sviluppato con
l'Assessore Marguerettaz ed i colleghi di maggioranza. Lo facciamo
manifestando il disagio relativamente alla situazione del trasporto
ferroviario nella nostra regione, che ha raggiunto ormai punte di
insostenibilità a tutti i livelli. Gli utenti naturalmente sono i
più penalizzati, i reclami per i ritardi, per le soppressioni, per
la pulizia, per il livello del confort insufficiente, sono ormai
diventati costanti, anche se, ad onor del vero, recentemente alcuni
piccoli miglioramenti si sono visti, soprattutto sugli orari.
Come sappiamo, il servizio ferroviario è svolto da Trenitalia
per conto dello Stato, che ha anche il compito, tramite la società
Ferrovie dello Stato, di individuare i necessari investimenti e le
misure adeguate a risolvere i problemi di competenza. La Regione,
come si può facilmente capire, ha limitate competenze, ma ha fatto
e sta facendo tutto il possibile per raggiungere il potenziamento
dell'infrastruttura ben sapendo che la strada da percorrere è
quella della sottoscrizione di accordi di programmi quadro con i
soggetti competenti, utilizzando possibilmente le risorse FAS,
quelle dei fondi delle aree sottosviluppate, ma anche partecipando
- come abbiamo dichiarato più volte - con finanziamenti propri. In
questo frangente consideriamo senza dubbio positivo il
trasferimento delle competenze in materia di trasporto ferroviario,
anche se, ancora una volta, dobbiamo fare i conti con la lentezza
degli altri soggetti con i quali comunque dovremo discutere una
serie di passaggi amministrativi che consentano il nostro subentro
nella titolarità del servizio. Altrettanto positiva ci pare
l'apertura di dialogo del Governo regionale e della commissione
presieduta dal Consigliere Empereur che, con le associazioni dei
consumatori, i comitati dei pendolari e le organizzazioni
sindacali, hanno intrapreso un confronto serrato e ai quali si sono
potute spiegare le linee di intenti intraprese con la società delle
Ferrovie dello Stato e con la Regione Piemonte.
Oggi siamo ancora di fronte ad uno scenario complesso, è inutile
negarlo, e di difficile realizzazione che ci deve far acquisire
prima di tutto la titolarità del contratto con Trenitalia, in modo
da poter avere maggiore forza contrattuale. Le soluzioni sul
tappeto sono relative all'accordo con la Regione Piemonte per la
realizzazione degli interventi necessari, in particolare
l'elettrificazione della tratta Aosta-Ivrea e la soppressione dei
passaggi a livello. Anche se bisogna essere chiari, la
realizzazione di questi interventi permetterebbe certamente di
avere una linea ferroviaria efficiente, ma comunque, una volta
realizzati, si otterrebbe un risparmio di tempi rispetto agli
attuali non superiore ai 36 minuti, che è pure importante, a fronte
però di un investimento totale superiore a 1.000.000.000 di euro.
Oltre all'elettrificazione infatti, bisogna tener conto delle
varianti del tracciato, come è stato detto nella relazione:
l'eliminazione dei passaggi a livello, l'acquisto di nuovi terreni,
l'eventuale raddoppio della linea, la realizzazione di alcuni
sottopassi, la messa in sicurezza delle stazioni. Bisogna ancora
considerare, rispetto ai costi dell'elettrificazione, che
occorrerebbe realizzare tre sottostazioni da localizzare nei comuni
di Hône, Fénis, Saint-Christophe e di dover procedere al
rifacimento di tutte le gallerie. In questo contesto, come si può
ben comprendere, il reperimento delle risorse finanziarie diventa
prioritario e, anche se possiamo ricordare che l'amministrazione
statale in passato ha già finanziato l'elettrificazione del tratto
da Chivasso a Ivrea, non dobbiamo, in un momento particolarmente
difficile sotto il profilo economico, illuderci che non si
incontreranno delle difficoltà.
Riassumendo, tre sono gli accordi di programma che bisogna
portare a completamento per il trasferimento alla Regione delle
funzioni in materia di trasporto ferroviario: l'accordo sulle
risorse finanziarie che coinvolgono il Ministero delle
infrastrutture, il Ministero delle finanze, quello delle risorse
umane (perché saranno necessari tecnici di alta qualità), un
accordo con Trenitalia e RFI per garantire gli interventi e
rinnovare il materiale rotabile, un accordo per l'individuazione e
la riqualificazione della nuova linea regionale. Per questi motivi,
come già suggerito da molti osservatori, pare anche a noi
indispensabile che il Consiglio regionale intraprenda un'azione
corale con maggioranza e opposizione assieme ai Parlamentari, e
abbiano una voce univoca nel cercare di arrivare ad una soluzione
migliore per la nostra comunità. Sarà necessario quindi verificare
opportunamente, senza dietrologie ideologiche, anche tutte le
possibilità alternative presenti nel mercato, alcune delle quali
paiono almeno in apparenza addirittura migliori e con minori costi,
considerando che le nuove tecnologie alternative rappresentano oggi
un elemento di assoluta importanza, come i treni bimodali di cui si
parla, che hanno una trazione doppia, sia diesel che elettrica,
naturalmente con le relative omologazioni necessarie per la
circolazione in Italia di cui si parla tanto.
Termino dicendo che in questo contesto l'impegno politico
sovraregionale ed internazionale dovrà riguardare il progetto della
direttrice Aosta-Martigny, perché solo la realizzazione di una
nuova ferrovia garantirebbe il miglioramento radicale del trasporto
ferroviario in Valle d'Aosta; insomma, una linea
dell'internalizzazione va sostenuta fino in fondo, in quanto può
assicurarci con una certa tranquillità interventi massicci sulla
linea Aosta-Torino.
Presidente
- La parola al Consigliere Tibaldi.
Tibaldi (PdL)
- Grazie Presidente.
Leggendo i contenuti della petizione popolare, realizzata dai
cosiddetti "Pendolari Stanchi VDA", è logico che se uno comincia a
leggere sia le premesse che le richieste, non può che condividerli,
perché in linea teorica tutti quanti vogliamo avere una ferrovia
funzionante e funzionale anche alle esigenze di coloro che devono
utilizzare un mezzo di trasporto come il treno per spostarsi non
solo in Valle d'Aosta, ma dalla Valle d'Aosta verso l'esterno, e
quindi ad avere la puntualità, l'affidabilità del trasporto,
auspicare il raddoppio selettivo, la rettificazione della linea,
cioè dare garanzie e tempi ai cittadini valdostani sulla qualità e
l'efficienza del trasporto pubblico ferroviario in Valle d'Aosta.
Siamo tutti d'accordo, penso che su questi punti ci sia
l'unanimità, anzi questa petizione potrebbe anche essere stata
sottoscritta, a differenza di altre petizioni che appaiono più
strumentali e faziose nonostante portino la firma di personaggi che
si definiscono "virtuosi".
Bisogna però fare i conti con la realtà di una ferrovia che è
stata nel tempo dimenticata e che, negli ultimi anni, pian piano ha
avuto l'attenzione e la coscienza da parte un po' di tutti - degli
amministratori,
in primis
- che certi problemi andavano
affrontati. Se devo essere sincero, sabato scorso mi sono fatto un
viaggio in treno da Châtillon fino a Torino, e ritorno, per provare
quale effettivamente fosse lo
status
del treno valdostano
piemontese, con la rottura di carico a Chivasso: scendi, ed
effettivamente ci sono dei binari da attraversare, incolonnati
tutti quanti, si sale sull'altro treno per evitare l'handicap di
Porta Susa che, come sappiamo, è coperta e, secondo una
disposizione dell'autorità giudiziaria, non può sopportare i fumi
generati dal gasolio. Ma a parte i tempi di percorrenza, che
sappiamo essere quelli che sono e che non possono essere ridotti
con un colpo di bacchetta magica perché ci vogliono interventi
decisamente sostanziosi in termini di lavori e di finanza, il treno
è stato puntualissimo, sia nel momento in cui sono salito, sia in
quello in cui sono arrivato a Chivasso, sono ripartito da Chivasso
e sono poi approdato a Porta Nuova; lo stesso è avvenuto per il
ritorno. Posso capire che questo sia di sabato, e che dal lunedì al
venerdì ci siano disagi che invece nel prefestivo non si
verificano, il treno non era saturo di gente come probabilmente lo
è durante gli altri giorni. Allora è giusto affrontare un'altra
volta, in quest'aula, il problema dei treni, però bisogna
affrontarlo con un minimo di senso realistico, perché la tratta
ferroviaria non è di proprietà valdostana, ma incide sul territorio
valdostano per una parte e, per l'altra, sul territorio piemontese,
e comunque bisogna avere anche un'interlocuzione fattiva con la
vicina Regione Piemonte; la tratta ferroviaria ha anche una
gestione ed una competenza diretta di quello che è lo "spezzatino"
delle vecchie Ferrovie dello Stato, quindi fra RFI e Trenitalia e
le altre società più o meno interessate...insomma, bisogna fare i
conti con tutti questi enti - che vedo nella relazione del
Presidente Empereur - sono stati auditi attraverso i loro
responsabili.
Ricordo che sin dal 2000, quando ci fu quella tragica e
drammatica alluvione che devastò anche parte del tracciato
ferroviario, il nostro gruppo si fece parte attiva per fare
inserire in finanziaria - e venne inserito - un comma per il
raddoppio, l'ammodernamento e l'elettrificazione della rete
ferroviaria valdostana piemontese, del tratto
Aosta-Chivasso-Torino. Una norma che è rimasta lì, scritta in
quella finanziaria del 2001, è rimasta lettera morta? Voi mi direte
sì, è rimasta lettera morta, come rimangono tante norme lettera
morta in tante leggi, però era un primo punto per focalizzare
un'attenzione sul problema di quello che è sempre stato considerato
un "ramo secco" della rete ferroviaria italiana, quasi prossimo
alla dismissione, perché non aveva alcuno sbocco internazionale. La
proposta dell'Aosta-Martigny sembrava più un oggetto di convegni e
di conferenze di un certo livello tra notabili, sapendo che la
Confederazione elvetica non era assolutamente d'accordo, a
prescindere dal vicino Vallese, quindi allora dieci anni fa era
decisamente peggiore la situazione. I reclami di queste persone
sono assolutamente legittimi, ma...la realtà qual è? Vi
ricorderete, forse la collega Fontana all'epoca era già subentrata
in Consiglio regionale nella scorsa legislatura, come Trenitalia ci
impose in maniera non dico brutale, ma "spintanea" - mi suggerisce
il Capogruppo - l'acquisto dei treni Minuetto, 30.000.000 di euro
di cui 10 vennero finanziati dalla Regione Valle d'Aosta...allora
c'era la Giunta Caveri. Votammo tutti favorevolmente anche noi
dall'opposizione, anche voi, forse gli unici contrari furono i
Verdi, ma la loro era una contrarietà preconcetta, la conosciamo,
quindi anche voi sapevate che, votando quella legge di
finanziamento, si andava a migliorare il parco macchine che
transitava sulla nostra linea, perché obiettivamente il Minuetto è
un treno più bello delle vecchie carrozze che prima solcavano
questa tratta. Tutti quanti votammo in buona fede, sottovalutando
quello che non ha sottovalutato Guariniello: che l'inquinamento
diesel in Porta Susa non è più ammissibile. Però noi abbiamo fatto
la spesa, abbiamo questi treni, adesso c'è la rottura di carico ed
i pendolari sono giustamente stanchi.
È naturale che la Valle d'Aosta deve farsi promotrice di
qualcosa, lo deve fare nell'ambito delle sue competenze; competenze
che però sono ancora oggetto di trattativa, di anelato
trasferimento fra lo Stato e la Regione, una proprietà di una rete
che non è nostra, quindi anche intervenire su una rete che non è di
proprietà è come chiedere all'inquilino di fare un intervento
straordinario o un'innovazione su un'abitazione che non è di sua
proprietà. Ma chi lo farebbe? Anche qui, nel passaggio dei due
esponenti di RFI, signori Iacono e Gregorio, si fa chiaramente
cenno al fatto che, sì, è vero che c'è un progetto pressoché pronto
dal costo presuntivo di 85.000.000 di euro, ma non vi è la
disponibilità finanziaria. Procedere all'elettrificazione della
linea si può coltivare come idea, però è un'elettrificazione che si
deve accompagnare con una serie di atti formali, prima fra lo Stato
e la Regione, accordo di programma quadro, eccetera, e poi con atti
concreti che hanno un iter che deve essere avviato e che mi sembra
sia già stato avviato. Fra l'altro avremo, a settembre, la presenza
del Ministro delle infrastrutture che verrà a fare un sopralluogo;
fatto, questo, importante per rendersi conto di persona di quello
che succede, senza promettere la luna a nessuno, perché si sa bene
che non è che con 20.000.000 si possa fare chissà che cosa! Si può
pensare - ricordo i dati della scorsa legislatura - che se si
voleva ridurre di 25 minuti...all'epoca era Assessore Pastoret,
facemmo dieci riunioni in IV Commissione...se si voleva ridurre di
25 minuti la percorrenza Aosta-Torino, si doveva intervenire con
una spesa di 380.000.000, tra rettificazioni, variante di
Châtillon-Verrès, e così via...tutta una serie di lavori per 25
minuti! Per quello che bisogna stare con i piedi per terra.
Io credo - non solo per la mia esperienza di sabato, che è stata
assolutamente marginale, lo leggo anche qua e l'ho sentito anche da
persone che utilizzano il treno - che qualcosa sia migliorato
rispetto al passato. È giusto continuare a reclamare, è giusto
continuare a lamentarsi, ma qualcosina è migliorato e sta
migliorando e sono convinto che migliorerà.
Il materiale rotabile: noi ci abbiamo messo del nostro meglio,
abbiamo comprato i Minuetto, ma oltre Chivasso non possono
andare...ma li avete comprati anche voi con noi! In questo caso mi
riferisco a quello che diceva prima la collega Fontana, ironizzando
sul fatto che non sarà il PdL a dare soluzioni. Il PdL forse non
darà delle soluzioni, ma il PdL contribuisce ad individuare delle
soluzioni, mi sembra che anche il PD, Carmela...
(interruzione dei Consiglieri Carmela Fontana e Donzel, fuori
microfono)
...poi dopo reintervenite...non vorrei, Donzel, che ci fosse
nell'immaginario di qualcuno di voi che elettrificare la tratta
Aosta-Torino fosse come mettere una spina in una presa e accendere
il trenino Lima Rivarossi, cioè...non è una cosa così semplice! Se
vogliamo specularci, possiamo farlo...
Presidente
- ...collega Donzel, per cortesia, non
interrompa i suoi colleghi quando stanno parlando...
Donzel
(fuori microfono)
- ...continua a
citarci...
Presidente
- ...faccia una mozione d'ordine...
Tibaldi (PdL)
- ...se vi cito è perché vi ritengo
importanti...quando tu citi Berlusconi è perché lo ritieni
importante, scusa! Se vi chiamo in causa è perché anche voi avete
preso parte nel recente passato, o dalla maggioranza, o dal
Governo, o dall'opposizione...perché siete stati anche
nell'opposizione...ad atti legislativi che erano atti di spesa,
10.000.000 di euro, ve lo ricordo per rinfrescarvi la memoria, su
una scelta che purtroppo non è stata felice...
Donzel
(fuori microfono)
- ...cosa volete
fare?
Tibaldi (PdL)
- Cosa vogliamo fare? Vogliamo fare quello
che è stato proposto - direi in maniera sostenibile e realistica -
in una risoluzione che è stata firmata dai Capigruppo, compreso il
mio. Ma non diciamo: corriamo verso un'elettrificazione per
illudere i Pendolari Stanchi, perché voi li illudete...cioè, oltre
ad essere stanchi, saranno anche illusi alla fine della fiera,
perché non si può dire che c'è un costo presunto di 85.000.000,
basta darci corpo! E gli 85.000.000 chi li tira fuori? La Regione
Valle d'Aosta forse?
Donzel
(fuori microfono)
- ...per l'Aosta-Martigny
chi li ha tirati fuori?
Tibaldi (PdL)
- L'Aosta-Martigny...ti vado a prendere i
vecchi dibattiti consiliari e ti faccio vedere le difese d'ufficio
che faceva il tuo partito sull'Aosta-Martigny...
Presidente
- ...ma per cortesia, ma prenda la parola e
poi dica la sua, ma lasci stare adesso, fa parte del gioco!
Tibaldi (PdL)
- Si sta divertendo, però...
Presidente
- ...allora fa parte del gioco delle
parti...va meglio?
Donzel
(fuori microfono)
- ...dell'Aosta-Martigny
invece di parlare...
Zucchi
(fuori microfono)
- ...ma è un'interruzione
continua, però, qua...noi non facciamo mica così!
Presidente
- Comunque lasci parlare i suoi colleghi per
cortesia.
Tibaldi (PdL)
- Speriamo che dopo intervenga, così
sentiremo anche le sue parole.
Il discorso di fondo è contenuto - direi in maniera sintetica ed
efficace - nella risoluzione che i Capigruppo di maggioranza hanno
presentato su questo argomento e che non vuole creare assolutamente
illusioni, falsi pensieri o false idee nei confronti di coloro che
utilizzeranno il treno, ma neanche nei confronti della popolazione
valdostana, perché si può giocare demagogicamente su questo tema,
basta fare il lavoro dell'opposizione, come da parte di qualcuno è
sempre stato fatto. Mi ricordo che sul treno regolarmente c'erano
una o due interpellanze all'insegna dell'Assessore, e vi dirò: non
da parte nostra, perché quando comprendi il problema, è inutile che
continui a rimestare la frittata!
Il problema c'è, il problema è avviato verso una soluzione e i
quattro punti indicati nella risoluzione della maggioranza sono in
linea con la realtà che oggi viviamo, con quelle che sono le nostre
competenze possibili e con la soddisfazione legittima e
comprensibile di un'utenza che utilizza il treno. Questo lo dico
pur non facendo parte della IV Commissione, ma avendo vissuto per
anni - visto che come il collega Louvin sono al 18° anno - l'iter,
la tragedia, il disagio di una tratta che nonostante tutto, anche
con i contratti integrativi, con gli interventi finanziari
regionali per avere i treni più puliti e più puntuali, in qualcosa
è migliorata. Crediamoci! Noi ci crediamo, non per interventi
magici di qualcuno o di qualche partito, ma perché coerentemente e
compiutamente crediamo nel ruolo di tutti quanti nel costruire una
linea che sia degna del suo ruolo, ovvero una ferrovia che
abbandoni quel termine, si allontani sempre più da quel termine
piuttosto squallido che era stato coniato nel senso di "ramo secco"
e possa tornare ad essere un ramo verde di un sistema ferroviario
italiano che collega Aosta a tutto il resto della penisola e
auspicabilmente - ma questo è un auspicio, anche se è tutto da
costruire - con l'oltralpe, ovvero con Martigny.
Presidente
- La parola al Consigliere Donzel.
Donzel (PD) -
Grazie Presidente. Egregio Presidente, cari
colleghi, visto che la ragione, la natura di tutti i mali della
Valle d'Aosta sembra essere stata la nostra presenza, in passato,
nelle maggioranze regionali...
(voce fuori microfono)
- ...anche minoranze...
...voglio dire due parole su questo surreale dibattito sulla
ferrovia; davvero surreale, perché sebbene la ricostruzione che sia
stata fatta del dibattito in Commissione è stata puntuale, precisa
e corretta da parte del Presidente, sono stati rintracciati tutti
gli elementi che hanno portato alla riflessione. È un dibattito
surreale perché non tiene conto di quello che veramente vivono ogni
giorno i pendolari. Siamo arrivati a sentirci dire: "ma sono tutti
soddisfatti! Tutti contenti, la ferrovia funziona bene"...cioè: che
problema c'è ad attraversare a piedi cinque binari per prendere un
treno? Abbiamo addirittura i capistazione che ci scortano perché,
naturalmente, per passare a raso un binario è previsto per legge,
per la sicurezza ferroviaria che ci sia il personale tecnico sui
treni! Quindi tutto bene per Tibaldi che usa la ferrovia un giorno
ogni tre anni per fare una verifica, un po' meno bene per chi lo
usa come mezzo per recarsi al lavoro e per chi, appunto, immagina
di non avere costanti rotture di carico. Un dibattito surreale
perché, quando fu presentato all'inizio il dibattito in quest'aula
sulla questione della ferrovia, gli impegni della maggioranza di
allora...ma non c'era la saggezza e la lungimiranza del PdL in quel
caso..."Non ci saranno rotture di carico", e poi ci furono, e
addirittura due! "Non ci saranno rotture di carico ad Ivrea", e poi
ci furono soprattutto ad Ivrea le rotture di carico, e abbiamo
sentito fare tante altre promesse di questo tipo, regolarmente poi
sono state smentite e naturalmente, di volta in volta, la colpa era
di qualche cattivo che stava lontano da qui... Ma è soprattutto
surreale il dibattito alla luce di quello che si intende proporre
e, come al solito, si intende non rispondere nel merito delle
petizioni.
La petizione chiede l'elettrificazione: si risponda "sì" o "no".
Non si vada al TG3 della Valle d'Aosta a dire "sì, siamo per
l'elettrificazione quando costruiremo l'Aosta-Martigny"...cioè mai!
Si risponda nel merito alle persone, si dica ai pendolari:
"Guardate, noi l'elettrificazione non ve la vogliamo fare, abbiamo
un'altra idea". Non si dica: "Sì, siamo per l'elettrificazione, ma
vogliamo comprare treni bimodali", che sono proprio l'antitesi
dell'elettrificazione! Si può rispondere ad un cittadino con
onestà, con chiarezza. Perché dobbiamo fare un dibattito surreale
rispetto ad una richiesta che era di una semplicità, di una
linearità totale? Si dica: "No, ragazzi continuate a farvi le
rotture di carico in modo sereno e tranquillo perché noi, qui, in
Valle d'Aosta, come maggioranza vi diamo questa risposta: non si fa
l'elettrificazione. Chiaro? Questo è il dibattito vero!
Allora, nel merito: perché dico che è assolutamente surreale
quello che stiamo discutendo? Perché nel 1996 iniziò in Europa la
discussione su quali erano le principali direttrici di traffico
europeo, no? E si decise allora che in quel...la chiamavano la
"banana blu", quella sorta di area che comprendeva il porto di
Rotterdam, Parigi e scendeva lungo il corso del fiume Reno ed
arrivava a Milano-Torino...che in quell'area fortemente trafficata
ci fossero delle importanti assi ferroviarie. Si decise in sede
europea - ahimè, mi dispiace, noi non riuscimmo far valere le
ragioni dell'Aosta-Martigny in quella sede - che le principali
direttrici di traffico sarebbero passate attraverso il Gottardo ed
il Sempione. Lì l'Europa ha messo i suoi finanziamenti, lì sta
investendo l'Europa, in questo momento non metterà un euro per fare
altri collegamenti. Quindi non è in sede europea, in questa fase,
che noi possiamo spuntare un euro rispetto a quel tipo di progetto,
perché l'Europa sta ancora finanziando queste importanti direttrici
di traffico, e non sono completate! Tanto per capirci... Però
sappiamo che almeno da quelle parti non ci sono "no TAV" e i lavori
sul Gottardo e sul Sempione sono dei lavori che vanno avanti e sono
quindi in una situazione positiva.
Non c'è, quindi, in questo momento, in sede europea, una linea
alternativa; se ne può parlare...naturalmente nulla vieta che se ne
parli con gli amici svizzeri e che si ragioni con loro, ma voi
capirete che hanno già una linea efficiente in Svizzera che collega
Martigny a quelle direttrici di traffico e va a spiegar loro che
devono spendere una quantità enorme di denaro per fare un tunnel
che ci collega con Aosta, quando loro raggiungono tranquillamente
Torino e Milano senza problemi! Questo in merito
all'Aosta-Martigny: non è che noi bocciamo il progetto,
semplicemente diciamo che oggi bisogna dire alla gente: "Non è un
progetto che sta nell'ordine delle idee dei prossimi vent'anni".
Quindi anche a noi farebbe piacere...e lo dico, non sono contro
questi tunnel...farebbe piacere avere un collegamento ferroviario
Aosta-Martigny, ma politicamente devo essere corretto nei confronti
dei cittadini valdostani e dire: "guardate, l'Europa ha fatto delle
scelte, in Italia non c'è nessun interesse per quel collegamento,
non mi risulta che da Martigny arrivino segnali in tal
senso"...cioè, scusate, questa è un'esigenza valdostana, ci sarà da
lavorare una ventina d'anni e chissà mai se avremo i finanziamenti
per quell'opera, visto che lo Stato non ha finanziamenti
nell'ordine di dieci-venti milioni di euro, figurarsi nell'ordine
di miliardi che servono per fare quelle opere!
La questione, quindi, diventa...lo dite voi nella vostra
mozione: "ma se l'Aosta-Martigny ci mette vent'anni, come
rispondiamo all'esigenza della rottura di carico dei pendolari, che
comunque è un fastidio? Il bimodale...e chi se lo ricordava più il
bimodale? Io, siccome non studio mai, non leggo mai, eccetera,
avevo una volta accennato del trenino bimodale ad un signore che fa
l'Assessore e che si chiama Dott. Aurelio Marguerettaz, il quale,
il 17 novembre 2010, così mi aveva risposto: "Rispetto a quello che
dice lei, Donzel, è un dato che non ha chiesto nell'interpellanza -
come al solito sono un po' birichino! -, ma lo dico a voce: non si
lasci ingannare dalle favole dei treni bimodali perché ad oggi di
treni bimodali omologati per circolare sulle ferrovie italiane non
ne esistono! Anche lì, chi le parla dovrebbe prendersi la briga di
essere più documentato"...mi dice: si documenti! Io ho visto anche
un comunicato di quegli utenti di Torino che parla di
bimodali...no, ma sanno di cosa parlano? Solo due o tre mesi fa,
eh, adesso è chiaro che il mondo è cambiato completamente. Ad oggi
intanto di bimodali non ne esistono, non ne esistono! Parola
dell'Assessore, ma poi non sono omologabili, lui che ha studiato
naturalmente sa! Quindi il percorso di omologazione è molto lungo.
Anche noi abbiamo tutti i difetti di questo mondo, ma riteniamo di
essere persone serie!
Allora vediamo di essere persone ferie, Assessore, non gliela
leggo tutta, ma...
(voce fuori microfono)
- ...gliela leggo io!...
...quindi i tempi che le ho detto ieri sono di due anni per i
treni omologati, cioè se vado con un ordine di un mezzo che oggi
già esiste, diciotto-ventiquattro mesi, ma se vado a chiedere un
treno che oggi non esiste lei capirà che i percorsi sono molto più
lunghi e i due anni non sono sufficienti...ammesso che sia come due
anni fa, quando mi hanno detto che c'erano dei problemi...e tutti
giù a ridere, eh! Che imbecille quel Donzel che parla di treni
bimodali! Eh! E tutti ridevano e i giornali, la stampa, avanti a
scrivere: "Imbecillità che dice il Consigliere Donzel!". Oggi il
bimodale, sei mesi dopo, è nella risoluzione della maggioranza! Ma
non è di questo che mi arrabbio, perché è giusto cambiare idea.
Presidente, mi rivolgo a lei: è possibile che una commissione che
ha fatto uno studio attento, che su tutte le cose ha voluto
conoscere, per ogni punto, i costi di ogni metro del treno, quanto
costava l'elettrificazione, la linea alternativa, la variante,
quanto costa togliere i passaggi a livello, non abbia chiesto
quanto costa un locomotore bimodale? Che non sappia la commissione
- non c'è nella relazione di Diego Empereur - quanti locomotori
bimodali sono necessari per consentire questo trasporto? Come si fa
a dire: "io sono per questa scelta", se non sappiamo quanto costa?
Adesso ce lo dite, ci fa molto piacere che vi siete informati! Ma
perché lei, Assessore, che sapeva già tutto, non ha reso edotta la
commissione prima del voto? Perché non è venuto in commissione con
questi dati, che avremmo volentieri condiviso, rispetto a questa
tematica qua, visto che eravamo stati noi a sollecitare questa
come, intendiamoci, soluzione temporanea?
(voci dall'aula)
Presidente -
No, no...adesso lo lasciate parlare per
favore, sennò...abbiate pazienza!
Donzel (PD) -
Ma non è finita! Perché intanto le cose
vanno avanti e c'è una cosa interessante rispetto al fatto che
anche in Piemonte tra "lunetta sì" e "lunetta no", è andata avanti
la questione ed è approdata in Commissione Trasporti della Regione
Piemonte e l'Assessore della Regione Piemonte, che è Bonino, del
PdL, una persona che sta seguendo con attenzione questo caso è
stata molto corretta nel merito e glielo
riconosciamo...probabilmente non ha trasmesso l'informazione
all'amico Tibaldi, ma ha riferito in commissione, visto che sembra
che la questione della lunetta di Chivasso abbia finalmente
superato l'approvazione del VIA, e quindi sia effettivamente
possibile passare al progetto esecutivo, ha riconosciuto che la
Valle d'Aosta ha la titolarità dell'APQ...con un gesto, non ci
aveva detto: "Noi, Regione Piemonte, decidiamo, facciamo", ma con
una sensibilità politica, devo dire, che mi ha piacevolmente
sorpreso, ha riferito sostanzialmente in questo modo...dice:
qualora ultimata la procedura del VIA - riferita alla lunetta di
Chivasso - non si ritenesse proprio procedere alla progettazione
esecutiva, quindi se c'è ancora margine di decidere e di
realizzazione delle opere, occorrerebbe sottoporre al tavolo dei
sottoscrittori dell'APQ interregionale del 2008 la cui regione
responsabile per l'attuazione è la Regione Valle d'Aosta, una
rimodulazione degli interventi, delle relative risorse ed ottenere
il consenso di tutti gli enti sottoscrittori. In alternativa alla
progettazione esecutiva ed alla realizzazione della lunetta di
Chivasso, potrebbe essere parzialmente finanziata la progettazione
definitiva, esecutiva e la realizzazione dell'elettrificazione
della linea da Ivrea ad Aosta, intervento riconosciuto oltre alla
realizzazione della lunetta all'ammodernamento della linea
ferroviaria Chivasso-Aosta, quindi dice: Valle d'Aosta, decidetelo
voi! Volete fare prima l'elettrificazione? Bene, noi piemontesi
diciamo: "Rinunciamo alla lunetta di Chivasso e..." lo dice
l'Assessore del Piemonte, quindi dice: "Caro Marguerettaz, se vuoi
puoi decidere, puoi scegliere l'elettrificazione subito" e quindi è
d'accordo, dà una disponibilità di massima a prendere i soldi dalla
lunetta di Chivasso ed a spostarli sulla linea, subito! Questo lo
dice non il PD, lo dice l'Assessore Bonino in commissione
consiliare, in Regione Piemonte! Chiaro? Questo per dirvi come la
vostra mozione sia strampalata, fuori dal contesto del dibattito
anche nei confronti della Regione Piemonte, la quale non sa nulla
di questa Aosta-Martigny, di cui state parlando, non sta parlando
di bimodali, sta parlando di tutte altre cose! In questo contesto
siete di fronte alla possibilità di scegliere oggi tra l'opzione
che vi dà la Regione Piemonte di dire: "andate avanti sulla
lunetta" oppure "spostate quei soldi sull'elettrificazione". Oggi
voi votate anche su questa cosa qua! Ecco, tanto per chiarirci!
Infine, la questione dell'Aosta-Pré-St-Didier: mi ha molto
preoccupato questa affermazione dello studio
dell'Aosta-Pré-St-Didier messo in quei termini, perché si conclude
con una frasetta costi-benefici, che è una frasetta che sembra
quasi annunciare la chiusura della tratta, stile trenino di Cogne.
Allora, ecco, noi lo diciamo sin d'ora, con chiarezza, che
l'opportunità straordinaria per dei turisti di partire da
Milano-Torino e arrivare fino a Pré-St-Didier in treno...è chiaro,
non con i treni che abbiamo noi, oggi, privi di servizi per
caricare biciclette, privi di servizi per gli sciatori...è chiaro
che oggi non è minimamente appetibile questa cosa qua! Ma se ci
sentiremo dire ancora: "ormai lo usano soltanto quattro studenti",
quindi si sbaracca tutto l'ambaradan e ci mettiamo due linee di
pullman, francamente sarà l'ennesima riprova che voi siete quelli
che sono per smantellare tutto, così come sta accadendo, peraltro,
a livello nazionale, e non sostituire con cose invece che siano
efficienti. Noi, alla luce, visto che c'è la battuta sulla
ciclabile, le ricordo che in Trentino vicino alle ciclabili corrono
le linee ferroviarie per caricare e scaricare le bici, ecco, e
quindi non sono in sostituzione le due cose.
Per chiudere, rispetto alla questione di oggi, è veramente: 1)
non corretto di fronte ad una petizione di cittadini rispondere di
nuovo con una grande opera: di nuovo la risposta è Aosta-Martigny,
cioè una grande opera, di cui non si conoscono i tempi, non si
conoscono i finanziamenti, non si ha neanche un partner, uno, che
sia pronto a sostenerci in questa avventura, cioè si va a
raccontare di nuovo un'ennesima fanfaluca ai cittadini; 2) sulla
questione dei bimodali siete addirittura... assisteremo al
coup
de théâtre
che dovrà fare l'Assessore per rimangiarsi quello
che ha detto sei mesi fa e ci sta, in politica, si possono fare
queste arlecchinate e assisteremo a questo
coup de théâtre
,
ma la sostanza è...la cosa più importante è l'apertura che ci dà la
Regione Piemonte a spostare finanziamenti importanti per realizzare
questa cosa. Io ho dei documenti firmati in mano, caro Lattanzi, e
parlo con consapevolezza di queste cose, sono atti della
commissione consiliare; se voi non avete rapporti con i vostri
colleghi del Piemonte è un problema vostro! Quindi questa
discussione di oggi ci lascia davvero molto amareggiati, perché
c'erano veramente le condizioni per cui tutti insieme si potesse
percorrere la strada dell'elettrificazione, che non sarebbe stata
domani mattina, lo sappiamo che sarebbe stata molto impegnativa,
che non avrebbe escluso soluzioni alternative, che non avrebbe
bocciato l'idea di lavorare a livello europeo, intercontinentale e
mondiale per l'Aosta-Martigny...ma rispondere a qualcuno che ti
chiede una cosa e raccontargli una favola, questo lo giudico molto
scorretto!
Presidente
- Non ci sono altri iscritti a parlare;
dichiaro chiusa la discussione generale.
Volevo solo ricordare che il Comitato Pendolari Stanchi della
Valle d'Aosta aveva inviato una lettera, che ho fatto pervenire a
tutti i Consiglieri regionali; quindi lo faccio a memoria, prima
della discussione delle risoluzioni che andremo adesso a
discutere.
La parola all'Assessore al turismo, sport, commercio e
trasporti, Marguerettaz.
Marguerettaz (UV)
- Grazie Presidente.
Credo che questo Consiglio abbia potuto affrontare ed analizzare
molto bene questo argomento grazie al lavoro prezioso che è stato
fatto dalla commissione, che ha voluto esaminare con attenzione
quella che è una petizione che ha messo sul tavolo un problema
importante. Quindi abbiamo, credo, come istituzione, preso con
molta attenzione e con grande senso di responsabilità quello che è
un disagio che la nostra comunità porta sulle spalle. Quindi siamo
assolutamente convinti che questo è un tema importante e i colleghi
che sono intervenuti, che hanno detto che la società civile, gli
albergatori, gli industriali, i consumatori, le organizzazioni
sindacali richiedono un impegno per avere una infrastruttura
moderna, attuale ed efficiente, dicono una cosa ovvia. Secondo voi,
poteva venire qualcuno in commissione e dire: voglio un treno
lento, sporco e poco affidabile? Immaginiamo che qualcuno sano di
mente possa venire in un luogo a dire una cosa contraria? Io non
credo! Credo che questo sia un bisogno, una necessità, senza voler
riscoprire utilizzi passati o attuali conosciamo il treno, lo
abbiamo utilizzato per anni, ci consideriamo dei pendolari, degli
ex pendolari, ci consideriamo soggetti che cercano di operare per
risolvere un problema.
Quello che mi rammarica è la banalizzazione, cioè venire qui e
fare delle affermazioni che questo Consiglio non merita: "andiamo
sulla luna e non facciamo la ferrovia". Ma neanche su Topolino
leggiamo delle cose del genere! È prendere in giro la nostra
comunità! Perché? Perché non possiamo fare dei ragionamenti così
banali, e devo dire che facciamo un pessimo servizio, perché sembra
che questo Consiglio tutto possa fare, appena abbiamo una
situazione di criticità noi banalizziamo la soluzione; io l'ho
sentita non solo su questo argomento: è solo una questione di
scelta politica! Quindi quando andiamo a chiedere un sacrificio
oppure di fronte a determinate difficoltà parliamo in modo onesto
(senza lisciare il pelo dalla parte giusta dicendo: guarda io
risolvo tutto) è perché siamo persone che sono in grado anche di
andare a dire alla comunità che oggi non c'è una soluzione, non ci
sono delle bacchette magiche. Quindi è cercare di spostare il
problema dire: è una questione politica, si può fare questo e ce ne
freghiamo dell'Europa, ce ne freghiamo delle regole, ce ne
freghiamo della crisi. Uno dei temi che cavalcate con un grande
trasporto: hanno tolto i buoni benzina, come se ci fossimo alzati
di notte per dire: adesso togliamo i buoni benzina perché siamo
cattivi. Allora, siamo seri!
Al di là di questo aspetto, vorrei fare un ragionamento che
viene da anni di lavoro, qualcuno lo ha ricordato: gli APQ, gli
studi sono partiti con l'altra legislatura e con la precedente
ancora, quando al Governo c'erano delle alleanze diverse, ma perché
tutti i Governi credo alla fine siano ispirati nel fare bene.
Quindi, caro Donzel, non è un peccato originale l'essere stati al
Governo, il peccato lo fate oggi rinnegando quello che è stato
fatto e immaginando che oggi è tutto semplice; ma se era così
semplice, perché non lo avete fatto? Allora bisogna guardare le
cose con una certa lucidità. Noi, in virtù di questa attività
rendiamo onore al lavoro fatto negli anni, poi si possono avere
delle interpretazioni diverse, non è che noi siamo depositari della
verità, ma in modo onesto, senza banalizzare e senza andare a dire
che gli altri sono per forza in malafede.
Abbiamo una serie di APQ, dove nel tempo sono state individuate
delle criticità e delle debolezze sulla nostra linea. Tutti credo
si siano seduti al tavolo, cercando di declinare correttamente
quelli che erano i problemi. Voi avete avuto modo in commissione di
leggere, io vi dico solo delle cose; ovviamente ognuno - ma ci sta
- enfatizza l'attività fatta; allora la legge 27 dicembre 2006,
portata avanti dal Governo Prodi, diceva: la somma di 20.000.000 di
euro per ciascuno degli anni 2007-2008 è destinata specificamente
all'ammortamento della tratta Aosta-Chivasso, quindi è una dizione
generica. Da quella finanziaria del 2006 noi, ad oggi, di quei
soldi non siamo stati in grado di spendere un euro per delle
attività. Allora quando è stata fatta questa previsione per la
lunetta di Chivasso, sapete quanto era la previsione? Era di
10.000.000, oggi siamo a 40.000.000. Qualcuno ha detto: non è più
una lunetta, non è più un baffo, è un serpentone, io non lo so, io
so solo dirvi che nell'ultima riunione per dare la valutazione del
VIA, che è arrivata dalla Regione Piemonte (quindi le spiego anche
il ragionamento dell'Assessore Bonino), perché se è vero che c'è la
valutazione positiva del VIA, il progetto va a modificare diversi
strumenti di pianificazione territoriale ed è necessario avviare la
procedura di conformità urbanistica, ai sensi dell'articolo 81 del
DPR 616/77, dove il Comune di Chivasso si opporrà in modo totale.
Lo dico perché c'è una continuità della comunità di Chivasso, prima
era una comunità amministrata dal centro-destra, oggi è
amministrata dal centro-sinistra, e la comunità di Chivasso della
lunetta non ne vuole sentire parlare, perché contrasta con il suo
piano regolatore. Quindi da questo punto di vista c'è grande
continuità e noi, a fronte di una dichiarazione che allora abbiamo
preso con tutta la buona fede, siamo partiti da 10.000.000 e siamo
arrivati a 40.000.000, abbiamo speso un sacco di soldi in progetti
e, molto verosimilmente, non riusciremo a spendere nulla!
Il Presidente Empereur ha riportato una serie di interventi fra
cui quello dell'ingegner Iacono, quello di Pascale, e abbiamo
parlato di un altro progetto che è stato fatto in via preliminare e
che era presente all'interno degli APQ, la variante di
Châtillon-Verrès. Correttamente ha ripreso una valutazione che era
valorizzata nello studio Caposio dove si parlava di 276.000.000,
poi ci sarà l'ISTAT, ci sarà l'adeguamento. Non voglio ricorrere ai
coups de théâtre
, è stato depositato il progetto,
400.000.000; quindi siamo partiti da 276, siamo a 400, per
l'esattezza 397. Allora, a fronte di queste attività, credo che si
debba fare una riflessione onesta e seria.
Noi abbiamo un quadro che è stato disegnato, ma che
verosimilmente è il "libro dei sogni", perché abbiamo una serie di
interventi che devono essere fatti, abbiamo delle valutazioni e
successivamente queste valutazioni esplodono in termini finanziari,
perché anche quelle stesse previsioni non è che le ho fatte io! Noi
non siamo dei tecnici, prendiamo le valutazioni che ci vengono date
e queste valutazioni nel corso del tempo raddoppiano o aumentano in
modo significativo. Proprio per quello che lei ha detto, cioè di
fronte a questi problemi cosa diciamo ai cittadini, cosa andiamo a
mettere sul tavolo...la lunetta di Chivasso sono cinque anni che ne
sentono parlare e non se ne vede una soluzione! Rispetto a questo
si dice: perché tutto quello che abbiamo fatto negli APQ non lo
riprendiamo in esame e qual è la soluzione che possiamo dare
verosimilmente per essere credibili e risolvere un disagio attuale?
Allora lei ha letto la mia dichiarazione, siccome - mi perdoni,
Donzel - siete abbastanza prevedibili, ho voluto chiedere la
verbalizzazione, perché sapevo che avrebbe dato al Consiglio
un'informazione errata, quindi le rileggo io quello che ho detto.
"Non si lasci ingannare dalle favole sui treni bimodali perché, ad
oggi, di treni bimodali omologati per circolare sulle ferrovie
italiane non ne esistono", e lei - guarda caso - lo ha tolto!
Prendiamo la verbalizzazione, quindi prima di parlare...
Donzel
(fuori microfono)
- ...ho letto
esattamente...
Marguerettaz (UV)
- ...le pago una pizza quando sarà
sbobinato e quindi le farò vedere...e vedrà se la pizza la paga lei
o la pago io!
Donzel
(fuori microfono)
- ...ho letto
integralmente il resoconto stenografico, è un bugiardo, e la pianti
di fare così...
Marguerettaz (UV)
- ...allora chiedo al Presidente del
Consiglio di sbobinare e così si rimangerà le parole che dice,
perché non si agiti! Quando lei legge, lei si trasporta, allora la
lettura integrale l'ho fatta io, ma al di là di questo alla gente
interessa poco.
Quello che le voglio dire, ripeto, questo è un suo problema, non
è un mio...
Donzel
(fuori microfono)
- ...è un problema dei
cittadini...
Marguerettaz (UV)
- ...no, le cose che dice lei sono un
problema suo, abbia pazienza! E poi stia ad ascoltare, adesso non
c'è il Consiglio mi devo autodifendere, stia al suo posto; poi, se
ha voglia, riparla, chiama il gran giurì e farà un'altra brutta
figura!
Ciò detto, noi, prima di andare in Consiglio e dire questo,
eravamo andati a vedere quello che accadeva, siamo andati a vedere
proprio con i fornitori di allora e l'ho anche citato nel mio
intervento. Ho detto: siamo andati dalla Stadler, che è la società
che fornisce i treni sulla Merano-Malles e quello ci hanno detto;
ad oggi sono arrivati anche altri fornitori, altri soggetti che
hanno dato dei tempi diversi...ma questo è un altro discorso. La
filosofia di fondo è che se andiamo a proporre interventi,
progettati, ragionevoli, ma di cui non abbiamo nessuna certezza,
noi, non alla fine di questa legislatura, ma il Consiglio che verrà
alla fine della prossima non avrà l'elettrificazione, ancorché
Trenitalia e RFI intervenuti...dicono che, se tutto fila liscio, il
cantiere dura quattro anni, come la lunetta di Chivasso. Per la
lunetta di Chivasso, sono passati cinque anni e non è successo
niente! E cos'è che mi fa dire: ma tu pensi che ci sia qualcosa che
non fila liscio? Non è che lo penso io, abbiamo già petizioni,
comunità che si oppongono, e ogni volta che andiamo a fare dei
pensieri sulle infrastrutture, abbiamo una comunità che si oppone.
A Chivasso è la comunità di Chivasso, a Saint-Christophe è la
comunità di Saint-Christophe, a Hône sarà la comunità di Hône...
Allora accadrà che noi vedremo delle importanti risorse mangiate da
progetti, che sono discontinui, che risolvono un problema, ma non
risolvono tutta la tratta e non diamo una risposta ai nostri
cittadini. Ecco perché
obtorto collo
siamo ritornati
mettendo sul tavolo un'opzione che a suo tempo veniva scartata da
Trenitalia, perché non è il suo business, che vedevamo però di
difficile realizzazione. Visti i costi e le altre cose, dice: ma i
treni bimodali costano di più degli altri, possono arrivare a
5-6.000.000 di euro; ma noi, con sei treni bimodali, quindi con
36.000.000 credo che nell'arco di due-tre anni li si possa avere e
possiamo dare una risposta alla rottura di carico e dare una
risposta a tutte quelle fermate che vengono oggi generate da un
materiale rotabile scadente.
Chiaramente dobbiamo portare avanti un ragionamento strategico;
si deve avere una proiezione continua su tutta la linea e allora,
se vogliamo migliorare la linea, dobbiamo dare una risposta a tutti
questi problemi. Dobbiamo fermare questo stillicidio di risorse,
fermiamo questa progettazione della variante Châtillon-Verrès,
400.000.000. Voi immaginate quanto potrà costare il progetto
definitivo su 400.000.000!
Fermiamo una serie di interventi che non risolveranno il
problema e verifichiamo se c'è una soluzione per avere una nuova
linea, che non avrà tutte le interferenze con i passaggi a livello
che ci sono in Piemonte, dove non ci saranno tutti questi problemi
idrogeologici su cui la collega Fontana, qualche interpellanza fa,
mi ha chiesto di relazionare, che sono quelli in parte risolti con
la variante Châtillon-Verrès, cioè con una linea concepita con i
criteri attuali. Perché la linea - è stato detto - risale al 1896,
ed è una linea concepita per due secoli fa, allora dobbiamo
prendere l'occasione, ma rispetto a questo dice: siete dei
briganti, andate a parlare dell'Aosta-Martigny! Se noi non
riusciamo a dare una prospettiva internazionale, abbiamo
sicuramente delle difficoltà, perché avremo difficoltà a reperire
risorse, a meno che non si voglia spendere delle cifre
straordinarie che probabilmente il bilancio non sostiene. Se - e
uso un'analogia - non ci fossero i tunnel del Monte Bianco e del
Gran San Bernardo, pensate voi che l'autostrada Torino-Aosta
avrebbe avuto luogo? Non credo! Credete voi che se non ci fosse il
tunnel del Gran San Bernardo, lo Stato, l'ANAS, spenderebbero
centinaia di milioni per le gallerie? Credete per soddisfare la
comunità di Saint-Oyen o di Saint-Rhémy? Lo sbocco internazionale è
quello che giustifica. Bormio, Livigno, sono località
importantissime...hanno l'autostrada? Non ce l'hanno...perché?
Perché non c'è nessuno sbocco dal punto di vista internazionale!
Ecco perché non cerchiamo di spostare il problema. Può darsi che
voi abbiate delle idee diverse, non discuto, ma non si dica che noi
non diamo una risposta!
Diciamo che di fronte a questa elettrificazione, che è un tema
corretto, noi riteniamo più ragionevole dare una soluzione certa ed
impegnarci affinché Trenitalia arrivi ad un'omologazione, fornisca
dei treni che risolvano il problema della rottura di carico. Solo
un inciso: non è Marguerettaz, collega Fontana, che criticava la
rottura di carico ad Ivrea-Chivasso, erano - e lei anche lì omette
- le associazioni dei consumatori, i sindacati, la comunità; quindi
noi ci siamo fatti portavoce, non è che ci siamo svegliati, noi, e
Marguerettaz ha criticato...è un'altra cosa!
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Credo che questo dibattito abbia impegnato, come quello di ieri,
il Consiglio su una serie di affermazioni piuttosto importanti
relative alla situazione del sistema ferroviario. Le conclusioni -
che non vorremmo venissero travisate e che si trovano nella
risoluzione - credo sottolineino sostanzialmente due aspetti che
vorrei ricordare. Il primo: chi propone l'elettrificazione, propone
una soluzione che ha tempi piuttosto lunghi, senza arrivare ad una
soluzione risolutiva in termini di tempi e di sistema di trasporto
migliorativi. Quello che si propone con questa risoluzione va nella
logica di avere nello stesso tempo una situazione sicuramente
migliorativa con la possibilità di utilizzare fondi a disposizione,
come sappiamo. L'altro aspetto, determinante, è partire da subito
con l'idea di una progettazione per una linea nuova che dia il
senso di quello che si può fare nel futuro, tenendo conto di quelli
che sono i possibili sviluppi.
Due sole parole - è già stato detto molto - sull'Aosta-Martigny;
guardate che la linea Aosta-Martigny non solo dal Vallese, che è
molto interessato e che ha già fatto delle risoluzioni
comuni...perché questo progetto, come sappiamo, gira da tanto tempo
sui tavoli non solo del Vallese e della Valle d'Aosta, ma a livello
nazionale...non dimentichiamo che nell'accordo di programma è
inserito, ed è inserito in un discorso anche europeo. Quando siamo
andati a Berna, non è che hanno detto: noi siamo contrari, non
vogliamo prendere in considerazione la linea Aosta-Martigny (anche
se non è inserita nei corridoi europei, per il momento, perché
c'erano altre priorità); ma il discorso era: noi, fino al 2016
(parlo di otto anni fa, quando si andò a fare questo incontro a
Berna), siamo impegnati da un punto di vista finanziario, quindi
non prendiamo altri impegni. Questa era la ragione per la quale non
c'era stato il pronunciamento della Confederazione, perché così
doveva essere.
Quindi credo che se la risoluzione è onesta nelle proposte,
credibile perché dà delle soluzioni possibili, utilizzando dei
fondi che in qualche modo possono essere resi utili...perché oggi -
non dimentichiamolo - rimangono a residuo i 20 più 20 della lunetta
di Chivasso e con il nuovo sistema finanziario vengono spazzolati,
non è che rimangono lì aspettando che noi decidiamo su "lunetta
sì", "lunetta no"! Ecco perché c'è l'urgenza di intervenire in modo
adeguato, portando delle decisioni che credo siano in linea con una
procedura che possa portare a delle soluzioni credibili per chi ha
presentato questa risoluzione.
Presidente
- Il Consiglio prende atto della
petizione.
Il Consiglio
Premesso che:
- in data 29 marzo 2011 è stata presentata alla Presidenza
del Consiglio, ai sensi dell'articolo 36 del Regolamento interno
per il funzionamento del Consiglio, una petizione popolare,
sottoscritta da 3.465 cittadini, per richiedere l'elettrificazione
e l'ammodernamento della tratta ferroviaria
Aosta-Ivrea-Pré-Saint-Didier;
- a norma del suddetto articolo 36, l'Ufficio di Presidenza,
con deliberazione n. 45/2011 del 13 aprile 2011, nel decidere sulla
ricevibilità ed ammissibilità della petizione, ne ha avviato
l'istruttoria con richiesta di informazioni al Presidente della
Regione, in quanto legale rappresentante della Regione,
all'Assessore al turismo, sport, commercio e trasporti, in quanto
competente in materia di servizi pubblici di trasporto ferroviario,
e alla Commissione consiliare competente "Sviluppo
economico";
- il Presidente della IV Commissione consiliare permanente
"Sviluppo economico", con lettera in data 29 giugno 2011, prot. n.
5045, ha comunicato le risultanze degli approfondimenti
svolti.
Ai sensi del quarto comma dell'articolo 36 del Regolamento
interno.
Prende atto
della petizione e della documentazione ad essa
relativa.
Presidente
- Adesso si passa a discutere la risoluzione
proposta dai gruppi ALPE e Partito Democratico.
Risoluzione
Il Consiglio regionale della Valle d'Aosta/Vallée
d'Aoste
Preso atto della Petizione degli utenti valdostani della
Ferrovia che chiedono l'elettrificazione urgente della tratta
Aosta-Ivrea e dell'intera linea ferroviaria fino a
Pré-Saint-Didier;
Acclarato che dalle valutazioni tecniche nulla osta
all'accoglimento integrale della petizione;
Precisato che è possibile in sede tecnica trovare una
soluzione che tenga in conto dei rilievi espressi da alcuni Comuni
sulla localizzazione delle sottostazioni;
Rilevato che ulteriori scelte di adeguamento e miglioramento
della linea non sono in contrasto con la soluzione prospettata, ma
richiedono tempi molto più lunghi e, soprattutto in questa fase,
una maggiore quantità di risorse che non risulta facilmente
reperibile;
Invita i Parlamentari valdostani
e
Impegna il Governo regionale
- a perseguire con urgenza l'obiettivo dell'immediata
elettrificazione della tratta Aosta-Ivrea, sulla base del progetto
con il costo più accessibile alle risorse attualmente disponibili o
reperibili; e operare per avere una ferrovia moderna che
rappresenti una reale possibilità di crescita per la Valle
d'Aosta;
- ad operare per il reperimento delle risorse finanziarie che
preveda un adeguato finanziamento da parte dell'Amministrazione
statale e a cui si aggiunga la necessaria compartecipazione della
Regione attraverso un apposito fondo di Bilancio espressamente
destinato per l'ammodernamento della ferrovia.
F.to: Bertin - Giuseppe Cerise - Chatrian - Donzel - Carmela
Fontana - Louvin - Patrizia Morelli - Rigo
Presidente
- La parola alla Consigliera Carmela
Fontana.
Fontana (PD)
- Grazie Presidente.
Per dichiarazione di voto. Voglio dichiarare che votiamo la
nostra risoluzione per il motivo che, se veramente non ci si mette
l'impegno per decidere, non si avrà mai niente.
Non sono d'accordo con la risoluzione della maggioranza, perché
effettivamente facciamo dei progetti che non arriveranno mai alla
fine. Fino ad oggi abbiamo fatto delle scelte, mi riferisco al
trenino di Cogne, abbiamo buttato via una marea di soldi, abbiamo
tutti detto che si è sbagliato e abbiamo messo una pietra
sopra...adesso non abbiamo il coraggio di fare una scelta! Per non
fare una scelta...perché noi, bene o male, quando dobbiamo andare
via abbiamo la macchina, quando dobbiamo andare via c'è chi ci
porta all'aeroporto, ma per capire i problemi dei cittadini
bisognerebbe mettersi nei loro panni! Questo Consiglio o prende in
mano questa situazione, o non risolveremo mai niente! Non si può
dire ai cittadini che la ferrovia non serve, nel senso che non si
può fare perché c'è da spendere tanti soldi.
La politica, proprio per queste cose, non risolverà mai niente.
Mi dispiace, Presidente, perché se ad ogni legislatura pensiamo
sempre al momento, non avremo mai niente. Lei mi deve spiegare come
mai nelle grandi città i treni non sgarrano di un minuto e se
sgarrano ti rimborsano il biglietto...ma possibile che solo la
Valle d'Aosta è in questa situazione qua? Io mi metto nei panni dei
cittadini: non possono prendere un aereo, i trasporti sono quello
che sono...non è possibile, c'è qualcosa che non funziona!
Mettiamocela tutta, prendiamoci tutti le nostre responsabilità. Io
non do la colpa né all'Assessore, né alla maggioranza, questo è un
compito di tutti, di buona volontà! Mettiamoci nei panni dei
cittadini, cominciamo ad usufruire dei servizi come ne usufruiscono
i cittadini; forse solo allora riusciremo a capire le difficoltà
che stiamo creando loro, perché non si può ragionare così! Per fare
un viaggio nel Meridione non si può cambiare cinque treni, oppure,
se si deve prendere un treno, non aver neppure il servizio dei
pullman per arrivare a Torino, ma occorre affittarsi una macchina,
lasciarla all'autoporto, pagare...ma dove stiamo arrivando? Con uno
stipendio di mille euro, vedete voi cosa bisogna fare, con
l'autostrada che è arrivata alle stelle! La Valle d'Aosta, una
volta, era "autonoma" e dava dei servizi eccellenti...adesso mi
sembra veramente che stiamo facendo di tutto per tornare indietro
di 50 anni!
Presidente
- La parola al Vicepresidente Chatrian.
Chatrian (ALPE)
- Grazie Presidente. Ho ascoltato
attentamente le considerazioni del Presidente della Regione e
l'intervento focoso dell'Assessore Marguerettaz.
Noi manteniamo la nostra risoluzione, presentata questa mattina,
per ribadire che in tutte le risoluzioni a mio avviso c'è una
scelta politica, quindi non banalizzerei sul termine: "è una scelta
politica". Penso che le due risoluzioni mettano in risalto due
strade diverse. Il Presidente lo ha riassunto molto bene e farei
attenzione a banalizzare la scelta politica, perché oggi il
Consiglio decide due strade, ha la possibilità di decidere: la
nostra, che sarà sostenuta solo dalle minoranze, mi sembra non
banale...non che voglia minimizzare l'argomento così complesso e
complicato, perché non penso che voglia neanche cavalcare e, come è
stato detto prima, forse far uscire fuori un messaggio non
corretto...perché lo rispediamo al mittente quello che è stato
detto questa mattina, perché l'impegno del Governo regionale - così
è scritto nella nostra risoluzione -
"a perseguire con urgenza
l'obiettivo dell'immediata elettrificazione della tratta
Aosta-Ivrea sulla base del progetto con il costo più
accessibile"
...
(interruzione di un Consigliere, fuori microfono)
...stavo dicendo che le due risoluzioni hanno due strade
diverse, tant'è vero che la risoluzione presentata dalla
maggioranza ad un certo punto recita:
"anche mediante l'utilizzo
di tecnologie alternative quali i treni bimodali"
, come è stato
detto dal Presidente della Regione, quindi è una scelta politica
diversa. Per noi la priorità è l'elettrificazione, sapendo
perfettamente che le difficoltà sono anche di tipo economico,
tant'è vero che in seconda battuta c'era la necessità in questo
momento di compartecipare alla spesa con i tempi, con i modi, con
le procedure amministrative. Non penso che si possa elettrificare
questa tratta in un anno...in cinque anni non siete stati capaci a
spendere un euro dei 40.000.000 che citava prima l'Assessore
Marguerettaz!
Presidente, possiamo fare un esempio: prima l'Assessore diceva
che non era stato ancora speso un euro dei 40.000.000...magari
chiediamoci anche il perché! Non saremo da soli come
Amministrazione regionale, ci sarà tutta la procedura che è stata
messa in campo...comunque termino, perché non voglio discutere sui
40.000.000 di euro delle risorse messe in campo nel 2006-2007, ma
per dire: non banalizziamo una scelta politica diversa o una
volontà politica diversa. La nostra è diversa, quella della
maggioranza messa in campo non vuole affrontare come priorità
l'elettrificazione, ma come priorità mette sul tavolo l'utilizzo di
tecnologie alternative quali i treni bimodali...penso che la
sintesi delle due risoluzioni sia questa. Grazie.
Presidente
- La parola al Consigliere Lattanzi.
Lattanzi (PdL)
- Grazie Presidente.
Per dichiarazione di voto del nostro gruppo. Voglio dire ai
colleghi dell'opposizione che francamente - e anche con tutta la
buona volontà - anche solo immaginare di appoggiare la vostra
risoluzione è disonesto intellettualmente. Lo dico perché impegnare
i Parlamentari ed il Governo regionale a perseguire con urgenza
l'obiettivo dell'immediata elettrificazione è un falso, e noi non
votiamo i falsi. Noi non andiamo davanti alla gente a dire: abbiamo
preso un impegno per l'immediata elettrificazione, quando voi
sapete, come tutti noi, che non è possibile! È più corretto invece
dire, come ha detto il collega Empereur nella sua puntuale
relazione, come ha sostenuto l'Assessore Marguerettaz, come ha
ribadito il Presidente della Regione, come hanno sostenuto i gruppi
di maggioranza, che un percorso - dopo lunghi studi, approfonditi,
sereni, studi intellettualmente onesti - c'è, per dare una risposta
ai cittadini che sono stanchi. E noi siamo stanchi, ancora di più,
di sentire la vostra demagogia!
Portiamo a compimento nel più breve tempo possibile il
trasferimento delle competenze, punto primo; secondo, sviluppiamo
le relazioni necessarie per mantenere alto il livello
sull'Aosta-Martigny, che è l'unica opportunità che abbiamo per
immaginare un'elettrificazione seria, tutto il resto sono
chiacchiere; terzo, proporre, tenendo conto dell'elettrificazione
della ferrovia Aosta-Ivrea, che non è ancora definita nei mezzi,
nei tempi, nei soldi, e di ripristinare il collegamento diretto
Aosta-Torino eliminando la rottura di carico anche mediante
l'utilizzo degli attuali bimodali, che qualche mese fa non c'erano
e oggi, invece, si può immaginare di mettere a disposizione fra un
paio d'anni...questo bisogna dire, con onestà! Se non avete il
coraggio di dire con onestà questo ai "vostri" Pendolari Stanchi,
allora saranno non solo stanchi, ma anche presi in giro; dovete
avere il coraggio di dir loro la verità, perché questo ci impone
l'essere amministratori. E poi, anche qui, un'assunzione di
responsabilità, dire che l'Aosta-Pré-Saint-Didier non è
sostenibile...ma non perché lo diciamo noi, ma perché ci sono
persone che fanno questo di mestiere, che dicono che in un percorso
Aosta-Pré-Saint-Didier quello che si sta utilizzando del percorso e
quello che costa quel percorso e le vie di accesso che ci sono per
quel percorso: statale, autostrada e ferrovia (che viene poco
utilizzata), costituiscono un costo che questa comunità deve
potersi permettere di investire in altre modalità di usufrutto più
funzionali ad un turismo che, di certo, Aosta Pré-Saint-Didier non
usa per andare a Courmayeur...
Quindi riteniamo che la vostra sia disonesta, che non sia
votabile, perché non è corretta nei confronti dei cittadini che
sono stanchi, ed è invece più corretto e più consapevole dire la
verità e votare un percorso chiaro e definito come noi lo abbiamo
programmato.
Presidente
- La parola al Consigliere Donzel.
Donzel (PD)
- Capisco che è nato il "Partito degli
Onesti", di cui fa parte adesso anche l'Assessore Marguerettaz,
quindi ogni due parole...onesti, responsabili, eccetera...
Qui ci sono due scelte da fare: c'è una proposta che viene dai
gruppi PD e ALPE di un certo tipo e voi avete fatto la
vostra...perché dovete dare dei disonesti agli altri? Allora siete
disonesti, voi, a parlare di Aosta-Martigny?
(interruzione di un Consigliere, fuori microfono)
...lascia parlare la gente, ma maleducato che non sei altro!
Lascia parlare la gente, siamo stati zitti a sentirti, permetti il
diritto di parola! Maleducati, altro che onesti!
Allora ci sono due scelte, non è una questione di onestà o di
disonestà: c'è una proposta del PD e di ALPE che raccoglie
l'istanza dei Pendolari Stanchi che, oltre che utenti, sono anche
persone che hanno fatto un percorso, anche loro, di approfondimento
come cittadini, eccetera, quindi noi rimaniamo sulla nostra
posizione. Naturalmente prendiamo atto dei cambiamenti di idea, di
umori nella maggioranza...quindi diventano validi i treni
bimodali!
Per quanto mi riguarda, ritengo che il calcolo presentato oggi,
qui, dall'Assessore Marguerettaz non rispecchi le previsioni di
spesa e numeri di treno che ci sono stati indicati a noi da alcuni
ferrovieri; a me hanno parlato della necessità di oltre dieci
motrici per garantire il traffico attuale, quindi le sei di
Marguerettaz... Rispetto il dato dell'Assessore, è legittimo; noi
abbiamo dei dati diversi, sono quindi due opinioni diverse.
Su una cosa però vi chiederei, visto che siete il "Partito degli
Onesti"...non scrivete che dovete studiare cosa fare della
Pré-Saint-Didier, perché se il Capogruppo Lattanzi dice già che è
da chiudere, scrivetelo: "è da chiudere"...ditelo! A meno che non
ti rimangi quello che hai detto due secondi fa, devi dire: "noi
vogliamo chiudere"...chiaro? Non - due secondi dopo - dire:
"valutare", perché quello davvero è rendere difficile la
comprensione!
Noi abbiamo detto una cosa semplice: elettrificazione subito.
C'è un progetto sostenuto anche dall'ingegner Iacono, quindi è una
cosa che non si realizza domani mattina, ci vorranno due, tre,
quattro anni, è un'ipotesi; dall'altra c'è la vostra, lasciare
tutto com'è, sostituire solo le motrici e far sognare la gente con
l'Aosta-Martigny. Saranno come sempre i cittadini a valutare chi ha
ascoltato le esigenze dei pendolari e ha cercato di raccoglierle e
chi, invece, ha un'altra idea sostitutiva. Noi rimaniamo fermi e
convinti della nostra, nonostante le aggressioni verbali,
nonostante il tentativo di dire che quando riferiamo le parole, non
le riferiamo correttamente, perché su questo non mi fermo qui e
voglio proprio vedere questa registrazione, visto che è anche
questo un artificio retorico quello di dire che chi ha parlato
prima ha mentito! Si usa, però poi bisogna pagarne le conseguenze,
così come chi ha detto che erano una sciocchezza i bimodali a
dicembre e adesso scopre che sono di estrema attualità...andremo a
verificare, alla fine, chi è che mente in quest'aula oppure no!
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Per dichiarazione di voto. Rispetto
alla risoluzione, proprio per sottolineare che la nostra è una
risposta concreta, si dice che si va a ricercare una soluzione che
onestamente, allo stato attuale, non è acquistabile sul mercato.
Abbiamo detto: bisogna valutare per l'omologazione e l'acquisizione
di treni che oggi non ci sono, nessun ripensamento; c'è solo stata
- e abbiamo spiegato in modo logico cosa è successo -
l'impossibilità di trovare una soluzione, per cui: piano B. Quindi
non c'è alcuna discontinuità, questo era solo per rimarcarlo.
Quando dico che non bisogna banalizzare con scelte politiche, non
ho detto che non ci sono delle scelte politiche, ma che non ci si
può trincerare dietro dicendo che è una scelta politica e,
automaticamente, con una bacchetta magica, la politica risolve,
perché non è così!
Qua le due risoluzioni sono sicuramente frutto di una lettura
politica diversa, ma non è quello che ho detto. Qualcuno dice:
basta una scelta politica e si risolve il problema, questa è la
banalizzazione! Allora, proprio per quello che lei ha detto, i
40.000.000 spesi, caro Vicepresidente del Consiglio, non è colpa
della Regione autonoma Valle d'Aosta, perché è tutto un dossier che
sta su tavoli dove l'Amministrazione regionale è intervenuta
costantemente, ma per sollecitare, per pungolare, però non è un
dossier che sta nelle nostre competenze. Quindi dire che noi non
abbiamo speso i 40.000.000 è disonesto, perché non è così! Quindi,
rispetto a questi soldi, riteniamo ci sia una soluzione ad oggi che
può, con un certo percorso, essere attuata; non è così scontato, lo
stiamo dicendo, non è banale, perché quei 40.000.000 sono per delle
infrastrutture. Noi stiamo chiedendo e faremo un'azione importante
anche con alleati per trasferire queste risorse dalle
infrastrutture al materiale rotabile. Non è banale, ma stiamo
facendo questo ragionamento, ecco qual è la differenza!
Quando qualcuno mi dice: il sistema ferroviario valdostano è
disastroso e nel resto d'Italia tutto funziona, mi perdoni, collega
Fontana, si prenda mezza mattina, io le offro un caffè e le faccio
vedere tutta una serie di documenti, dove le do un po' un universo
di quello che sta accadendo in Italia. Se lei va spesso in
Meridione, la prego, si porti un carnet per gli appunti e mi
chieda! Lei dice: ma qua i treni sono puntuali...è un disastro
dappertutto! Da questo punto di vista noi lo abbiamo detto e
l'abbiamo contestato ai nostri referenti: l'alta velocità funziona
come un orologio, purtroppo il trasporto regionale è un disastro,
ma è un disastro ovunque, quindi stiamo cercando di sostenere
maggiori investimenti sul trasporto regionale, ma c'è una questione
finanziaria. Da questo punto di vista non abbiamo mai detto che
rispetto a questo tema l'Amministrazione regionale si sottrae,
tant'è che correttamente il collega Tibaldi ha detto che già
abbiamo fatto in Consiglio degli interventi per sostenere il
trasporto ferroviario, compartecipando all'acquisto dei treni,
quindi nessuno si toglie, ovviamente facendo le dovute proporzioni.
Pertanto, rispetto a questo tema, non c'è da parte del Governo
l'intenzione di dire che noi non mettiamo dei quattrini, li abbiamo
già messi, ci facciamo dei ragionamenti.
Sul ragionamento, perché i dossier vanno letti in progressione,
i treni bimodali hanno una particolarità, nel senso che questo
materiale rotabile bimodale è anche trasformabile totalmente in
elettrico, quindi qualora questo tipo di percorso vada a
compimento, con l'ammodernamento e l'elettrificazione non abbiamo
buttato via niente! È un investimento sul quale noi non butteremo
via dei soldi, perché quel materiale rotabile bimodale potrà essere
affiancato dal motore diesel, dalle proposte che abbiamo, quindi da
bimodale diventerà totalmente elettrico. Allora abbiamo anche
questa garanzia: offrire una soluzione che non si butterà nel
cestino, mentre per l'elettrificazione, se la facciamo sull'asse
attuale, quando andiamo a fare delle modifiche buttiamo via dei
soldi. Ecco perché abbiamo fatto questo ragionamento responsabile,
nessun carpiato, nessun gioco, nessuna illusione, ma responsabilità
di buon governo!
Presidente
- Pongo in votazione la risoluzione presentata
dai gruppi ALPE e Partito Democratico:
Consiglieri presenti e votanti: 31
Favorevoli: 8
Contrari: 23
Il Consiglio non approva.
Presidente
- Passiamo ora alla proposta di risoluzione
presentata dai gruppi di maggioranza.
Risoluzione
Il Consiglio regionale della Valle d'Aosta/Vallée
d'Aoste
Richiamato il Decreto Legislativo 26 ottobre 2010, n. 194
"Norme di attuazione dello statuto speciale della regione Valle
d'Aosta/Vallée d'Aoste in materia di trasporto
ferroviario";
Preso atto della Relazione della IV Commissione consiliare
permanente "Sviluppo economico" avente ad oggetto "Petizione per
l'elettrificazione della linea ferroviaria
Ivrea-Aosta-Pré-Saint-Didier" illustrata nella seduta del Consiglio
regionale del 14 luglio 2011;
Ribadita l'importanza di un collegamento ferroviario
efficiente per i cittadini e le imprese valdostane e l'esigenza di
considerare in una prospettiva di lungo termine l'integrazione con
la rete ferroviaria italiana e internazionale, mantenendo alta
l'attenzione per il progetto della direttrice Aosta-Martigny che,
coinvolgendo interessi sovraregionali e internazionali, può creare
le condizioni per un radicale miglioramento del trasporto
ferroviario attraverso la realizzazione di una nuova linea
ferroviaria;
Preso atto che l'assenza di elettrificazione è solo una delle
problematicità dell'attuale tratta ferroviaria Aosta-Ivrea, gravata
da altre caratteristiche critiche quali il binario unico, la
tortuosità del percorso che si sviluppa anche in zone a rischio
idrogeologico, l'elevato numero di gallerie e passaggi a livello
nonché la presenza di ridotti punti di incrocio in
stazione;
Ricordato che tali problematiche sono state ulteriormente
aggravate da marzo 2011 dal divieto del transito dei locomotori
diesel nella stazione sotterranea di Torino-Porta Susa con la
conseguente rottura di carico dei treni provenienti da Aosta che
comporta un ulteriore allungamento dei tempi di percorrenza e
l'interruzione del collegamento diretto tra i due capoluoghi di
Regione;
Rilevato il permanere di forti incertezze in merito alla
realizzazione dell'intervento concernente la cosiddetta "lunetta di
Chivasso", prevista e finanziata nell'ambito degli Accordi di
Programma Quadro già sottoscritti, alla luce delle posizioni
contrarie espresse anche recentemente dall'Amministrazione comunale
di Chivasso e del continuo aumento del costo delle opere;
Atteso che per la maggior parte degli interventi previsti
negli APQ, i tempi di progettazione e/o realizzazione vengono
sempre notevolmente dilatati da parte di RFI e Italferr, i cui
referenti peraltro cambiano con frequenza preoccupante, nonostante
la continua e assidua azione effettuata dalla Regione per il
rispetto degli impegni assunti;
Considerato che è in fase di ultimazione lo studio di
fattibilità per l'adeguamento e il miglioramento del collegamento
ferroviario della linea ferroviaria Aosta-Pré-Saint-Didier,
elemento fondamentale per assumere le determinazioni definitive,
anche in termini di rapporto costi-benefici, sul futuro della
tratta;
Richiamata la risoluzione approvata con oggetto n. 1567/XIII
del 12 gennaio 2011, avente ad oggetto "Impegno per la soluzione
delle problematiche riguardanti i collegamenti ferroviari della
Valle d'Aosta";
Invita
i Parlamentari valdostani
e
Impegna Il Governo regionale
al fine di
- portare a completamento nel più breve tempo possibile il
trasferimento alla Regione delle funzioni in materia di trasporto
ferroviario ai sensi del Decreto Legislativo 26 ottobre 2010, n.
194, condizione necessaria per poter mettere in opera le operazioni
connesse alla gestione futura del servizio e dell'infrastruttura
ferroviaria;
- sviluppare le azioni necessarie per mantenere ed aumentare
l'interesse sovraregionale e internazionale sul progetto della
direttrice Aosta-Martigny, considerando che solo la realizzazione
di una nuova linea ferroviaria garantirebbe il miglioramento
radicale del trasporto ferroviario in Valle d'Aosta;
- proporre, tenendo conto che l'elettrificazione della linea
ferroviaria Aosta-Ivrea non è ancora definita in termini di costi,
tempi di realizzazione e condivisione con gli enti locali
valdostani, le iniziative più opportune per una soluzione dei
disagi quotidiani degli utenti della linea ferroviaria valdostana e
in particolare per ripristinare il collegamento diretto
Aosta-Torino eliminando la rottura di carico, anche mediante
l'utilizzo di tecnologie alternative quali i treni bimodali, per i
quali sarà necessario un adeguato interessamento da parte degli
organismi competenti in materia di omologazioni, ad oggi ancora da
ottenere per la circolazione in Italia;
- avviare non appena possibile un confronto con la
Commissione consiliare competente sulle conclusioni dello studio di
fattibilità relativo alla linea Aosta-Pré-Saint-Didier.
F.to: Empereur - La Torre - Lattanzi - Salzone
Presidente
- La parola alla Consigliera Carmela
Fontana.
Fontana (PD)
- Non voteremo questa risoluzione e voglio
dare una risposta all'Assessore Marguerettaz, che mi dice di
prendermi un carnet e vedere come funziona nel resto d'Italia. Se
le cose vanno male nel resto d'Italia, noi ci consoliamo perché
devono andare male anche in Valle d'Aosta! Voglio essere un
cittadino che, se voglio andare anche nel Meridione, non voglio
cambiare cinque treni per arrivare dove devo arrivare, oppure
voglio un servizio che, se devo andare all'aeroporto...ne avevamo
uno alle quattro e mezzo di mattina e lei ce lo ha anche tolto,
dicendo che costa! Allora la ferrovia costa, i treni costano,
facciamo togliere tutti i servizi, così lei risparmia! Assessore,
provi lei a viaggiare e poi giudichi se i cittadini sono veramente
stanchi! Questa politica deve dare risposte, non deve dire che non
si può fare perché tutto costa! Noi siamo quelli che dobbiamo dare
risposte ai cittadini, non dobbiamo smantellare...stiamo
smantellando tutto! Comunque i cittadini giudicheranno, perché
siamo arrivati al limite; non c'è niente che funziona, mettetevelo
bene in testa!
Presidente
- La parola alla Consigliera Patrizia
Morelli.
Morelli (ALPE)
- Merci M. le Président.
Oggi questo Consiglio poteva dare un segnale di attenzione forte
ai 3.465 firmatari della petizione, ma anche alla comunità
valdostana tutta intera, che si è espressa molto chiaramente nelle
audizioni, ai pendolari, lavoratori e studenti che tutti i giorni
usufruiscono del servizio, alle categorie economiche, industriali,
turistiche che sollecitano uno sviluppo in senso migliorativo della
ferrovia, alle parti sociali, alle organizzazioni sindacali, alle
associazioni dei consumatori, andando a stabilire dei punti fermi,
chiari, fissando delle priorità strutturali chiare.
L'elettrificazione della tratta Aosta-Ivrea è la priorità
attuale, perché è realizzabile in tempi ragionevoli, perché
risponde all'esigenza di rompere l'isolamento attuale della nostra
linea rispetto al tracciato nazionale, perché permette una
continuità di viaggio che attualmente non è concessa ai nostri
pendolari, non solo per il disagio della rottura di carico, ma
anche perché, se il nostro treno arriva in ritardo ad Ivrea o a
Chivasso, non c'è nemmeno la possibilità di cambiare il treno e
bisogna aspettare quello successivo, arrivando in ritardo
all'università o al lavoro, come è successo ieri mattina alle 7,
Assessore...ne sarà sicuramente informato.
Adottare soluzioni di compromesso, quali i treni bimodali, sulla
cui criticità e lungaggine di realizzazione, di acquisizione, di
omologazione l'Assessore Marguerettaz è stato molto chiaro,
significa rinviare ancora il problema, spendendo 36.000.000 o
60.000.000, secondo quanto sostengono i ferrovieri, quasi mezza
elettrificazione. Giustificare la non elettrificazione attuale con
la prospettiva Aosta-Martigny è un altro modo di rinviare le
decisioni a tempi remoti che non arriveranno mai! Altro che
banalizzazione, altro che prese in giro dei cittadini, abbiamo dei
maestri in quest'aula!
L'interesse della Confederazione elvetica e del Valais, in
particolare, è teorico e illusorio. Mi succede ogni tanto di andare
a leggere cosa esce sui giornali del Valais e, proprio ultimamente,
mi è successo di leggere, a proposito di un
postulat
che è
stato rilanciato sull'Aosta-Martigny le dichiarazioni del
Parti
Démocrate-Chrétien
che dice testualmente (per bocca di un suo
Consigliere federale): "J'ai signé par solidarité avec un projet
valaisan qui n'est pas d'actualité pour l'instant, le projet
prioritaire pour le Valais reste le deuxième tube du Lötschberg,
mais c'est une bonne idée de relancer le Martigny-Aoste, ne
serait-ce que pour des raisons tactiques en demandant plus, on a
plus de chances d'obtenir quelque chose". Questo è il tenore della
discussione in Valais e...parlate di possibilità di realizzare e di
interesse reale? Naturalmente siamo consci che l'elettrificazione
comporta ancora un lavoro di progettazione, di reperimento di
fondi, di concertazione con gli enti locali che giustamente
rivendicano le loro ragioni, ma siamo sicuri che le energie di cui
lei dispone, Assessore, potrebbero essere messe a frutto in questo
senso.
Quanto poi all'Aosta-Pré-Saint-Didier citata alla fine della
vostra risoluzione, siamo al
de profundis
, abbiate il
coraggio di dirlo e di affermare che volete chiuderla, che volete
mettere una pietra sopra come con il trenino di Cogne: avviare non
appena possibile un confronto con la commissione consiliare
competente sulle conclusioni dello studio di fattibilità relativo
alla linea Aosta-Pré-Saint-Didier...ma quanti anni sono che
avviamo? Sono 30 anni che avviamo degli studi! Ancora nella scorsa
legislatura la IV Commissione - lo ricordava il collega Tibaldi che
ne faceva parte - ha avviato uno studio ed è arrivata a delle
conclusioni: "
la linea si presenta in condizioni discrete e ben
si presterebbe ad un impiego di tipo metropolitano, aumento del
numero delle fermate in corrispondenza degli agglomerati più
significativi, intensificazione del servizio, nonché introduzione
del sistema SCMT. Lo scarso interesse per questa linea da parte
degli attuali gestori del servizio dell'infrastruttura suggerisce
di prevedere il trasferimento non solo delle competenze in merito
al servizio, ma anche della proprietà di tutti i beni, in modo da
poter cambiare volto alla tratta con efficacia
". Ogni commento
mi sembra superfluo.
Il trasporto regionale non è un disastro dappertutto, lo
sappiamo; basta guardare a nord est per avere degli esempi virtuosi
e dunque, per tutte queste considerazioni e per tutte le
considerazioni che sono già state fatte dal collega Chatrian e dai
colleghi del PD, naturalmente il nostro sarà un voto fermamente
negativo.
Presidente
- La parola al Consigliere Empereur.
Empereur (UV)
- Grazie Presidente.
Qualche convinta parola a sostegno di quella che è stata
definita dal collega Donzel una "strampalata risoluzione" e di
quella che probabilmente il collega Chatrian ha immaginato una
"banale risoluzione". Devo dire che è una risoluzione a nostro
avviso logica e coerente con il lavoro che ha fatto la IV
Commissione; in effetti le premesse di questa risoluzione
tratteggiano il lavoro svolto e le considerazioni anche in essa
contenute.
Nel dispositivo, a nostro modo di vedere, ci sono considerazioni
e proposte, linee di indirizzo molto chiare; da un lato, una
questione che ha per noi una valenza importante, cioè lavorare per
l'immediato trasferimento di funzioni previste dalla norma di
attuazione, e non la vediamo solo sotto il profilo immediato, ma
anche di prospettiva, perché questo potrebbe permetterci azioni,
sia sull'aspetto della gestione, sia sull'aspetto
dell'infrastruttura ferroviaria. Una visione di prospettiva molto
importante e credo che sia utile, sotto il profilo politico,
immaginare per una realtà come la nostra non un taccone, che spesso
è peggio del buco, ma una nuova linea ferroviaria che possa
garantire finalmente la soluzione del problema; nel frattempo,
però, trovare quella che è la soluzione più consona ed immediata
per risolvere problemi che sono a noi molto evidenti, che
affrontano i nostri concittadini, e la soluzione dei treni bimodali
potrebbe permetterci questa risposta. In ultimo, crediamo che sia
davvero poco opportuno anticipare i tempi; uno studio è in fase di
conclusione, mettiamo questo studio a disposizione della
commissione competente, avviamo un confronto e, alla luce di questo
confronto, assumeremo le decisioni successive, anche se dobbiamo
sottolineare lo stato dell'arte della tratta
Aosta-Pré-Saint-Didier, che ha un effettivo ed evidente
sottoutilizzo, che rasenta lo stato di abbandono e che dovrà tenere
conto dell'analisi costi-benefici.
A noi sembra una risoluzione coerente, la consideriamo logica,
ma la consideriamo anche carica di serietà e di visione politica di
prospettiva; per questa ragione, con convinzione, la voteremo.
Presidente
- La parola al Consigliere Agostino.
Agostino (UV)
- Grazie Presidente.
Voglio intervenire soprattutto alla luce dell'ultima frase,
sottolineata dal nostro Capogruppo, quella
dell'Aosta-Pré-Saint-Didier, naturalmente evidenziando di essere a
favore della nostra risoluzione, soprattutto perché, collega
Fontana e collega Morelli, se c'è un progetto che ha un minimo di
possibilità di andare avanti nel minimo tempo, sicuramente è quello
della maggioranza, perché l'elettrificazione avrà dei tempi
lunghissimi. Poi la petizione mi sembra che è stata fatta
sull'elettrificazione, ma...per che cosa? Per i tempi. Invece sono
convinto che l'elettrificazione serve per l'ambiente, perché sui
tempi i tecnici ci hanno spiegato che l'elettrificazione
attualmente l'Aosta-Torino porterebbe quattro minuti di risparmio
di tempo...100.000.000 di euro per risparmiare quattro minuti, lo
ricordo! Perché se vogliamo risparmiare 24 minuti, dobbiamo fare la
variante Châtillon-Verrès cambiando il percorso, e andremmo sui
400.000.000 di euro, ma elettrificando la linea, quella a cui la
vostra risoluzione dà priorità, praticamente i Pendolari Stanchi si
troverebbero nelle stesse condizioni...quello che ha un minimo di
possibilità è il progetto della maggioranza, su questo ne sono
convintissimo!
Volevo spendere due parole, perché ne ho sentite poche, visto
che tutti hanno parlato dell'Aosta-Torino, dell'Aosta-Ivrea, ma
l'Aosta-Pré-Saint-Didier...io mi assumo le mie responsabilità
dicendo che sono anni che dico che bisogna chiudere questa tratta!
Collega Donzel, questa è un'opportunità straordinaria per i turisti
che vengono da Milano. Chiaramente non è che dico bisogna chiuderla
e lasciare tutto com'è; naturalmente bisogna convertirla. Io sono
un sostenitore della pista ciclabile e sono sicuro, collega
Morelli, che anche il Comune di Arvier ne sarebbe ben felice. Anzi,
sono sicuro che tutti i Comuni dell'Alta Valle sarebbero
sicuramente a favore! Inoltre ne beneficerebbe Aosta soprattutto,
perché provate ad immaginare di togliere i binari dopo la stazione
di Aosta, verrebbe praticamente tutto a raso! È tutto un sistema
che verrebbe a favorire il liberarsi delle aree in una maniera
veramente migliorativa per il Comune di Aosta.
Chiedo quindi all'Assessore, sull'ultimo punto, di avviare
immediatamente un confronto, perché...altro che solo confrontarci!
Io continuo a sostenere che l'Aosta-Pré-Saint-Didier debba essere
chiusa, ma perché? Sono anni che qualcuno dice: guardate che con
due pullman al giorno...io abito lì, in via Sinaia, c'è la fermata
del treno, continua a fermarsi vuoto sia in su che in giù, il
passaggio a livello è chiuso, quando parte una bella fumata nera
che non si capisce com'è...lì nessuno ne parla, ecco, una cosa
inutile, una cosa vergognosamente inutile! Non mi sono mai
informato di quanto costa, mi pare che qualcuno parli di 600 litri
di gasolio al giorno; facciamo quattro conti: 600 litri di gasolio
al giorno sparsi su e giù per la Valdigne...in fumo, praticamente!
Io sono un convinto sostenitore che quella tratta debba essere
eliminata per i costi e per tutto quanto, quindi continuo a
sostenere una bella pista ciclabile e vedrete come tutti i turisti
partiranno, Donzel, partiranno da Milano per venire lì, sulla pista
ciclabile, e non per prendere il treno di sicuro, state
tranquilli!
Grazie.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Solo per una precisazione: l'ultima
parte della risoluzione porta l'attenzione in modo tale che in
commissione possa esserci una sintesi, come vedete, di una serie di
posizioni che in modo ragionevole possono divergere. Abbiamo coloro
che sono a favore, coloro che sono contro, ognuno in virtù della
sua esperienza.
Collega Morelli, perché arriviamo a portare in commissione?
Perché anche lì c'è stato un percorso in cui è stato affidato uno
studio all'ingegner Russo e in commissione avremo modo di fare
tutte le valutazioni, tutte legittime...andiamo avanti, fermiamo, e
avremo modo di verificare, anche perché sicuramente una cosa è
certa: così com'è non va, così com'è siamo sicuri che così dobbiamo
modificarla. Allora sarà lì lo snodo: renderla coerente con le
norme, fare una serie di investimenti, fare una serie di attività
oppure immaginare una riconversione? Ci sarà modo in commissione di
capire se ci sarà un'opportunità in un senso o nell'altro.
Quindi non ci sono, ad oggi, dei ragionamenti diversi, se non
avere dei dati e degli studi, così come per i collegamenti. La
collega Fontana dice: devo prendere cinque treni, quanti ne ha
presi in Valle? Uno, due, gli altri tre treni è perché ha dovuto
cambiare, quindi se parla di cinque treni tre li ha dovuti cambiare
dal Piemonte in giù. Questo vuol dire che anche il collegamento di
tutti i meridionali di Torino per andare dove va lei, almeno
cambiano tre treni. Lei mi ha detto cinque treni, vuol dire che a
quel punto ha avuto l'esperienza che c'è tanto da fare! Così come
per il collegamento con Caselle: siamo andati a vedere il
collegamento che dovevamo mettere per garantire il collegamento a
Caselle, era utilizzato da pochissime persone e costava tantissimo;
ecco perché, a quel punto, quando uno deve scegliere, cosa vado a
contenere in un momento dove non è che i tagli ce li inventiamo,
cosa devo tagliare, cosa devo contenere? Le spese che i cittadini
con le loro manifestazioni non gradiscono. Ecco qual è il
ragionamento, quindi nella nostra mozione torno a dire...perché il
giochino vostro è un giochino dove si dice: voi puntate
sull'Aosta-Martigny...io voglio dirlo a beneficio di coloro che ci
ascoltano e di coloro che scrivono che siamo per dare una soluzione
immediata, che avrà lo studio per un miglioramento, ma
nell'immediato diamo una soluzione che, per lunga che sia,
nell'arco di tre, quattro anni porterà dei treni sui binari che
impediranno la rottura di carico! Questo è il contenuto della
risoluzione. Invece la vostra risoluzione, che io rispetto, fra
quattro anni non permetterà nulla, fra quattro anni i pendolari
continueranno a scendere e a salire ad Ivrea o a Chivasso! Quindi
la nostra è concretissima, sapendo che ha delle difficoltà perché
dobbiamo omologare, e lo scriviamo; bisogna intervenire perché
vadano nella direzione di omologare dei treni che oggi purtroppo
non ci sono. Dovremo fare un'azione tutti assieme, corale, per
forzare la mano, ma la nostra risoluzione è per dare una risposta
immediata. Non state a contrabbandare l'Aosta-Martigny, perché
quello è l'orizzonte di medio-lungo termine, mentre la nostra
risoluzione è per dare una risposta subito!
Presidente
- Pongo in votazione la risoluzione presentata
dalla maggioranza:
Consiglieri presenti e votanti: 31
Favorevoli: 23
Contrari: 8
Il Consiglio approva.
