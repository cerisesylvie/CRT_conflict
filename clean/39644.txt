Classificazione
CASA DA GIOCO



Oggetto del Consiglio n. 2767 del 24 maggio 2017 - Resoconto
OGGETTO N. 2767/XIV - Piano di ristrutturazione aziendale di
Casino de la Vallée S.p.A., ai sensi della legge regionale 10
febbraio 2017, n. 2.
Rosset (Presidente)
- Possiamo proseguire con il piano,
affrontando gli emendamenti proposti dal Consigliere Cognetta.
Ricordo che gli emendamenti numero cinque e numero sei non sono
ricevibili, in quanto comporterebbero la modifica di una legge
regionale da parte di un atto amministrativo qual è quello in
discussione, in contrasto con il principio gerarchico delle
fonti.
Emendamento numero uno. Ha chiesto la parola il consigliere
Cognetta, ne ha facoltà.
Cognetta (M5S) -
. L'emendamento numero uno è un
emendamento di forma, però ha anche della sostanza: io chiedo che a
pagina 4 del piano la parola "disclaimer" venga sostituita dalla
parola "clause de non responsabilité". Sostanzialmente chiedo di
usare il francese anziché l'inglese. Mi sembra una cosa ovvia in
questo Consiglio regionale. Un po' meno ovvio il fatto che debba
chiederlo io, perché è molto bello usare degli inglesismi, ma
sarebbe altrettanto bello che chi viene pagato in questo modo così
profumato dalla nostra azienda e venga qui a lavorare, perlomeno
nei titoli possa mettere le parole giuste. Poi mi scuso per
l'accento, mi scuso per il francese, mi scuso per tutto, ma non
avrei dovuto farlo io questo emendamento. Volevo ricordare a tutti
che magari c'è anche questo problema, che non è stato minimamente
preso in considerazione.
Presidente -
Ha chiesto la parola l'Assessore Chatrian.
Ne ha facoltà.
Chatrian (ALPE) -
Accogliamo le proposte costruttive del
collega Cognetta.
Presidente -
Metto in votazione l'emendamento numero uno
del collega Cognetta.
Presenti: 33
Votanti: 31
Favorevoli: 31
Astenuti: 2 (Cretier e Guichardaz).
Il Consiglio approva.
Emendamento numero due. Ha chiesto la parola il consigliere
Cognetta. Ne ha facoltà.
Cognetta (M5S) -
L'emendamento numero due entra, invece,
nella sostanza di ciò che è scritto a pagina 4. Ne abbiamo parlato
tanto, tanti colleghi hanno rimarcato delle frasi, questa non è
l'unica. Questo emendamento, in particolare, si riferisce alla
frase seguente: "gli elementi riportati nel documento sono tratti
da informazioni rese disponibili da parte del
management
aziendale che in questa fase di lavorazione non sono stati oggetto
di autonoma verifica in merito alla correttezza, accuratezza,
veridicità e completezza", io chiedo semplicemente di toglierlo.
Questa frase va eliminata. Così chi si deve assumere le proprie
responsabilità, se le assume senza fare tanti discorsi se è giusto
o sbagliato mettere una cosa. Secondo me è sbagliato, quindi va
tolta.
Presidente -
Ha chiesto la parola l'Assessore Chatrian.
Ne ha facoltà.
Chatrian (ALPE) -
Per quanto riguarda l'emendamento
numero due, proposto adesso dal collega, i tecnici già
nell'illustrare il piano in IV Commissione, avevano declinato e
spiegato perché all'interno della pagina 4 non è stato inserito
questo paragrafo e quello successivo dell'emendamento numero
tre.
Praticamente è consuetudine da parte di tutti i piani
industriali e tecnici, non è indubbiamente una questione di natura
politica, è una questione di natura tecnica e quindi su questo
emendamento noi ci asterremo.
Presidente -
Non ci sono altri interventi, metto in
votazione l'emendamento numero due. Dichiaro aperta la
votazione.
Presenti: 33
Votanti           
: 15
Favorevoli: 15
Astenuti: 18 (Bertin, Bertschy, Borrello, Certan, Chatrian,
Fabbri, Fosson, Gerandin, Grosjean, Marquis, Morelli, Nogara,
Norbiato, Padovani, Restano, Roscio, Rosset e Viérin)
Il Consiglio non approva.
Emendamento numero tre. Ha chiesto la parola il Consigliere
Cognetta. Ne ha facoltà.
Cognetta (M5S) -
L'emendamento numero tre, sempre a pagina
4, è riferito sempre a ciò che recita il piano. In particolare è
quello che dice che sostanzialmente qualunque cosa scritta in
questo piano poi potrebbe anche non accadere, ma non è
responsabilità di chi ha scritto il piano. Quindi in sostanza
scarica di qualunque responsabilità gli estensori del piano. Io
chiedo che venga eliminato anche questo.
Per quanto riguarda le spiegazioni fatte all'interno della
Commissione da parte degli esperti, sinceramente so che è una cosa
che viene messa di base, ma non è obbligatorio metterla. Si può
tranquillamente togliere. Io mi assumo della responsabilità di
quello che faccio. Il fatto che normalmente venga messa, non vuol
dire che questa frase deve essere obbligatoriamente messa. I
consulenti preparati che vengono, fanno un lavoro approfondito,
vengono investiti di tutta quanta una serie di responsabilità,
quando appongono la firma, si assumono la responsabilità di ciò che
hanno scritto e fatto. Funziona per qualsiasi professionista.
Quando ho fatto io dei progetti relativamente al mio settore li ho
firmati, li ho messi in campo, me ne sono assunto la
responsabilità. Non è che ho scritto: però se non succede quello
che ho scritto, non importa, va bene lo stesso. Quindi chiedo
semplicemente che venga abrogato questo paragrafo.
Presidente -
Ha chiesto la parola il consigliere
Rollandin. Ne ha facoltà.
Rollandin (UV) -
Questi due emendamenti, che noi
approviamo, la dicono lunga sul piano, queste due frasi giustamente
dovrebbero essere tolte, perché la responsabilità è di chi comunque
il piano lo ha sottoscritto; o ritiene che questi elementi forniti
all'interno siano validi e quindi li fa propri, oppure,
francamente, dico: ma quali controlli si fanno? Gli esperti dicono:
"benissimo, chiaramente i valori determinati verranno raggiunti
totalmente o anche solo parzialmente, perché a questo punto può
essere che i dati che ci ha fornito l'azienda, non sono
attendibili, non erano attendibili".
Ma questa verifica chi la deve fare, se non gli esperti che
hanno lavorato e che a questo punto sottoscrivono o dicono che quel
piano secondo voi è credibile? Questa è la prova che di fatto
riprendono quello che hanno detto, traducono, riscrivono e dicono:
"però fate attenzione. Ce l'hanno detto loro! Mica vogliamo
prenderci la responsabilità di questo che scriviamo".
Per carità. Quindi si lavano le mani. Allora, mi dite come si
può eventualmente poi fare con i controlli? Come dire che il piano
è adeguato o non è adeguato? O il piano è semplicemente un
riportare elementi interni che si conoscevano, e quelli che
lavoravano lì potevano farlo tranquillamente, oppure non ha senso.
Questo è, drammaticamente, il significato di questo. Noi siamo
d'accordo sull'abrogarlo, perché chi fa il piano la responsabilità
se la deve prendere. Può acquisire gli elementi che vuole, ma deve
valutarli e dire: "questo mi sembra credibile e allora lo preparo,
lo metto come evidenza o come punto di riferimento, oppure non lo
prendo in considerazione".
Presidente -
Ha chiesto la parola il consigliere
Guichardaz. Ne ha facoltà.
Guichardaz (PD-SIN.VDA) -
Soprattutto grazie, collega
Cognetta, che con questo emendamento ci farà risparmiare 2 mila
euro. Ho fatto un po' il calcolo: sono sei righe su nove, più o
meno su dieci, siccome ogni pagina ci costa 3 mila, 3.300 euro,
credo che con questa avremo poi modo di scontare probabilmente
dalle spese complessive. Quindi credo che, oltre che di buon senso,
sia anche un emendamento risparmioso che ci darà modo,
probabilmente, di recuperare soldi che potranno magari essere
investiti nei vini valdostani, visto che è stato uno degli elementi
di forza di questo piano l'utilizzo di vini valdostani nel mitico
ristorante.
Devo dire che questo piano è talmente malfatto, ed è talmente
complessivamente pacioccato che non l'avevo visto, non l'avevo
letto con attenzione malgrado questa sia la prima pagina scritta
dopo 10 mila euro di pagine di sommari, di indici, eccetera.
Colleghi, non potete non votarla. Questa è una manleva. Voi
avete criticato Scordato, "avete fatto un mazzo tanto", detta
proprio in inglese, non in francese, poi rispetto alla questione
del francese bisognerebbe cambiarlo tutto questo piano; tranne ogni
tanto qualche termine in thailandese, per il resto è tutto in
inglese e quindi cambiare una parola può avere un significato. Ma,
dicevo, questa è una manleva uguale a quella che voi avete
criticato.
Collega Chatrian, lei ci ha tenuti incollati qua per delle ore,
ci ha fatto perdere talmente tanto tempo raccontando ai Valdostani
che a Scordato era stata fatta una manleva delle responsabilità -
al di là del fatto del preavviso che è stato raccontato come se
fosse addirittura un premio - ma che differenza c'è rispetto a
questo? A parte che tirare via questa cosa, è anche un segnale,
secondo me, che date a questo avvocato Di Matteo e al suo squadrone
di esperti che non è che, come è scritto qua in avvocatese, "non vi
è alcuna assicurazione". Popolo valdostano, si riassume tutto in
questa frase il piano. Poi non venite a difenderlo a spada tratta.
Sono contento che la portavoce di l'Altra Valle d'Aosta abbia detto
che è una schifezza e che quindi prende le distanze dall'altra metà
del movimento presente qua in Consiglio. Ma questa roba: "Non vi è
alcuna assicurazione che i valori determinati verranno raggiunti
totalmente o anche solo parzialmente", ma che piano deliberate
oggi, colleghi?
Non chiederemo il voto segreto, perché poi su questo piano ho
quasi la certezza che in coscienza e, come direbbe qualcuno, "nel
segreto del voto e della gabbina" probabilmente voterebbe contro.
Ma scritta così! Fateglielo almeno togliere, quantomeno. Poi lo
sappiamo che tanto non andrete mai da questo geniale avvocato Di
Matteo a chiedergli indietro i soldi, e nemmeno ai nove consulenti,
ma facciamo un favore di facciata e togliamo questo velo pietoso,
come si potrebbe dire, dello scarico di responsabilità, anche
parziale. Emendatelo: "non verranno raggiunti totalmente". Poi,
ripeto, come si fa a scrivere una roba del genere? Valdostani, come
direbbe La Torre, ribellatevi! Veramente.
Presidente -
Ha chiesto la parola l'assessore Chatrian.
Ne ha facoltà.
Chatrian (ALPE) -
Dopo che i tecnici sono intervenuti in
Commissione, ho cercato, collega Guichardaz, non di farmi un po' di
dottrina giuridica su questo tema, ma di verificare cosa fanno gli
altri nel momento in cui aziende piccole, medie e grandi richiedono
a dei professionisti, a un
pool
di professionisti, dei piani
industriali di ristrutturazione. Questa è ormai dottrina, ma non è
un discorso di manleva: è la differenza tra obbligazione di mezzo e
obbligazione di risultato. Non è una novità, non è neanche una
consuetudine, ma ormai è praticamente al 100 percento garantita a
tutti i livelli per quanto riguarda chi confeziona - fa quello di
mestiere - elabora piani industriali. La differenza fra le
obbligazioni assunte, i mezzi e le obbligazioni di risultati.
Quindi poi se vogliamo metterla sul ridere, ma qui penso che sul
ridere non ci sia nulla da mettere nel momento in cui, dal punto di
vista gestionale non ripeto un dato forse che la comunità
valdostana sa tutta: 120 sono i milioni di euro di perdita di
esercizio negli ultimi cinque anni. Sto parlando solo di
gestione.
Presidente -
Non ci sono altri iscritti, quindi possiamo
mettere in votazione l'emendamento numero tre. Dichiaro aperta la
votazione.
Presenti: 33
Votanti: 15
Favorevoli: 15
Astenuti: 18 (Bertin, Bertschy, Borrello, Certan, Chatrian,
Fabbri, Fosson, Gerandin, Grosjean, Marquis, Morelli, Nogara,
Norbiato, Padovani, Restano, Roscio, Rosset, Viérin)
Il Consiglio non approva.
Emendamento numero quattro. Ha chiesto la parola il consigliere
Cognetta, ne ha facoltà.
Cognetta (M5S) -
L'emendamento numero quattro ricalca
l'emendamento numero uno. In particolare a pagina 8.2 "
executive
summary
" verrebbe sostituita dalla parola "resumé". Consommé,
anche, mi suggeriscono i colleghi di opposizione. Chiaramente è un
emendamento provocatorio tanto quanto il primo e, al di là della
parola in sé, ho rimarcato il perché di questi emendamenti.
Però a questo punto prendo ancora un minuto per spiegare il
numero cinque e il numero sei, che invece mi sembravano un po' più
importanti. È stato un errore quello di metterli qui, ho ragionato
in maniera sbagliata. Comunque a cosa fanno riferimento il numero
cinque e il numero sei che non verranno votati? Fanno riferimento
al fatto che a pagina 9, tra le opportunità, c'è scritto,
nell'analisi delle aree di forza, debolezza, opportunità e così
via, che c'è una proposta di legge per la riduzione delle
slot
come opportunità per la Casa da gioco.
Io cosa chiedevo con questi due emendamenti, che non
discuteremo? Semplicemente di applicare, in maniera più veloce
rispetto a quanto già previsto nella legge che abbiamo approvato in
Consiglio regionale contro la ludopatia, i cinque e otto anni di
eliminazione delle slot nel raggio di cinquecento metri dai luoghi
sensibili, e quindi chiedevo di farlo entro un anno. Voi direte che
magari non c'entra nulla con il Casinò, invece se togliamo delle
slot dal territorio, ovviamente si va a giocare al Casinò. Mi
sembra anche naturale. Quindi anche questa è una delle cose che
pensavo aveste, o potreste, ragionare per far sì che più persone si
rivolgono, visto che abbiamo aperto il gioco ai Valdostani, tanto
vale applicare la legge in maniera più breve rispetto ai cinque e
agli otto anni previsti dalla legge e così aumentiamo le persone
che vanno lì. Anche perché le persone che vanno lì, sicuramente
sono più controllate di coloro che invece vanno nei bar o nelle
sale slot normali. Era un suggerimento anche quello. Lo tenete, se
volete, presente per ragionare per come far aumentare gli
introiti.
Presidente -
Ha chiesto la parola l'assessore Chatrian.
Ne ha facoltà.
Chatrian (ALPE) -
Per quanto riguarda l'emendamento
numero quattro, ci asteniamo, collega Cognetta. Invece per gli
altri due, anche se non possiamo entrare nel merito, sicuramente
facciamo le nostre valutazioni magari andando a riscrivere, per
quanto ci riguarda, anche eventualmente un disegno di legge, una
modifica di legge, in modo che possa permettere alla nostra azienda
di controllare da una parte e di creare le condizioni
dall'altra.
Presidente -
Ha chiesto la parola il consigliere
Guichardaz, ne ha facoltà.
Guichardaz (PD-SIN.VDA) -
Naturalmente l'emendamento
numero quattro va un po' nella direzione dell'emendamento
precedente, noi non possiamo fare altro che astenerci. Però
proponiamo - siccome questo è un atto ufficiale che viene
presentato al Consiglio - una rapida traduzione in francese di
tutto questo atto.
Magari gli correggono anche il "Casinò della Vallée" a questi
geni milanesi che vengono qua, che non sono manco capaci di
scrivere la dicitura corretta, giusto per evidenziare - magari con
il sorriso sulle labbra ma a questo punto sorrido anche abbastanza
poco rispetto a questa cosa - che veramente questo è un piano che,
sia dal punto di vista del contenuto ma anche dal punto di vista
linguistico e di correttezza delle cose scritte, non dico che
faccia acqua da tutte le parti ma fa pena.
Quindi riprendete davvero in considerazione - questo ve lo
chiedo proprio da contribuente - magari ritrattate anche questi
contratti esorbitanti. C'è gente che porta a casa 40 mila euro per
una roba del genere, per aver lavorato qualche giorno ed essersi
coordinati credo via web. Non so neanche quanti incontri abbiano
fatto tra di loro. Al di là dell'aspetto linguistico e degli errori
presenti qua dentro, è veramente un invito che vi faccio, evitando
magari che questa cosa appaia come una provocazione, ma è davvero
serio ciò che c'è scritto qua dentro, al di là degli inglesismi e
francesismi che a volte cadono altro che negli accenti.
Presidente -
Se non ci sono altri interventi, metto in
votazione l'emendamento numero quattro. Dichiaro aperta la
votazione.
Presenti: 33
Votanti: 13
Favorevoli: 13
Astenuti: 20 (Bertin, Bertschy, Borrello, Certan, Chatrian,
Cretier, Fabbri, Fosson, Gerandin, Grosjean, Guichardaz, Marquis,
Morelli, Nogara, Norbiato, Padovani, Restano, Roscio, Rosset e
Viérin)
Il Consiglio non approva.
Il numero cinque e il numero sei sono irricevibili, come già
annunciato. Emendamento numero sette: ha chiesto la parola il
consigliere Cognetta, ne ha facoltà.
Cognetta (M5S) -
Sempre nell'ambito degli errori che ho
trovato - non tutti chiaramente segnalati con emendamenti - questo
mi sembra abbastanza importante, e anche quello successivo. Per
quanto riguarda l'emendamento numero sette, a pagina 10 abbiamo,
tra i punti di forza elencati tra il resort e l'hôtel, una piscina
olimpionica. Una piscina olimpionica è cinquanta metri di lunghezza
per venticinque di larghezza. Non mi pare che ci sia una piscina
olimpionica all'hôtel resort e Casinò. Mi sembra un po' più piccola
la parte esterna, sinceramente. Forse è un'altra piscina quella che
hanno visto, quindi per cortesia se gli esperti potessero togliere
la parola "olimpionica" sarebbe il caso. Una piccola nota che non
ho voluto aggiungere: i tre campi da tennis ci sono, è vero, ma
sono in gestione esterna che io sappia. Quindi anche lì ci sarebbe
da fare tutto un discorso. Però li hanno segnati. È vero che ci
sono, c'è anche questo dettaglio, però non volevo entrare troppo
nello specifico, anche perché l'emendamento successivo, è l'ultimo,
mi sono fermato a pagina 10, se no avrei dovuto presentare 257
emendamenti e forse non sarebbero bastati. Quindi se per favore
potessimo togliere questa inesattezza piuttosto grande, sarebbe
meglio.
Presidente -
Ha chiesto la parola l'assessore Chatrian.
Ne ha facoltà.
Chatrian (ALPE) -
Accettiamo l'emendamento numero sette.
Possiamo anche accettare l''emendamento numero otto, anche se è una
criticità e ne abbiamo discusso anche ieri pomeriggio in maniera
abbastanza approfondita, ma possiamo accettare anche l'emendamento
numero otto.
Presidente -
Ha chiesto la parola il consigliere
Cognetta. Ne ha facoltà.
Cognetta (M5S) -
A questo punto è inusuale, ma illustro
anche il numero otto, Presidente, se posso. Grazie. L'emendamento
numero otto dice, sempre a pagina 10, nella sezione debolezze,
riferita sempre all'hôtel e al resort, l'ultimo punto era "servizi
non in linea con un cinque stelle", io chiedo nell'emendamento
numero otto di togliere questa frase, perché secondo me è offensiva
rispetto a quello che viene fatto. E se è vero questo, allora
abbiamo un problema enorme, perché a quel punto significa che
quello che noi offriamo e che facciamo pagare ai clienti non è una
cosa reale. Quindi è meglio toglierlo, se no avremmo una
discussione che è molto più grande, se lo lasciamo. Nei documenti
ufficiali qualcuno mi dice che dobbiamo difendere la Casa da gioco,
che dobbiamo in qualche modo cercare di preservarla e anche
ovviamente il resort, scrivere qui "servizi non in linea con un
cinque stelle" non è proprio il caso. Poi se è vero, si risolve il
problema ma non si scrive qui.
Presidente -
Possiamo mettere in votazione gli
emendamenti numero sette e numero otto congiuntamente? Dichiaro
aperta la votazione.
Presenti: 33
Votanti: 33
Favorevoli: 33
Il Consiglio approva all'unanimità.
A questo punto, possiamo approvare il piano di ristrutturazione,
l'atto comprensivo degli emendamenti numero uno e numero due della
IV Commissione, comprensivi degli emendamenti numero uno, numero
sette e numero otto del collega Cognetta. Possiamo mettere in
approvazione?
Per dichiarazione di voto ha chiesto la parola il consigliere
Perron. Ne ha facoltà.
Perron (UV) -
Devo dire onestamente che le repliche del
governo non ci hanno convinto. Non ci ha convinto l'approccio
clericale del presidente Marquis - probabilmente nemmeno lei è
tanto convinto del piano che ci propone - ma non ci ha convinto
soprattutto la replica del collega Chatrian.
Mi permetto un suggerimento, collega, in punta di piedi. Lei ama
molto rievocare, ricapitolare tutto quello che succede nei
dibattiti in quest'aula. Se lei non utilizzasse questo tempo per
ricordare ciò che noi abbiamo detto, forse ne guadagnerebbe nel
portare all'attenzione dell'aula le sue motivazioni. Poco serve
all'aula che lei dedichi, su venti minuti di replica, dodici minuti
nel ricordare all'aula quello che noi abbiamo detto. Le assicuro
che siamo presenti sui temi. Con visioni diverse dalle sue, ma le
assicuro che siamo presenti. Quindi non serve molto che lei ci
ricordi cosa puntualmente abbiamo rievocato nei nostri
interventi.
Il dibattito che abbiamo affrontato, con spirito critico ma
costruttivo, altro non ha fatto che aumentare le nostre perplessità
sull'impostazione che lei ha dato a questo dossier, sull'approccio
che c'è stato da parte di questa nuova soi-disant
"
governance
", sull'impostazione che il nuovo amministratore
unico ha dato sin da subito nella ricerca di questi consulenti e
nel prodotto finale che questi declamati consulenti hanno fornito
al socio Regione. A noi non è chiaro sostanzialmente qual è la
grande diversità dell'approccio rispetto a prima, tale da
giustificare il rovesciamento di un governo regionale. Non è
chiaro, ma è raffazzonato, mi permetta, il percorso che lei ha
provato a spiegarci nella presentazione dell'emendamento. Ci cala
in aula un emendamento di 7 milioni di euro, usando i condizionali,
quando sa benissimo che questo è un impegno finanziario certo per
l'Amministrazione regionale, che dovrà garantire questo impegno di
tipo finanziario. È sostanzialmente la stessa impostazione di
prima. Io non voglio ricapitolare tutte le motivazioni che per due
giorni abbiamo portato, ma lo consideriamo un piano debole, un
piano debole nelle politiche di rilancio, nelle politiche di
marketing
perché tenta di riportare soltanto il Casinò ai
valori del 2015, quelli tanto contestati da lei. Debole nelle
politiche del gioco e nelle politiche dell'hôtel. È un piano debole
nella politica del rapporto con il territorio. È un piano debole
nella gestione del personale, nella sua riorganizzazione e nei
costi e negli eventuali benefici che a questo potranno seguire. È
un piano che non contiene nessuna risposta su una procedura, che
noi a più riprese le abbiamo chiesto e su cui lei ha completamente
sorvolato, che era il ritiro della procedura n. 223.
Ed è un elemento quanto mai evidente di come sia sintomatico il
suo cambio di casacca rispetto a quando era in quei banchi rispetto
a oggi, che occupa il banco di Assessore. È un piano che non
affronta per noi la questione cruciale: il regolamento dei rapporti
finanziari tra la proprietà e la società che ha fatto gli
investimenti al posto della proprietà. Mi permetto di dire che
queste ultime discussioni tra il semiserio e le correzioni che
abbiamo apportato e approvato in aula, me lo consentirete, creano
un quadro di sconsolamento. Se un lavoro così tanto presentato
all'esterno, così tanto decantato deve venire qui in aula, con un
atteggiamento semiserio e corretto poi dall'aula, ci permetta di
dire che il lavoro fatto è lautamente pagato, ma è assolutamente
modesto. E soprattutto dopo questo lavoro, così tanto decantato, il
fatto che la premessa di chi l'ha prodotto sia quella - ancora una
volta lo diciamo - che non vi sia alcuna assicurazione che i valori
determinati verranno raggiunti, totalmente o anche solo
parzialmente, ci convince sulla necessità di votare contro a questo
piano.
Presidente -
Ha chiesto la parola il Consigliere
Marguerettaz. Ne ha facoltà.
Marguerettaz (UV) -
Non stiamo a ripetere tutte le cose
che sono state dette, il nostro capogruppo ha sinteticamente ed
efficacemente rappresentato questo nostro pensiero. Vorrei solo
aggiungere due considerazioni, perché, pur nel breve tempo, noi
abbiamo scomodato tante persone nell'ambito delle audizioni,
abbiamo avuto modo di confrontarci e, per evitare di dire delle
inesattezze, cito la collega Morelli che ha condotto anche molto
bene le varie audizioni, cercando di valorizzare tutti gli scambi e
tutti i contributi, quindi naturalmente cercando di fare bene, e
che ha detto a un certo punto alle organizzazioni sindacali che:
"noi cerchiamo di essere coscienti del nostro voto di politici,
delle cose che noi cerchiamo, che ci assumiamo e ci assumeremo
anche nei confronti di questo piano e questo disegno di legge". Nel
dire questo, però, ha aggiunto queste affermazioni rivolte alle
organizzazioni sindacali: "Pertanto, assolutamente da parte nostra
vi è tutta l'attenzione nei confronti di quanto voi siete venuti a
dirci. Abbiamo colto sicuramente molte criticità di cui ognuno di
noi prende atto e trasmetterà dove ritiene di trasmetterle. Abbiamo
anche apprezzato cenni e proposte". Io credo che quel ragionamento
fosse sincero. Oggi ne aveva già parlato il collega Bianchi. Vuol
dire che là dove ha trasmesso la Morelli, non ha attecchito nulla.
È un momento dove ci sono i trapianti, c'è l'attività
ortofrutticola e i trapianti non hanno attecchito.
Quindi noi abbiamo scomodato tutta una serie di persone,
affermando che dicevano anche delle cose serie, delle cose
concrete, ma non abbiamo recepito nulla. In particolare faccio
anche un accenno a delle persone che abbiamo convocato: i
rappresentanti dei
poker-boys
. Abbiamo fatto venire qua i
poker-boys, abbiamo detto che avremmo in qualche modo recepito il
loro pensiero e le loro necessità; nel piano non se ne parla. C'è
un accenno indiretto molto velato, ma non se ne parla. Quindi,
anche nei confronti del futuro di questi ragazzi, il piano non dice
nulla.
Sono tante altre, ne abbiamo parlato, affronteremo nel prossimo
Consiglio o nei prossimi Consigli un capitolo che è particolare che
abbiamo derubricato, che è la modifica del disciplinare, ha un peso
non da poco perché tutta una serie di cose che sono state dette su
questo piano, hanno dei rimandi diretti.
Collega Chatrian, presidente Marquis, ad un certo punto noi
diciamo che le svalutazioni dei crediti sui crediti di gioco
aumenteranno. Io vi dico, un'affermazione del genere mi fa
rabbrividire. E soprattutto se la metto insieme alla modifica
dell'articolo 5 del disciplinare, dove si parla della cassa
assegni, che ovviamente è il luogo dove vengono generati i crediti
da gioco. Per cui questo piano non può essere assolutamente
condiviso. Rispetto a questo, io vi anticipo la richiesta del voto
nominale su questo piano, perché non può essere annacquata con una
votazione globale.
Ognuno di noi, come ha detto la Morelli, deve essere
responsabile e quindi su questa votazione noi chiediamo la
votazione nominale.
Questo è un piano non credibile, è vero che Fabbri ha detto che
un piano non è che può essere realistico, dà delle indicazioni, ma
sono delle indicazioni contraddittorie, confuse e sotto alcuni
aspetti preoccupanti.
Quindi noi chiediamo il voto nominale.
Presidente -
Ha chiesto la parola il consigliere Baccega,
ne ha facoltà.
Baccega (EPAV) -
Per dichiarazione di voto. Senza stare a
ripetere le cose che abbiamo detto nel nostro intervento questa
mattina, qualche cosa da ribadire inevitabilmente c'è. Questo è un
piano che non ha sostanza, è un piano che è messo insieme da
professionisti che non si sono visti, non hanno condiviso i
percorsi, è un piano che non dà nessuna certezza.
L'unica certezza è che si va nella direzione di un ulteriore
indebitamento della Casinò. Non dice niente ai dipendenti. E nelle
repliche purtroppo abbiamo sentito delle cose, che francamente non
sono state delle risposte alle nostre considerazioni. Lei,
Assessore, ha citato mezza frase di ognuno di noi qua e là, tanto
per dire "ho sentito cosa avete detto", ma sulle cose di sostanza,
sulle questioni fondamentali lei non ci ha detto niente. Lei è
arrivato con questo piano qui - blindato! -, e non ci si è mossi da
lì. Le abbiamo chiesto: cancelli la n. 223 e faccia quella
telefonata. Lei non l'ha fatta!
Caro Assessore, noi siamo molto preoccupati, siamo preoccupati e
da questo punto di vista ci estraniamo da questo voto in questo
senso - come ha detto il collega Marguerettaz - perché su questa
vicenda non è ancora scritto tutto e vi assicuro che siamo
profondamente divergenti rispetto a quello che state facendo. Noi
avevamo impostato un'azione ben precisa, voi avevate un obiettivo
solo: fare il ribaltone.
Caro Andrea Padovani, sei smentito, ma non solo, sei
collaboratore di tutta questa azione. Mi dispiace, perché so che
anche il tuo babbo lavora al Casinò. Non ha senso quello che stai
facendo, e te lo sta dicendo anche il tuo movimento.
Presidente -
Altre dichiarazioni di voto? Ha chiesto la
parola il consigliere Guichardaz. Ne ha facoltà.
Guichardaz (PD-SIN.VDA) -
Speravamo in una replica da
parte del collega Chatrian.
Presidente -
Chiederei un po' di silenzio, per cortesia,
perché sull'educazione ci sarebbero da chiarire tante cose.
Grazie.
Guichardaz (PD-SIN.VDA) -
Ricomincio. Dicevo che
speravamo in una replica da parte del collega Chatrian.
A proposito di educazione, non siamo noi in piedi a
chiacchierare. Quindi magari collega Rosset, visto che, quando lei
parla, sembra che parli un po' a tutti...
Presidente -
Collega Guichardaz, non mi sono riferito a
lei, quindi per cortesia si limiti.
Guichardaz (PD-SIN.VDA) -
Lei dica che ci sono
esattamente quattro della sua maggioranza, cinque con il
Presidente, che gironzolano mentre noi ci esprimiamo, e io intanto
ho perso quarantacinque secondi.
Intanto dicevo, speravamo in una valutazione più complessiva da
parte del collega Chatrian, che quando era in maggioranza si
prendeva tutti i minuti, compreso qualche minuto in più, tipo i
quarantacinque secondi che mi prenderò io alla fine, per tirare
"ramenotti" a destra e a manca alla maggioranza, con quel suo fare
un po' pedagogico che lo distingue e che poteva andare bene
probabilmente in opposizione, ma che adesso in maggioranza mi
sembra sia scomparso, forse per senso istituzionale.
Devo dire che rispetto a questo continuare a rievocare vecchie
responsabilità - lo diceva il collega - io ho la sensazione che
voi, colleghi, rievocate delle vecchie responsabilità, ma fino ad
un certo punto. Io continuo a dirlo, in quella benedetta
Commissione l'ho detto sempre, le responsabilità della complessiva
destrutturazione - come l'ha chiamata qualcuno - del Casinò,
affondano negli anni e non è solo colpa della precedente Giunta: ci
fermiamo a Frigerio, anzi, ci fermiamo all'ultimo periodo di
Frigerio e a Scordato, ma sono responsabilità complessive, che
affondano negli anni! Siccome voi, probabilmente per delicatezza
nei confronti di alcuni vostri alleati, vi fermate fino a un certo
punto, allora vi voglio dire che la responsabilità dello sfascio
del Casinò è una responsabilità diffusa che si perde negli anni e
non è solo di questa Giunta, né della Giunta precedente e neanche
di quella prima.
È di qualche
copain
anche vostro. Quindi ad un certo
momento quando farete poi un
mea culpa,
magari farete un
gruppo di auto aiuto e riconoscerete di essere anche voi un po'
responsabili di questa roba qua, al posto di scaricare sempre su di
noi.
Per il resto, il collega Cognetta ha bloccato gli emendamenti a
pagina 10, gliel'abbiamo detto noi, gli abbiamo detto: "non andare
oltre perché altrimenti poi ti devono fare il bonifico di 300 mila
euro!" perché stava scrivendo emendamenti che avrebbero riscritto
completamente il piano. Ma, siccome paghiamo dieci professionisti,
abbiamo detto al collega Cognetta di dedicarsi ad altro e di non
mettersi lì a riscrivere.
Però colleghi, rileggetelo quel piano, sarebbe da riscrivere
integralmente. Lo ripeto da prima, sarebbe da riscrivere per i
contenuti, ma sarebbe da riscrivere anche per la forma di quel
piano che non dice niente.
Noi voteremo contro per tutti i motivi detti dai colleghi, che
non stiamo a ripetere, ma con l'invito, colleghi della nuova
maggioranza, a riaprire su questo tema una vera condivisione. Su
questo aspetto del Casinò Saint-Vincent, del resort Saint-Vincent
hotel e Casinò, come si chiama, è bene che si riapra un
ragionamento complessivo. Quindi la nostra disponibilità c'è a
lavorare in questa direzione, ma voi dovete togliere le zeppe che
vi abbiamo detto: dovete togliere la n. 223, dovete permettere ai
sindacati di lavorare e, per favore, togliete questo piano che
davvero è un piano impresentabile. Diversamente, prendetevi
in
toto
la responsabilità intanto di votare questo piano del tutto
irresponsabile. E qui lo voglio dire, non mi ha convinto per niente
il collega quando ha detto che è una formula di rito quella. Non è
una formula di rito. Se l'avesse scritta Scordato o avesse scritto
Frigerio quella formula di rito, quella formula che si scarica
delle responsabilità dirette di quel piano, voi avreste fatto
un'insurrezione. Allora comincio a capire perché avete messo tutti
quegli avvocati lì dentro: probabilmente per trovare degli
escamotage
dialettici che giustificassero in qualche modo
l'impraticabilità e la non fattibilità di quel piano.
Presidente -
Ha chiesto la parola la collega Morelli, ne
ha facoltà.
Morelli (ALPE) -
L'ironia è una bella cosa. Saper ridere
di tutto, di se stessi
in primis
, è qualcosa di sicuramente
apprezzabile, però io credo che a un certo punto si debba essere
seri quando il momento lo richiede, quando gli argomenti lo
richiedono.
Tutti i vari interventi dei colleghi, in qualche modo, hanno
voluto mettere in difficoltà questa maggioranza con attacchi
pretestuosi, addirittura arrivando ad interpretare ciò che gli
altri dicono.
Chiederò al collega Marguerettaz di diventare il Segretario
della IV Commissione, dal momento che è lui che interpreta
esattamente quanto io dico e quanto poi, conseguentemente, faccio
rispetto a quanto detto. Non abbia tema, collega Marguerettaz, che
se io ho dovuto trasmettere dei messaggi chiari, recepiti in
quest'aula da parte delle rappresentanze dei lavoratori, io l'ho
fatto e chi dovrà ne terrà conto. Non si preoccupi.
Ciò detto, non è un problema la votazione nominale. Noi siamo
responsabili di ciò che decidiamo, di ciò che scegliamo e di ciò
che votiamo. Quindi voteremo, ci alzeremo e ognuno di noi dirà
"
favorable
" rispetto a questo piano, che - io dico -
fortunatamente forse è un piano debole dal momento che tutti i
piani forti che ci avete presentato voi, in questi anni, non hanno
portato i risultati previsti. Non è il caso che vi ricordiamo le
previsioni di crescita dei ricavi - non è il caso - di aumento dei
giochi, degli afflussi, dei clienti. Non è il caso. Noi oggi
votiamo questo piano, perché riteniamo che sia l'ultima chance da
dare a questa azienda.
Dopo questa, non credo che ce ne saranno altre e probabilmente i
lavoratori sul vostro voto contrario faranno delle riflessioni.
Sicuramente hanno il nostro voto favorevole.
Presidente -
Ha chiesto la parola il Consigliere Fabbri.
Ne ha facoltà.
Fabbri (UVP) -
Dal punto di vista personale, non ho alcun
problema a esprimermi con un voto nominale. Il motivo è che - come
è stato detto ripetutamente in questi due giorni - abbiamo agito, e
questo piano agisce, nel rispetto della legge. Prima di tutto della
legge dello Stato e, non meno importante, della legge regionale.
Questo è il fondamento per cui nessuno - io credo - possa avere dei
dubbi nel votare questo provvedimento.
Entrando poi nel merito del piano, è chiaro, è un piano che, dal
punto di vista dello sviluppo industriale rimane di certo - come
avevo già detto - un piano e non una certezza. Questo sta nel
semantismo delle cose. Un piano non può essere una certezza. Ma
nello stesso tempo questo piano, sempre a mio avviso, ha dei punti
di forza, quelli che sono stati sbeffeggiati in quest'aula, cioè
che è un piano non ambizioso dal punto di vista del rilancio, un
piano realistico, un piano che, a mio avviso, ci riserverà delle
sorprese positive. Questo piano però è soprattutto - io credo - in
mano a chi lo ha redatto, a chi avrà la responsabilità di portarlo
avanti, ma soprattutto nelle mani di chi lavora in questa azienda,
perché saranno i lavoratori - l'abbiamo detto più di una volta -
con la loro grande professionalità con la voglia di salvare
un''azienda, indispensabile per loro ma anche per la Regione, che
daranno un ruolo e successo a questo piano.
Presidente -
Ha chiesto la parola il consigliere
Padovani. Ne ha facoltà.
Padovani (GM) -
Non volevo intervenire, ma a questo punto
mi tocca. Il collega Baccega mi richiamava all'ordine, perché mi
renderei complice di questa maggioranza. Collega Baccega, io in
questo momento, e quando voterò a favore di questo provvedimento,
mi renderò fautore del salvataggio di 264 posti di lavoro, 264
posti di lavoro che anche lei ha messo a rischio.
Questo piano supera di fatto la procedura n. 223, rilancia il
business
della Casa da gioco e dell'hôtel con anche delle
idee innovative come il gioco
on line
e il gioco
live
. Sì, guardi pure la tribuna. Rilancia l'hôtel, rilancia
la Casa da gioco. Per questo, voterò a favore.
Collega Baccega, poi io sui parenti che lavorano nella Casa da
gioco, forse, se ci ricordiamo qualche scena degli anni passati,
avrei soprasseduto.
Capisco che non ha avuto questa accortezza, non vorrei
ricordarle alcune scene che non le hanno fatto molto onore.
Presidente -
Per favore! Padovani. Altri interventi per
dichiarazione di voto?
Ha chiesto la parola il consigliere Gerandin. Ne ha facoltà.
Gerandin (GM) -
. Semplicemente per dire che sono contento
che il collega Marguerettaz abbia chiesto il voto nominale perché,
come mia consuetudine, mi piace parlare chiaro, mi piace assumermi
le mie responsabilità e pertanto penso che, al di là del voto
nominale, in questo momento sia necessario fare un'assunzione di
responsabilità a trecentosessanta gradi di fronte a una situazione
disastrosa, l'ho detto prima, di una società che in sei anni ha
creato 117 milioni di
deficit
, che ha avuto nel 2014 60
milioni di ricapitalizzazione, nel 2015 20 milioni di affidamento,
di fido tramite Finaosta, che ha svariati milioni di debiti con le
banche, e con Finaosta, di una società che ha deciso - e non sono
stato di certo io a sceglierlo - di fare, negli anni, 120 milioni
di investimenti, di una società che ha nell'atto più importante di
questa società, la famosa legge n. 49, un piano che, a tutti gli
effetti, in questo momento prevede di spendere 81 milioni e ne sono
stati spesi decine in più, di una società che comunque fattura
oltre 60 milioni all'anno e che, comunque, ha seicentocinquanta
dipendenti in questo momento.
Avevamo due strade, per essere chiari: una era quella di
prendere i libri, a seguito della vostra ottima gestione di questi
anni, portarli in tribunale e fare magari uno spezzettamento come
minacciano in questo momento in Alitalia; oppure prendere atto di
una serie di impegni che voi avete preso; mi riferisco alla n. 223
e alla "Fornero" - che in questo momento dite che è quantomeno una
procedura molto onerosa - quando sappiamo che, se non avessimo dato
corso alla "procedura Fornero", avremmo dovuto rimborsare e ancora
pagare gli arretrati dell'accordo che definiva, tra le altre cose,
una diminuzione degli stipendi di 5 milioni all'anno.
I sindacati sono stati molto chiari: o portate avanti la
"Fornero", che era alla base dell'accordo, o restituite queste
somme. Dico questo per dire che l'altra strada era quella di
seguire un'indicazione, un disegno di legge. Noi ci siamo attenuti
- l'ha detto molto bene il collega Fabbri prima - alle disposizioni
che vedono un percorso molto chiaro, in questo momento l'unico
perseguibile: predisporre un piano di risanamento, un piano di
risanamento credibile, attuabile. Su questo - io l'ho già detto -
ci sono due
step
: uno è quello che mira a un risparmio
immediato sul costo, in particolar modo del personale. Ma lo fa con
cosa? Con il mantenimento della "Fornero", che a fine 2018 manderà
in pensione 145 dipendenti. Ma questo nessuno l'ha detto, sembra
che l'unica procedura rimasta in atto sia la n. 223. Questo, a mio
parere, se gestito bene, eviterà le procedure di licenziamento.
In merito al fatto del voto nominale ne sono contento, perché
non ci siamo nascosti dietro a nessun escamotage. Noi non abbiamo
mai parlato di ristoro, non abbiamo mai parlato di investimenti
spesati, abbiamo seguito la procedura di legge che ti dice: "tu
puoi intervenire, a patto che ci sia un piano vistato da una
società terza internazionale". E soprattutto, tengo a precisare
che, come mia abitudine non firmo mai cambiali in bianco, nel senso
che c'è un aspetto forse per la prima volta innovativo e per la
prima volta importante: il fatto che questi finanziamenti che
vengono riconosciuti, saranno in tre
tranche
: la prima è di
8 milioni, dopo di che vi posso assicurare che - con la stessa
buona intenzione e con i buoni auspici che ho in questo momento e
che mi porteranno a votare questo piano - per me settembre è già la
prima data di verifica dove, se non ci sono risultati concreti, per
me questa partita è chiusa.
Presidente -
Ha chiesto la parola il consigliere
Norbiato. Ne ha facoltà.
Norbiato (GM) -
. Inizierei questo mio breve intervento
con una citazione latina che mi sta molto a cuore "
Primum vivere
deinde philosophari
". Significa prima vivere e poi filosofare.
Tale citazione - ricorda
Wikipedia
- avverte contro quelli
che si dedicano a teorizzare senza avere i piedi a terra. Tale
citazione, infatti, mi sembra molto appropriata se riferita alla
situazione in cui ci troviamo. Nel senso che, al di là delle
diverse valutazioni di ordine politico, oggi dobbiamo assumere le
nostre responsabilità, intendendo, come tali, procedere alla
ristrutturazione e al successivo rilancio della Casa da gioco di
Saint-Vincent, con annesso complesso aziendale del Grand Hôtel
Billia. E trattando di responsabilità, mi sia consentito ricordare
in questa sede che - in occasione del mio insediamento tra questi
banchi il 10 marzo scorso - dichiarai la mia totale disponibilità e
collaborazione allo scopo di proporre, sviluppare politiche "pour"
e mai "contre", tendenti a risolvere i numerosi problemi che
purtroppo insistono sulla nostra collettività.
Tale nostro impegno, che ci auguriamo sia il più possibile
condiviso, lo proponiamo con scienza e coscienza e lo dobbiamo
sviluppare in gran fretta, in quanto non dimentichiamo che i
termini assegnatici dalla legge regionale n. 2 di quest'anno
prevedevano il giorno di Pasqua (16/04/2017) quale termine ultimo
(sessanta giorni) dall'entrata in vigore della predetta legge per
la predisposizione del piano di ristrutturazione aziendale a
garanzia del dovuto raggiungimento dell'equilibrio economico
finanziario.
Sono certo che in quest'aula tutti noi siamo fortemente
motivati, convinti che il non intervento da parte nostra entro il
mese corrente causerebbe danni irreparabili nei confronti di molti
dipendenti, che dovrebbero affrontare lo spettro dei licenziamenti,
con il rischio che le società interessate precipitino poi in uno
stato di insolvenza. Quanto sopra, pur avendo ben presente che la
situazione di grande crisi in cui versa la società, come si
apprende dal parere
pro veritate
, avrebbe origine, secondo
l'analisi svolta dalla nostra II Commissione consiliare affari
generali, da scelte societarie non sufficientemente ponderate e
rivelatesi errate. Tuttavia il succitato parere evidenzia altresì
come un'oculata e moderna gestione della Casa da gioco possa
generare - oserei dire come nel recente passato - importanti
entrate economiche, sia dirette che indirette. Gli atti che ci
accingiamo ad approvare sono fondamentali e decisivi per non
cancellare un'azienda, che comunque è patrimonio di tutti i
Valdostani, ed è l'unica strada per evitare i tanto temuti
licenziamenti.
Avviandomi verso la conclusione, assicuro da parte mia
grandissima attenzione al monitoraggio delle prossime relazioni
trimestrali riguardanti lo stato di attuazione del piano di
ristrutturazione aziendale, in quanto soltanto così potremo
garantire la sostenibilità del piano stesso.
Nel contempo ringrazio l'assessore Chatrian, tutti i colleghi,
non solo quelli della IV Commissione, ma anche della II e quelli
che sono venuti presenti in Commissione e lo
staff
dell'amministratore Di Matteo che, a vario titolo, hanno
tempestivamente profuso, con tanto impegno ed importanti energie
per proporre le soluzioni prospettate.
Presidente -
Ha chiesto la parola il Consigliere Nogara.
Ne ha facoltà.
Nogara (UVP) -
Non sto a ripetere quanto è stato detto
dai miei colleghi, ma noi con questo piano cerchiamo di fare con
correttezza tutti i passaggi che si devono fare. Il voto nominale
richiesto dal Consigliere Marguerettaz ci darà la possibilità di
ribadire la nostra volontà innanzitutto di salvare l'azienda e di
salvare i posti di lavoro, almeno ci proviamo. Però faccio una
riflessione su quanto il capogruppo dell'Union e il Consigliere
Marguerettaz hanno espresso, e ritorno a quanto, soprattutto prima,
ha già detto il mio collega Elso Gerandin sul fatto che in questa
azienda la vostra maggioranza ha riversato un mare di soldi in vari
modi, con lettere di
patronage
, soldi arrivati, più i soldi
che erano stati deliberati.
Ma non sto a ripetere di nuovo tutto. Mi fa strano che una
maggioranza che ha impiegato tutti questi soldi in questa azienda
di colpo la abbandoni, perché questo vostro voto contrario vuole
dire abbandonare questa azienda.
Mi viene da dire che, molto probabilmente, quando il Procuratore
regionale della Corte dei Conti fa certe affermazioni, queste non
sono poi così sbagliate, perché secondo il Procuratore "sarebbe da
ricondurre alle ingenti risorse pubbliche impegnate per un piano di
rilancio della Casa da gioco, già affossato in partenza, con
segnali inequivocabili che sarebbero anzi andati nella direzione
esattamente opposta". Ora mi viene da dire: avete impegnato tutti
questi soldi nel Casinò, ma perché, c'erano degli interessi vostri
all'interno del Casinò quando avete messo tutti questi soldi?
Adesso che c'è bisogno di salvare l'azienda e adesso che c'è
bisogno di salvare i posti di lavoro, adesso non bisogna più fare
niente, bisogna lasciar stare, bisogna lasciare tutto nelle mani di
chi si è preso questo fardello per portarlo avanti. Questa secondo
me non è certo una cosa che vi fa onore, ma soprattutto fa
riflettere molto su questo voto negativo che avete annunciato.
Peraltro, come ho già sostenuto ieri, forse la nostra decisione
di metterci anima e corpo per poter salvare questa situazione non
sarà una decisione molto accettata dall'opinione pubblica, perché
c'è una visione un po'distorta del Casinò. Per noi, invece conta il
fatto di salvare un'azienda, come ho già ripetuto mille volte, che
bene o male incassa 60 milioni di euro, e il nostro obiettivo unico
è quello di rimetterla in piedi almeno con un pareggio di bilancio
e dare la possibilità ai lavoratori di questa azienda di
onestamente continuare nel loro lavoro e negli impegni presi.
Quando abbiamo fatto la riunione qua in aula con i sindacati,
c'erano diversi lavoratori del Casinò che dicevano chi di aver
fatto un mutuo, chi di aver assunto degli impegni, chi di aver
fatto diverse iniziative. Forse abbandonarli in questo momento non
è il massimo.
Noi cerchiamo di fare del nostro meglio e speriamo che questo
piano - come l'avete definito? disastroso, che fa ridere i polli,
che è tutto quello che volete, però noi confidiamo in questo piano
- riesca almeno in quanto ho detto finora.
Presidente -
Ha chiesto la parola il consigliere
Rollandin. Ne ha facoltà.
Rollandin (UV) -
Francamente mi sembra paradossale che ci
si permetta di dire che qui noi, votando contro, siamo per
abbandonare i lavoratori al loro destino. Non si è dato ascolto a
nulla: sia quello che abbiamo detto sia ai provvedimenti che noi
abbiamo presentato, e non solo presentato ma che sono stati
boicottati, per cui per otto mesi noi non abbiamo potuto portare
avanti i piani previsti, perché già da allora era previsto il
finanziamento che avrebbe risolto un sacco di problemi, come
abbiamo già detto: non ci sarebbe stato bisogno di abbattere il
capitale e non ci sarebbe stato bisogno di fare ricorso alla n.
223, lo ripeto per la terza volta!
Ora detto tutto questo e siccome tutti sanno di questa
procedura, è difficile venire adesso a dire che noi non votiamo
questo piano, perché non c'è nulla! Come è stato evidenziato dagli
emendamenti che sono stati fatti a tutt'oggi, il piano si regge su
qualcosa detto all'interno, di cui nessuno si prende la
responsabilità!
Ma quali controlli volete fare su quello che non c'è? Allora mi
sembra che il minimo sia tenere nella dovuta considerazione quello
che noi abbiamo detto di fatto e preparato e che, lo ripeto,
l'avete detto tutti, purtroppo non l'avete molto memorizzato il
parere
pro veritate
, perché non mi sembra molto attinente
laddove dice meglio la "soluzione uno" che la "soluzione due".
I piani noi li avevamo previsti nei tre mesi, esattamente come è
stato fatto. Solo che non abbiamo dato i soldi. Non avendo potuto
dare i soldi, giustamente non si sono potuti conseguentemente
attivare i meccanismi, che adesso, con sei mesi di ritardo, si
vogliono attivare.
Ecco perché noi siamo contrari al piano, non a salvare il
Casinò. Noi abbiamo detto che quei soldi dovevano essere già dati
da allora in modo diverso, non con altre fideiussioni, con altri
prestiti, perché lì c'era la possibilità di rendere i 20 milioni
del prestito precedente. Questa è la differenza sostanziale tra
quello che adesso viene proposto, per cui noi non siamo d'accordo e
non possiamo votarlo. Ma non perché non vogliamo sostenere, anzi,
perché vogliamo che questo cambi, perché si prenda atto che per
intervenire le posizioni sono quelle che abbiamo prospettato. Non
c'è nessun piano su che cosa si vuole fare per la ristrutturazione,
che c'era prima nell'accordo del 2015, che purtroppo non ha avuto
l'evoluzione che doveva avere. Queste sono le ragioni per cui noi,
non essendo convinti del piano, perché non c'è - è stato dimostrato
- non possiamo votare. E questa è una condizione emersa in modo
chiaro da tutti gli interventi che sono stati fatti.
Presidente -
Ha chiesto la parola il Presidente della
Regione. Ne ha facoltà.
Marquis (SA) -
Ho ascoltato con attenzione le
dichiarazioni di voto. Io vorrei innanzitutto ringraziare le
componenti politiche che hanno dichiarato il loro sostegno a questo
piano discusso in questi due giorni. Mi dispiace d'altronde
registrare la contrarietà di altre forze rispetto a questa
iniziativa, che a nostro avviso va solo ed esclusivamente
nell'interesse dell'azienda Casa da gioco, dei lavoratori e delle
comunità circostanti che hanno la necessità di vedere il rilancio
di questa azienda.
Da oggi credo che inizi un percorso nuovo, un percorso in cui
l'azienda deve fare l'azienda, la politica deve fare la politica.
Sarà fondamentale intraprendere il confronto con tutte le parti
interessate, con le forze sociali, con la
governance
per
garantire l'attuazione di questo piano che è la vera novità.
La novità consiste nel monitoraggio dei passaggi previsti e
quindi su questo possiamo garantire sin d'ora la nostra piena
applicazione sotto il profilo politico, il pieno controllo che
bisognerà esercitare per vedere garantiti i risultati che ci si
prefigge. Io mi auguro che, nonostante tutto, da oggi possa essere
intrapreso un percorso di confronto proficuo anche con coloro che
non si sono riconosciuti in questo piano, nell'esclusivo interesse
del salvataggio di questa azienda, che deve tornare a recitare un
ruolo importante nell'economia della Valle d'Aosta, passando
attraverso la sua messa in sicurezza e un successivo rilancio per
dare soddisfazione a tutti quelli che lavorano e a tutto il
territorio circostante, che ha la grande necessità di vedere una
maggiore vivacità per poter garantire il proprio sviluppo
economico.
Presidente -
Non ci sono altri interventi, possiamo
procedere con la votazione. Mettiamo in votazione il piano con gli
emendamenti della IV Commissione, nonché gli emendamenti numero
uno, numero sette e numero otto del collega Cognetta.
Invito il collega Segretario a procedere all'appello dei
Consiglieri per la votazione.
BACCEGA Mauro: contrario
BERTIN Alberto: favorevole
BERTSCHY Luigi: favorevole
BIANCHI Luca: contrario
BORRELLO Stefano: favorevole
CERTAN Chantal: favorevole
CHATRIAN Albert: favorevole
COGNETTA Roberto: contrario
CONTOZ Paolo: contrario
CRETIER Paolo: contrario
FABBRI Nello: favorevole
FARCOZ Joël: contrario
FERRERO Stefano: assente
FOLLIEN David: contrario
FOSSON Antonio: favorevole
GERANDIN Elso: favorevole
GROSJEAN Vincenzo: favorevole
GUICHARDAZ Jean-Pierre: contrario
ISABELLON Giuseppe: contrario
LANIÈCE André: contrario
MARGUERETTAZ Aurelio: contrario
MARQUIS Pierluigi: favorevole
MORELLI Patrizia: favorevole
NOGARA Alessandro: favorevole
NORBIATO Carlo: favorevole
PADOVANI Andrea: favorevole
PÉAQUIN Marilena: contrario
PERRON Ego: contrario
RESTANO Claudio: favorevole
RINI Emily: contrario
ROLLANDIN Augusto: contrario
ROSCIO Fabrizio: favorevole
ROSSET Andrea: favorevole
TESTOLIN Renzo: contrario
VIÉRIN Laurent: favorevole
Comunico l'esito della votazione:
Presenti: 34
Votanti           
: 34
Favorevoli: 18
Contrari: 16
Il Consiglio approva.
Porto in evidenza, che - conseguentemente agli emendamenti della
IV Commissione e del collega Cognetta numero uno, numero sette e
numero otto - occorre, in sede di coordinamento formale, apportare
al piano le conseguenti correzioni.
