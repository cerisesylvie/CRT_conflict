Classificazione
AMMINISTRAZIONE REGIONALE



Oggetto del Consiglio n. 1614 del 24 novembre 2005 - Resoconto
OGGETTO N. 1614/XII - Disegno di legge: "Manutenzione, per
l'anno 2005, del sistema normativo regionale. modificazioni di
leggi regionali e altre disposizioni".
CAPO I
PRESIDENZA DELLA REGIONE
Articolo 1
(Disposizioni in materia di organizzazione
dell'Amministrazione regionale. Modificazione alla legge regionale
23 ottobre 1995, n. 45)
1. Al comma 5 dell'articolo 62 della legge regionale 23
ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), come da ultimo modificato
dall'articolo 11, comma 2, della legge regionale 15 dicembre 2003,
n. 21, dopo le parole: "di Capo e Vice Capo Ufficio stampa della
Presidenza della Giunta regionale," sono inserite le seguenti: "di
Capo dell'Ufficio di rappresentanza a Bruxelles, di Capo
dell'Ufficio di rappresentanza a Roma, di Capo dell'Osservatorio
economico e sociale,".
Articolo 2
(Disposizioni in materia di valutazione degli investimenti
pubblici. Modificazione alla legge regionale 20 novembre 1995, n.
48)
1. Alla rubrica del capo III del titolo III della legge
regionale 20 novembre 1995, n. 48 (Interventi regionali in materia
di finanza locale), la parola: "controllo" è sostituita dalla
seguente: "verifica".
2. L'articolo 24 della l.r. 48/1995, come sostituito
dall'articolo 16 della legge regionale 17 agosto 2004, n. 21, è
sostituito dal seguente:
"Articolo 24
(Nucleo di valutazione e verifica degli investimenti
pubblici)
1. È istituito il Nucleo di valutazione e verifica degli
investimenti pubblici (NUVV) che svolge le attività connesse
all'esercizio, in Valle d'Aosta, delle seguenti funzioni, assegnate
dall'articolo 1 della legge 17 maggio 1999, n. 144 (Misure in
materia di investimenti, delega al Governo per il riordino degli
incentivi all'occupazione e della normativa che disciplina l'Inail,
nonché disposizioni per il riordino degli enti previdenziali), ai
Nuclei di valutazione e verifica degli investimenti
pubblici:
a) assistenza e supporto tecnico per le fasi di
programmazione, formulazione e valutazione di documenti di
programma, per le analisi di opportunità e fattibilità degli
investimenti e per la valutazione ex ante di progetti ed
interventi;
b) gestione del Sistema di monitoraggio degli investimenti
pubblici (MIP) di cui all'articolo 1, comma 5, della l.
144/1999;
c) attività volta alla graduale estensione delle tecniche
proprie dei fondi strutturali comunitari all'insieme dei programmi
e dei progetti attuati a livello regionale, con riferimento alle
fasi di programmazione, valutazione, monitoraggio e
verifica.
2. Nell'ambito del NUVV, operano il Nucleo di valutazione e
verifica delle opere pubbliche (NUVVOP) e il Nucleo di valutazione
dei programmi a finalità strutturale (NUVAL). Il NUVVOP svolge le
funzioni di cui al comma 1 connesse ai seguenti documenti di
programma:
a) Fondo per speciali programmi di investimento di cui al
capo II del titolo IV;
b) piano degli interventi che comportano la realizzazione di
opere di rilevante interesse regionale di cui all'articolo 3 della
legge regionale 17 agosto 2004, n. 21 (Disposizioni in materia di
opere di rilevante interesse regionale, disciplina del Fondo per
speciali programmi di investimento e istituzione del Nucleo di
valutazione e verifica degli investimenti pubblici (NUVV).
Modificazioni alla legge regionale 20 novembre 1995, n. 48
(Interventi regionali in materia di finanza locale), da ultimo
modificata dalla legge regionale 28 aprile 2003, n. 13);
c) piano di tutela delle acque di cui al decreto legislativo
11 maggio 1999, n. 152 (Disposizioni sulla tutela delle acque
dall'inquinamento e recepimento della direttiva 91/271/CEE
concernente il trattamento delle acque reflue urbane e della
direttiva 91/676/CEE relativa alla protezione delle acque
dall'inquinamento provocato dai nitrati provenienti da fonti
agricole), e successive modificazioni;
d) piano degli interventi di cui all'articolo 8, comma 1,
della legge regionale 18 gennaio 2001, n. 5 (Organizzazione delle
attività regionali di protezione civile);
e) programma regionale di previsione dei lavori pubblici di
cui all'articolo 7 della l.r. 12/1996, come sostituito
dall'articolo 6 della l.r. 29/1999;
f) ulteriori documenti o strumenti di programma concernenti
le opere pubbliche, individuati dalla Giunta regionale.
3. Il NUVVOP assicura, inoltre, i rapporti con i competenti
organi statali e con la rete finalizzata, in applicazione di quanto
previsto dall'articolo 1, comma 1, della l. 144/1999, al raccordo
tra i nuclei di valutazione e verifica degli investimenti
pubblici.
4. Il NUVAL esercita le funzioni di cui al comma 1 connesse
ai programmi comunitari e statali a finalità strutturale e ai
regimi regionali di aiuto alle attività economiche. Il NUVAL e il
NUVVOP, nell'ambito delle rispettive attribuzioni, collaborano
reciprocamente, in particolare per quanto concerne la condivisione
delle tecniche di valutazione e la definizione di strategie
unitarie, finalizzate all'ottimale utilizzo dei finanziamenti
statali e comunitari.
5. La Giunta regionale definisce con propria deliberazione la
composizione del NUVAL e del NUVVOP.
6. Per il loro funzionamento, il NUVAL e il NUVVOP si
avvalgono delle strutture organizzative di supporto individuate
dalla Giunta regionale. Per l'esercizio delle proprie funzioni, le
strutture di supporto possono avvalersi di esperti e collaboratori,
esterni all'amministrazione regionale, scelti e nominati dalla
Giunta regionale.
7. La Giunta regionale provvede alla nomina dei componenti
del NUVAL e del NUVVOP, per la durata massima di tre anni e degli
esperti e collaboratori di cui al comma 6, per la durata massima di
un anno. Le predette nomine sono rinnovabili alla scadenza.
8. La Giunta regionale provvede, inoltre, a definire ogni
ulteriore modalità di funzionamento del NUVAL e del NUVVOP, ivi
compresa la ripartizione tra questi dei fondi all'uopo assegnati
dallo Stato.".
3. Il NUVV è ricostituito con le modalità di cui all'articolo
24 della l.r. 48/1995, come sostituito dal comma 2, entro novanta
giorni dalla data di entrata in vigore della presente legge. Il
NUVV in carica alla data di entrata in vigore della presente legge
continua ad esercitare le sue funzioni sino alla ricostituzione, ai
sensi del primo periodo del presente comma.
Articolo 3
(Disposizioni in materia di enti locali. Modificazioni alle
leggi regionali 7 dicembre 1998, n. 54, e 4 settembre 2001, n.
23)
1. Sono abrogate le seguenti disposizioni della legge
regionale 7 dicembre 1998, n. 54 (Sistema delle autonomie in Valle
d'Aosta):
a) la lettera n) del comma 2 dell'articolo 21;
b) i commi 1, 3 e 4 dell'articolo 75;
c) gli articoli 76, 77, 78, 79, 80, 81 e 89.
2. Il comma 2 dell'articolo 94 della l.r. 54/1998 è
sostituito dal seguente:
"2. Il Consiglio è composto dai Sindaci dei Comuni membri o
da un loro delegato scelto fra i componenti della Giunta
comunale.".
3. Al comma 1 dell'articolo 120 della l.r. 54/1998, come da
ultimo modificato dall'articolo 19, comma 2, della legge regionale
20 gennaio 2005, n. 1, le parole: "Entro il 31 dicembre 2005" sono
sostituite dalle seguenti: "Entro il 31 dicembre 2006".
4. Sono, inoltre, abrogati gli articoli 42, 43, 44 e 45 della
legge regionale 31 marzo 2003, n. 8.
5. La lettera b) del comma 1 dell'articolo 2 della legge
regionale 4 settembre 2001, n. 23 (Norme concernenti lo status
degli amministratori locali della Valle d'Aosta. Abrogazione delle
leggi regionali 18 maggio 1993, n. 35, 23 dicembre 1994, n. 78 e 19
maggio 1995, n. 17), come sostituita dall'articolo 1 della legge
regionale 20 aprile 2004, n. 5, è sostituita dalla
seguente:
"b) i presidenti ed i membri del Consiglio dei Sindaci delle
comunità montane;".
6. Il comma 2 dell'articolo 2 della l.r. 23/2001 è sostituito
dal seguente:
"2. Ai fini dell'applicazione della normativa statale in
materia di aspettative e permessi per gli amministratori non
dipendenti degli enti del comparto unico regionale, i componenti
degli organi delle comunità montane di cui all'articolo 18, comma
2, sono equiparati ai componenti degli organi delle comunità
montane di cui all'articolo 79, comma 3, del decreto legislativo 18
agosto 2000, n. 267 (Testo unico delle leggi sull'ordinamento degli
enti locali), e le associazioni dei comuni sono equiparate ai
consorzi di cui all'articolo 31 del medesimo d.lgs.
267/2000.".
7. All'articolo 6 della l.r. 23/2001, come sostituito
dall'articolo 4 della l.r. 5/2004, sono apportate le seguenti
modificazioni:
a) alla rubrica, le parole: ", degli assessori" sono
soppresse;
b) al comma 2, le parole: "Agli assessori ed" sono
soppresse.
8. L'articolo 7 della l.r. 23/2001, come sostituito
dall'articolo 5 della l.r. 5/2004, è sostituito dal
seguente:
"Articolo 7
(Gettone di presenza dei membri del Consiglio dei Sindaci
delle comunità montane)
1. Ai membri del Consiglio dei Sindaci delle comunità montane
che non godono dell'indennità mensile di funzione è attribuito un
gettone di presenza, in misura non superiore ad un trentesimo della
diaria spettante ai consiglieri regionali, per la partecipazione ad
ogni seduta del Consiglio dei Sindaci e per la partecipazione alle
sedute delle commissioni consiliari, formalmente istituite e
convocate, di cui fanno parte.".
7. Il comma 1 dell'articolo 18 della l.r. 23/2001 è
abrogato.
8. La lettera a) del comma 2 dell'articolo 18 della l.r.
23/2001 è abrogata.
9. Alla lettera a) del comma 1 dell'articolo 20 della l.r.
23/2001, come sostituita dall'articolo 10 della l.r. 5/2004, le
parole: "e delle comunità montane" sono soppresse.
Articolo 4
(Disposizioni in materia di personale volontario del Corpo
valdostano dei vigili del fuoco. Modificazioni alla legge regionale
24 ottobre 2002, n. 20)
1. Il comma 2 dell'articolo 5 della legge regionale 24
ottobre 2002, n. 20 (Disciplina dell'organizzazione del personale
volontario del Corpo valdostano dei vigili del fuoco. Abrogazione
delle leggi regionali 31 maggio 1983, n. 38, 27 maggio 1988, n. 37,
e del regolamento regionale 13 dicembre 1989, n. 1), come
sostituito dall'articolo 1, comma 1, della legge regionale 17
agosto 2004, n. 20, è sostituito dal seguente:
"2. Nell'ipotesi in cui l'emergenza non possa essere
fronteggiata con i mezzi a disposizione del Comune, il sindaco
chiede al Presidente della Regione l'intervento di altre forze
operative. In tal caso, il personale volontario svolge l'attività
di protezione civile sotto il coordinamento dell'organo di
protezione civile competente e la direzione:
a) del comandante delle squadre di soccorso del personale
professionista dei vigili del fuoco, qualora il suddetto personale
partecipi alle operazioni;
b) dei capisquadra e dei capidistaccamento di cui
all'articolo 17, in assenza o in attesa dell'intervento del
personale professionista.".
2. Il comma 3 dell'articolo 5 della l.r. 20/2002, come
modificato dall'articolo 1, comma 2, della l.r. 20/2004, è
sostituito dal seguente:
"3. In aggiunta agli interventi effettuati con le modalità di
cui ai commi 1 e 2, il personale volontario partecipa alle attività
della colonna mobile regionale in concorso con altre strutture,
all'interno o al di fuori del territorio regionale, sotto la
direzione del responsabile individuato dall'organo di protezione
civile competente.".
3. Il comma 2 dell'articolo 6 della l.r. 20/2002 è sostituito
dal seguente:
"2. In assenza o in attesa dell'intervento del personale
professionista, la direzione operativa delle singole squadre e il
coordinamento delle attività del distaccamento comunale sono posti,
rispettivamente, sotto la direzione dei capisquadra e dei
capidistaccamento di cui all'articolo 17.".
4. Dopo il comma 3 dell'articolo 36 della l.r. 20/2002, è
inserito il seguente:
"3bis. Lo svolgimento delle attività di cui all'articolo 5,
comma 3, è gratuito, quale che sia la durata dell'intervento, salvo
il rimborso di eventuali spese autorizzate dagli organi
competenti.".
5. Il limite massimo di centosessanta giorni di cui
all'articolo 37, comma 1, della l.r. 20/2002 per la chiamata in
servizio temporaneo del personale volontario è elevato,
limitatamente agli anni 2005 e 2006, a trecentoventi
giorni.
Articolo 5
(Disposizioni in materia di Fondazione per la formazione
professionale agricola e per la sperimentazione agricola.
Modificazione alla legge regionale 11 dicembre 2002, n. 25)
1. L'articolo 48 della legge regionale 11 dicembre 2002, n.
25 (Legge finanziaria per gli anni 2003/2005), è abrogato.
Articolo 6
(Disposizioni in materia di politiche del lavoro.
Modificazioni alla legge regionale 31 marzo 2003, n. 7)
1. Al comma 2 dell'articolo 3 della legge regionale 31 marzo
2003, n. 7 (Disposizioni in materia di politiche regionali del
lavoro, di formazione professionale e di riorganizzazione dei
servizi per l'impiego), le parole: "agli articoli 6, 7 e 8" sono
sostituite dalle seguenti: "agli articoli 4, 6, 7 e 8".
2. Il comma 4 dell'articolo 6 della l.r. 7/2003 è
abrogato.
3. L'articolo 21 della l.r. 7/2003 è sostituito dal
seguente:
"Articolo 21
(Organizzazione delle funzioni amministrative in materia di
politiche del lavoro, formazione professionale e servizi per
l'impiego)
1. Le funzioni amministrative in materia di politiche del
lavoro, formazione professionale e servizi per l'impiego sono
ripartite tra le strutture organizzative individuate dalla Giunta
regionale ai sensi dell'articolo 3, comma 2.".
4. Le lettere f) e g) del comma 1 dell'articolo 23 della l.r.
7/2003 sono abrogate.
5. Al comma 1 dell'articolo 24 della l.r. 7/2003, le parole:
"Presso la struttura regionale competente in materia di servizi
territoriali per l'impiego sono assicurati" sono sostituite dalle
seguenti: "La Regione assicura".
6. Al comma 1 dell'articolo 25 della l.r. 7/2003, le parole:
"Nell'ambito della struttura regionale competente in materia di
politiche del lavoro, formazione professionale e servizi per
l'impiego" sono soppresse.
7. Al comma 1 dell'articolo 26 della l.r. 7/2003, le parole:
"Nell'ambito della struttura regionale competente in materia di
programmazione e gestione delle politiche del lavoro e della
formazione professionale" sono soppresse.
8. Al comma 1 dell'articolo 27 della l.r. 7/2003, le parole:
", nell'ambito della struttura regionale competente in materia di
politiche del lavoro, formazione professionale e servizi per
l'impiego," sono soppresse.
9. Al comma 1 dell'articolo 29 della l.r. 7/2003, le parole:
"Nell'ambito della struttura regionale competente in materia di
servizi territoriali per l'impiego" sono soppresse.
10. Dopo il comma 1 dell'articolo 33 della l.r. 7/2003, è
inserito il seguente:
"1bis. Il personale di cui all'articolo 31, in possesso dei
requisiti previsti dall'articolo 17bis, comma 1, del decreto
legislativo 30 marzo 2001, n. 165 (Norme generali sull'ordinamento
del lavoro alle dipendenze delle amministrazioni pubbliche), come
introdotto dall'articolo 7, comma 3, della legge 15 luglio 2002, n.
145, può accedere, nei limiti dei posti disponibili, nella
qualifica unica dirigenziale di cui all'articolo 12 della l.r.
45/1995, con le modalità procedurali di cui alla l. 145/2002
medesima e previo accertamento della conoscenza della lingua
francese.".
11. Al comma 4 dell'articolo 33 della l.r. 7/2003, è
aggiunto, in fine, il seguente periodo: "L'inquadramento nella
qualifica unica dirigenziale ai sensi del comma 1bis è in ogni caso
subordinato al positivo accertamento della conoscenza della lingua
francese ai sensi degli articoli 7 e 39 del regolam. reg.
6/1996.".
Articolo 7
(Disposizioni in materia di polizia locale. Modificazione
alla legge regionale 19 maggio 2005, n. 11)
1. La lettera c) del comma 2 dell'articolo 4 della legge
regionale 19 maggio 2005, n. 11 (Nuova disciplina della polizia
locale e disposizioni in materia di politiche di sicurezza.
Abrogazione della legge regionale 31 luglio 1989, n. 47), è
sostituita dalla seguente:
"c) svolgere funzioni di polizia giudiziaria, ai sensi
dell'articolo 55 del codice di procedura penale, rivestendo a tal
fine la qualità di agente o di ufficiale di polizia giudiziaria,
secondo quanto previsto dalla normativa statale vigente;".
CAPO II
AGRICOLTURA E RISORSE NATURALI
Articolo 8
(Disposizioni in materia di allevamento zootecnico e relativi
prodotti. Modificazioni alla legge regionale 4 settembre 2001, n.
21)
1. All'alinea del comma 2 dell'articolo 1 della legge
regionale 4 settembre 2001, n. 21 (Disposizioni in materia di
allevamento zootecnico e relativi prodotti), dopo le parole:
"concede incentivi" sono inserite le seguenti: "ed interviene
direttamente, sostenendo le relative spese,".
2. La lettera d) del comma 1 dell'articolo 2 della l.r.
21/2001 è sostituita dalla seguente:
"d) le ricerche svolte da università, istituti di ricerca ed
altri enti operanti nel settore dell'allevamento e la divulgazione
generalizzata degli esiti di queste;".
Articolo 9
(Disposizioni in materia di attuazione degli interventi
sanitari a favore del bestiame di interesse zootecnico.
Modificazioni alla legge regionale 22 aprile 2002, n. 3)
1. All'alinea del comma 1 dell'articolo 2 della legge
regionale 22 aprile 2002, n. 3 (Incentivi regionali per
l'attuazione degli interventi sanitari a favore del bestiame di
interesse zootecnico), dopo le parole: "fino ad un massimo del 100
per cento della spesa ritenuta ammissibile" sono inserite le
seguenti: "e intervenire direttamente, sostenendo le relative
spese,".
2. L'alinea del comma 4 dell'articolo 2 della l.r. 3/2002 è
sostituito dal seguente:
"4. Relativamente agli interventi di cui al comma 1, lettere
a), c), e d), i programmi di cui al comma 3 sono valutati e
proposti alla Giunta regionale da un comitato tecnico, istituito
presso la struttura regionale competente in materia di sviluppo
zootecnico, composto da:"
Articolo 10
(Disposizioni in materia di circolazione dei veicoli a motore
sul territorio della regione. Modificazione alla legge regionale 22
aprile 1985, n. 17)
1. Dopo il comma 5 dell'articolo 2 delle legge regionale 22
aprile 1985, n. 17 (Regolamento di polizia per la circolazione dei
veicoli a motore sul territorio della Regione), è inserito il
seguente:
"5bis. Le disposizioni di cui al comma 5 si applicano,
altresì, nel caso in cui il transito si renda necessario per il
recupero di esemplari della specie cervo abbattuti nel corso della
stagione venatoria.".
Articolo 11
(Disposizioni in materia di indennizzi per incidenti stradali
provocati dalla fauna selvatica. Modificazione alla legge regionale
8 gennaio 2001, n. 1)
1. Al comma 2 dell'articolo 25 della legge regionale 8
gennaio 2001, n. 1 (Legge finanziaria per gli anni 2001/2003), le
parole: "dalla Giunta regionale" sono sostituite dalle
seguenti:
"con provvedimento del dirigente della struttura regionale
competente in materia di fauna selvatica".
Articolo 12
(Disposizioni in materia di Fondazione Gran Paradiso-Grand
Paradis. Modificazione alla legge regionale 10 agosto 2004, n.
14)
1. Dopo la lettera b) del comma 1 dell'articolo 8 della legge
regionale 10 agosto 2004, n. 14 (Nuova disciplina della Fondazione
Gran Paradiso-Grand Paradis. Abrogazione delle leggi regionali 14
aprile 1998, n. 14, e 16 novembre 1999, n. 34), è inserita la
seguente:
"bbis) dal dirigente della struttura regionale competente in
materia di ambiente, o suo delegato;".
CAPO III
INDUSTRIA E ARTIGIANATO
Articolo 13
(Disposizioni in materia di incentivazione alle produzioni
artigianali tipiche e tradizionali. Modificazioni alla legge
regionale 5 settembre 1991, n. 44)
1. Al comma 3 dell'articolo 4 della legge regionale 5
settembre 1991, n. 44 (Incentivazione di produzioni artigianali
tipiche e tradizionali), le parole: "dal Consiglio regionale" sono
sostituite dalle seguenti: "dalla Giunta regionale".
2. Il comma 1 dell'articolo 5 della l.r. 44/1991 è sostituito
dal seguente:
"1. Il controllo sull'esecuzione delle convenzioni e sui
risultati raggiunti è effettuato da un Comitato tecnico, nominato
dalla Giunta regionale e composto da:
a) il dirigente della struttura regionale competente in
materia di artigianato di tradizione, con funzioni di
presidente;
b) un funzionario della struttura regionale competente in
materia di artigianato di tradizione, designato dal
dirigente;
c) un esperto del settore dell'artigianato, designato dalla
Commissione regionale per l'artigianato di cui all'articolo 13
della legge regionale 30 novembre 2001, n. 34 (Nuova disciplina
dell'artigianato. Abrogazione di leggi regionali in materia di
artigianato);
d) un esperto del settore dell'artigianato tipico, designato
dall'Institut valdôtain pour l'artisanat typique;
e) un esperto del settore della cooperazione, designato dalla
Commissione regionale per la cooperazione di cui all'articolo 10
della legge regionale 5 maggio 1998, n. 27 (Testo unico in materia
di cooperazione).".
3. Il comma 4 dell'articolo 5 della l.r. 44/1991 è sostituito
dal seguente:
"4. Alle funzioni di segretario del Comitato provvede un
dipendente della struttura regionale competente in materia di
artigianato di tradizione, scelto dal dirigente.".
Articolo 14
(Disposizioni in materia di interventi regionali a sostegno
della ricerca e dello sviluppo. Modificazioni alla legge regionale
7 dicembre 1993, n. 84)
1. Il comma 4 dell'articolo 8 della legge regionale 7
dicembre 1993, n. 84 (Interventi regionali in favore della ricerca
e dello sviluppo), come da ultimo modificato dall'articolo 59 della
legge regionale 15 dicembre 2003, n. 21, è sostituito dal
seguente:
"4. Nei limiti degli specifici stanziamenti del bilancio
regionale, i contributi non possono superare, fatta eccezione, fino
al 31 dicembre 2005, per le imprese che si insedieranno nell'area
industriale Cogne di Aosta:
a) per le grandi imprese, l'importo di 600.000 euro;
b) per le piccole e medie imprese, l'importo di 180.000
euro.".
2. Dopo il comma 4 dell'articolo 8 della l.r. 84/1993, come
sostituito dal comma 1, è inserito il seguente:
"4bis. I contributi possono essere erogati per stato di
avanzamento del progetto di ricerca. Al fine di assicurare il
rispetto dei limiti di bilancio, alle grandi imprese è concesso un
contributo annuo non superiore a 516.456 euro e alle piccole e
medie imprese un contributo annuo non superiore a 155.937 euro.
Alla fine di ogni anno, valutate le disponibilità residue del
bilancio regionale sui corrispondenti stanziamenti, gli importi
disponibili sono impiegati per concedere alle imprese la quota
residua di contributo. Nel caso in cui i predetti importi non siano
sufficienti a soddisfare tutte le richieste, le risorse sono
ripartite tra i progetti, in proporzione al contributo teoricamente
concedibile.".
3. La lettera a) del comma 1 dell'articolo 12 della l.r.
84/1993, come sostituito dall'articolo 9 della legge regionale 2
settembre 1997, n. 33, è sostituita dalla seguente:
"a) il dirigente di primo livello della struttura regionale
competente in materia di industria, o suo delegato, con funzioni di
presidente;".
Articolo 15
(Disposizioni in materia di panificazione. Modificazioni alle
leggi regionali 17 aprile 1998, n. 15, e 4 settembre 2001, n.
20)
1. Al comma 1 dell'articolo 2 della legge regionale 17 aprile
1998, n. 15 (Attuazione della legge 31 luglio 1956, n. 1002 (Nuove
norme sulla panificazione) e modificazioni alla legge regionale 7
marzo 1995, n. 7 (Attività per la produzione di pane da parte delle
imprese artigiane)), sono apportate le seguenti
modificazioni:
a) la lettera a) è sostituita dalla seguente:
"a) il Presidente della Camera valdostana delle imprese e
delle professioni-Chambre valdôtaine des entreprises et des
activités libérales, di seguito denominata Chambre, o suo
sostituto, con funzioni di presidente;";
b) la lettera b) è sostituita dalla seguente:
"b) un dirigente della Chambre, o suo sostituto;";
c) la lettera c) è sostituita dalla seguente:
"c) un funzionario della Chambre, o suo sostituto, che svolge
anche le funzioni di segretario;".
2. Il comma 2 dell'articolo 2 della l.r. 15/1998 è sostituito
dal seguente:
"2. La commissione è nominata con decreto del Presidente
della Chambre.".
3. Al comma 3 dell'articolo 2 della l.r. 15/1998, le parole:
"funzionari regionali" sono sostituite dalle seguenti: "funzionari
della Chambre".
4. Al comma 4 dell'articolo 8 della l.r. 15/1998, le parole:
"o diminuzioni" sono soppresse.
5. Il comma 2 dell'articolo 13 della l.r. 15/1998 è
abrogato.
6. Al capo IV della legge regionale 4 settembre 2001, n. 20
(Disposizioni in materia di installazione di impianti, di
autoriparazione e di panificazione. Abrogazione delle leggi
regionali 20 agosto 1993, n. 64, 30 agosto 1995, n. 38, 7 marzo
1995, n. 7 e dell'articolo 12 della legge regionale 17 aprile 1998,
n. 15), l'espressione: "struttura regionale competente in materia
di servizi camerali", ovunque ricorra, è sostituita dalla seguente:
"Camera valdostana delle imprese e delle professioni-Chambre
valdôtaine des entreprises et des activités libérales".
7. Le disposizioni di cui al presente articolo trovano
applicazione a far data dal 1° gennaio 2006.
Articolo 16
(Disposizioni in materia di agevolazioni creditizie
all'artigianato. Modificazione alla legge regionale 11 maggio 1998,
n. 30)
1. Il comma 1 dell'articolo 1 della legge regionale 11 maggio
1998, n. 30 (Agevolazioni creditizie all'artigianato), come
modificato dall'articolo 17, comma 1, della legge regionale 20
gennaio 2005, n. 1, è sostituito dal seguente:
"1. La Regione agevola l'accesso al credito delle imprese
artigiane attraverso il concorso nel pagamento degli interessi
sugli interventi finanziari attivati dalla Cassa per il credito
alle imprese artigiane S.p.A., di seguito denominata Artigiancassa
S.p.A., sotto forma di prestiti agli istituti di credito destinati
al finanziamento di investimenti, alla trasformazione dei debiti a
breve termine in debiti a medio termine, al finanziamento di
contratti di subfornitura e all'acquisizione di scorte, nonché sui
finanziamenti e sui leasing attivati dagli istituti di credito e
dalle società di leasing, rispettivamente ai sensi delle leggi 25
luglio 1952, n. 949 (Provvedimenti per lo sviluppo dell'economia e
l'incremento dell'occupazione), e 21 maggio 1981, n. 240
(Provvidenze a favore dei consorzi e delle società consortili tra
piccole e medie imprese nonché delle società consortili miste), e
successive modificazioni, sulla base dei criteri e con le modalità
stabiliti dalla Giunta regionale con propria
deliberazione.".
Articolo 17
(Disposizioni in materia di interventi a sostegno della
qualità, dell'ambiente, della sicurezza e della responsabilità
sociale nelle piccole e medie imprese. Modificazioni alla legge
regionale 12 novembre 2001, n. 31)
1. Al comma 1 dell'articolo 10 della legge regionale 12
novembre 2001, n. 31 (Interventi regionali a sostegno delle piccole
e medie imprese per iniziative in favore della qualità,
dell'ambiente, della sicurezza e della responsabilità sociale.
Modificazioni alla legge regionale 7 dicembre 1993, n. 84
(Interventi regionali in favore della ricerca, dello sviluppo e
della qualità), da ultimo modificata dalla legge regionale 18
aprile 2000, n. 11), sono apportate le seguenti
modificazioni:
a) alla lettera a), le parole: "euro 5.200" sono sostituite
dalle seguenti: "euro 6.000";
b) alla lettera b), le parole: "euro 26.000" sono sostituite
dalle seguenti: "euro 30.000";
c) alla lettera c), le parole: "euro 5.200" sono sostituite
dalle seguenti: "euro 6.000";
d) alla lettera d), le parole: "euro 2.600" sono sostituite
dalle seguenti: "euro 3.000";
e) alla lettera e), le parole: "euro 5.200" sono sostituite
dalle seguenti: "euro 6.000".
2. Al comma 1 dell'articolo 13 della l.r. 31/2001, sono
apportate le seguenti modificazioni:
a) alla lettera a), le parole: "euro 5.200" sono sostituite
dalle seguenti: "euro 6.000";
b) alla lettera b), le parole: "euro 26.000" sono sostituite
dalle seguenti: "euro 30.000";
c) alla lettera c), le parole: "euro 5.200" sono sostituite
dalle seguenti: "euro 6.000";
d) alla lettera d), le parole: "euro 2.600" sono sostituite
dalle seguenti: "euro 3.000";
e) alla lettera e), le parole: "euro 5.200" sono sostituite
dalle seguenti: "euro 6.000".
3. Al comma 1 dell'articolo 16 della l.r. 31/2001, sono
apportate le seguenti modificazioni:
a) alla lettera a), le parole: "euro 5.200" sono sostituite
dalle seguenti: "euro 6.000";
b) alla lettera b), le parole: "euro 26.000" sono sostituite
dalle seguenti: "euro 30.000";
c) alla lettera c), le parole: "euro 5.200" sono sostituite
dalle seguenti: "euro 6.000";
d) alla lettera d), le parole: "euro 2.600" sono sostituite
dalle seguenti: "euro 3.000".
4. Al comma 1 dell'articolo 17ter della l.r. 31/2001, come
introdotto dall'articolo 10 della legge regionale 15 novembre 2004,
n. 28, sono apportate le seguenti modificazioni:
a) alla lettera a), le parole: "euro 5.200" sono sostituite
dalle seguenti: "euro 6.000";
b) alla lettera b), le parole: "euro 26.000" sono sostituite
dalle seguenti: "euro 30.000";
c) alla lettera c), le parole: "euro 5.200" sono sostituite
dalle seguenti: "euro 6.000";
d) alla lettera d), le parole: "euro 2.600" sono sostituite
dalle seguenti: "euro 3.000".
Articolo 18
(Disposizioni in materia di interventi regionali per lo
sviluppo delle imprese industriali e artigiane. Modificazioni alla
legge regionale 31 marzo 2003, n. 6)
1. Al comma 1 dell'articolo 18 della legge regionale 31 marzo
2003, n. 6 (Interventi regionali per lo sviluppo delle imprese
industriali e artigiane), le parole: "euro 5.000.000" sono
sostituite dalle seguenti: "euro 10.000.000".
2. Al comma 1 dell'articolo 19 della l.r. 6/2003, le parole:
"euro 5.000.000" sono sostituite dalle seguenti: "euro
10.000.000".
CAPO IV
FINANZE, PATRIMONIO E PARTECIPAZIONI REGIONALI
Articolo 19
(Disposizioni in materia di nomine in enti partecipati dalla
Regione. Abrogazione della legge regionale 24 agosto 1992, n.
49)
1. La legge regionale 24 agosto 1992, n. 49 (Individuazione
dei requisiti dei rappresentanti della Regione nella Società
italiana per il traforo del Monte Bianco e nella Società autostrade
valdostane S.p.A.), è abrogata.
Articolo 20
(Disposizioni in materia di patrimonio della Regione.
Modificazioni alla legge regionale 10 aprile 1997, n. 12)
1. Il comma 3 dell'articolo 6 della legge regionale 10 aprile
1997, n. 12 (Regime dei beni della Regione autonoma Valle d'Aosta),
è sostituito dal seguente:
"3. La concessione è deliberata dalla Giunta regionale. In
caso di concessione temporanea di durata inferiore a novanta
giorni, la concessione è assentita dal dirigente della struttura
assegnataria del bene. L'atto di concessione deve indicare:
a) l'uso per il quale la concessione è disposta;
b) la durata del rapporto;
c) l'onere di concessione;
d) le condizioni per la buona conservazione del bene e per
l'esercizio delle attività per cui l'uso è assentito;
e) l'ammontare della cauzione;
f) il divieto di subconcessione ovvero la facoltà di
subconcessione, previa autorizzazione della Regione;
g) le altre particolari condizioni derivanti dalla
peculiarità del bene.".
2. Al comma 4 dell'articolo 6 della l.r. 12/1997, sono
aggiunte, in fine, le seguenti parole: "Per le concessioni
temporanee di durata inferiore a novanta giorni, il canone può non
essere richiesto.".
Articolo 21
(Disposizioni in materia di contributi delle imprese di
assicurazione. Modificazione alla legge regionale 19 marzo 1999, n.
7)
1. L'articolo 58 della legge regionale 19 marzo 1999, n. 7
(Ordinamento dei servizi antincendi della Regione Valle d'Aosta.
Modificazioni alla legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale)), è
abrogato.
CAPO V
ISTRUZIONE
Articolo 22
(Disposizioni in materia di interventi a sostegno del diritto
allo studio. Modificazioni alla legge regionale 20 agosto 1993, n.
68)
1. La lettera c) del comma 1 dell'articolo 6 della legge
regionale 20 agosto 1993, n. 68 (Interventi regionali in materia di
diritto allo studio), è sostituita dalla seguente:
"c) iscritti e frequentanti regolarmente scuole secondarie di
secondo grado statali, pareggiate o legalmente riconosciute di tipo
esistente nella Regione ubicate al di fuori del territorio
regionale, a condizione che non siano stati ammessi in scuole del
medesimo tipo esistenti nella Regione in quanto in eccedenza
rispetto al numero programmato di iscrizioni;".
2. La lettera d) del comma 1 dell'articolo 8 della l.r.
68/1993 è sostituita dalla seguente:
"d) che non siano beneficiari di analoghi contributi erogati
dall'Amministrazione regionale o da altri enti;".
CAPO VI
SANITÀ E POLITICHE SOCIALI
Articolo 23
(Disposizioni in materia di aziende del settore lattiero
caseario. Modificazione alla legge regionale 11 maggio 1998, n.
28)
1. Al comma 2 dell'articolo 8 della legge regionale 11 maggio
1998, n. 28 (Disposizioni inerenti al settore lattiero caseario e
alla zootecnia autoctona), le parole: "31 dicembre dell'anno 2004"
sono sostituite dalle seguenti: "31 dicembre 2007".
Articolo 24
(Disposizioni in materia di portatori di grave handicap
sensoriale. Modificazione alla legge regionale 27 maggio 1998, n.
44)
1. Dopo l'articolo 19 della legge regionale 27 maggio 1998,
n. 44 (Iniziative a favore della famiglia), è inserito il
seguente:
"Articolo 19bis
(Contributi a favore di soggetti portatori di grave handicap
sensoriale)
1. La Regione eroga contributi in favore di soggetti
portatori di grave handicap sensoriale certificato che, per
attendere al loro percorso scolastico e formativo, accedono a
servizi scolastici, educativi e formativi, specifici per la
tipologia di handicap posseduto, anche al di fuori del territorio
regionale.
2. L'importo dei contributi è pari al 90 per cento delle
spese sostenute per l'iscrizione e la frequenza delle attività di
cui al comma 1, ivi comprese le spese di soggiorno in istituti
dedicati, e non può comunque eccedere l'importo di 10.000 euro
annui, oneri fiscali inclusi.
3. La Giunta regionale disciplina le modalità e i criteri per
l'erogazione dei contributi e può rideterminarne l'ammontare
massimo, compatibilmente con le disponibilità di bilancio.
4. I contributi di cui al presente articolo sono cumulabili
con borse di studio e altri benefici economici di sostegno
all'istruzione.".
Articolo 25
(Disposizioni in materia di destinazione dell'immobile
denominato "Ex maternità", in Comune di Aosta. Modificazioni alla
legge regionale 4 settembre 2001, n. 18)
1. Nel paragrafo "Le risorse strutturali" della parte "Le
risorse" del piano socio-sanitario della Valle d'Aosta 2002-2004,
approvato con legge regionale 4 settembre 2001, n. 18, sono
soppressi i seguenti periodi:
a) "I servizi che saranno localizzati in tale struttura
sono:
1. Centro di salute mentale;
2. Centro diurno per pazienti psichiatrici (day
center);
3. Hospice;
4. Scuola per infermieri professionali;
5. Attività psicomotorie, logopedia;
6. Consultorio;
7. Aule di aggiornamento;
8. Area volontariato.";
b) "Tale opera verrà realizzata a stralcio dell'intero
progetto di riassetto generale del presidio "Ex
Maternità".";
c) ", grazie al trasferimento del Centro Diurno per Disabili
Psichici presso la struttura denominata Ex Maternità, laddove verrà
trasferito anche il Centro di Quart.".
CAPO VII
TERRITORIO, AMBIENTE E OPERE PUBBLICHE
Articolo 26
(Disposizioni in materia urbanistica e di pianificazione
territoriale. Modificazioni alla legge regionale 6 aprile 1998, n.
11)
1. Alla lettera e) del comma 2 dell'articolo 22 della legge
regionale 6 aprile 1998, n. 11 (Normativa urbanistica e di
pianificazione territoriale della Valle d'Aosta), è aggiunto, in
fine, il seguente periodo: "In particolare, la Giunta regionale
definisce gli standard costruttivi e i parametri per il
dimensionamento dei fabbricati rurali e degli annessi, nonché dei
fabbricati a destinazione agrituristica, in relazione alle esigenze
aziendali, alle dimensioni dell'azienda e al suo indirizzo
produttivo prevalente e riparto colturale. La valutazione dei
progetti, relativamente al rispetto degli standard così definiti, è
effettuata, laddove prevista dai PRG, dalla struttura regionale
competente in materia di agricoltura.".
2. L'articolo 68 della l.r. 11/1998 è sostituito dal
seguente:
"Articolo 68
(Concessione gratuita)
1. Il contributo per il rilascio della concessione edilizia
non è dovuto:
a) per gli edifici rustici da realizzare in funzione della
conduzione di un fondo; gli edifici rustici sono funzionali alla
conduzione del fondo in quanto necessari allo sviluppo e alla
razionalizzazione dell'attività dell'azienda agricola, tenuto conto
dell'estensione del fondo e del tipo di coltura in esso praticata;
i terreni costituenti la superficie agraria utilizzata dall'azienda
devono essere di proprietà del richiedente la concessione oppure
questi deve poterne disporre in forza di altro diritto reale o
personale di godimento;
b) per le residenze da realizzare in funzione delle esigenze
di conduzione della struttura rurale asservita. Gli edifici con
destinazione d'uso residenziale sono considerati funzionali alle
esigenze dell'imprenditore agricolo, nel limite dei metri quadrati
massimi stabiliti dalla Giunta regionale ai sensi del comma 5.
Qualora le previsioni progettuali eventualmente assentite dai PRG
superino il limite anzidetto, il contributo è dovuto per la parte
eccedente;
c) per le parti residenziali al servizio di alpeggi e mayen e
per i dormitori del personale asserviti alle strutture di
fondovalle. Tali edifici con destinazione d'uso residenziale sono
funzionali alle esigenze di conduzione della struttura rurale
annessa, nei limiti dei metri quadrati massimi stabiliti dalla
Giunta regionale ai sensi del comma 5. Qualora le previsioni
progettuali eventualmente assentite dai PRG superino il limite
anzidetto, il contributo è dovuto per la parte eccedente;
d) per gli edifici funzionali all'esercizio delle attività
agrituristiche;
e) per gli impianti, le attrezzature, le opere pubbliche o di
interesse generale realizzate dagli enti istituzionalmente
competenti, nonché per le opere di urbanizzazione, ancorché
eseguite da privati;
f) per le opere da realizzare in attuazione di norme o di
provvedimenti emanati a seguito di pubbliche calamità.
2. La funzionalità dei rustici in rapporto alla conduzione
del fondo è accertata dalla struttura regionale competente in
materia di agricoltura.
3. Il trasferimento della proprietà o dell'uso degli edifici
di cui al comma 1 a soggetti privi dei requisiti aziendali
richiesti ovvero effettuato indipendentemente dalla vendita del
fondo nei dieci anni successivi alla data di ultimazione dei lavori
costituisce mutamento della destinazione d'uso.
4. L'entità aziendale utile ai fini della gratuità della
concessione edilizia, deve essere mantenuta per un periodo di dieci
anni, decorrente dalla data di ultimazione dei lavori. Nel caso in
cui tale obbligo sia violato, il contributo per il rilascio della
concessione edilizia è dovuto nella misura massima determinata con
riferimento al momento dell'avvenuta variazione. Non si procede al
recupero del contributo nel caso in cui la variazione consegua a
forza maggiore o sia occasionale e temporanea e l'interessato
provveda a riportare la dimensione aziendale ad un livello
equivalente a quello minimo richiesto ai fini della
gratuità.
5. La Giunta regionale stabilisce, con propria deliberazione,
i criteri e le modalità di applicazione del presente
articolo.".
3. Al comma 7 dell'articolo 69 della l.r. 11/1998, le parole
"lett. a) e b)" sono sostituite dalle seguenti: "lettere a), b), c)
e d)".
4. In deroga a quanto previsto all'articolo 91, comma 1,
della l.r. 11/1998, come modificato dall'articolo 35 della legge
regionale 2 luglio 2004, n. 11, i vincoli ivi contemplati, imposti
non anteriormente alla data del 1° gennaio 1996, conservano
efficacia sino al termine di adeguamento dei PRG di cui
all'articolo 13, comma 2, della l.r. 11/1998.
Articolo 27
(Disposizioni in materia di valutazione di impatto
ambientale. Modificazione alla legge regionale 18 giugno 1999, n.
14)
1. Il comma 2 dell'articolo 17 della legge regionale 18
giugno 1999, n. 14 (Nuova disciplina della procedura di valutazione
di impatto ambientale. Abrogazione della legge regionale 4 marzo
1991, n. 6 (Disciplina della procedura di valutazione dell'impatto
ambientale)), è sostituito dal seguente:
"2. Scaduto il termine, iniziale o prorogato, senza che i
lavori per la realizzazione del progetto siano stati avviati, la
decisione sulla VIA cessa di avere efficacia.".
Articolo 28
(Disposizioni in materia di agevolazioni prima casa.
Modificazioni alla legge regionale 8 ottobre 1973, n. 33)
1. Il comma terzo dell'articolo 2 della legge regionale 8
ottobre 1973, n. 33 (Costituzione di fondi di rotazione regionali
per la promozione di iniziative economiche nel territorio della
Valle d'Aosta), come da ultimo sostituito dall'articolo 2 della
legge regionale 11 giugno 1986, n. 26, è sostituito dal
seguente:
"3. Sono ammessi a mutuo i soli interventi di restauro e
ristrutturazione edilizia, come definiti dall'articolo 31, comma
primo, lettere c) e d), della legge 5 agosto 1978, n. 457 (Norme
per l'edilizia residenziale).".
2. Il comma settimo dell'articolo 2 della l.r. 33/1973 è
sostituito dal seguente:
"7. Nei casi previsti dal quarto comma, lettera b), si
applicano le disposizioni di cui agli articoli 4, commi 1 e 2bis, 9
e 10 del regolamento regionale 27 maggio 2002, n. 1 (Norme per la
concessione di mutui ad interesse agevolato a favore di persone
fisiche nel settore dell'edilizia residenziale. Abrogazione del
regolamento regionale 25 agosto 1997, n. 3), come modificato dal
regolamento regionale 17 agosto 2004, n. 1, relativamente ai limiti
di finanziamento, ai requisiti soggettivi del richiedente, con
esclusione di quello riferito alla residenza, e ai limiti di
reddito.".
3. Dopo il comma settimo dell'articolo 2 della l.r. 33/1973,
come sostituito dal comma 2, è aggiunto il seguente:
"7bis. Nei casi previsti dal quarto comma, non sono
finanziabili le domande relative a compravendite fra parenti e
affini di primo grado, fra coniugi non legalmente separati, o
stipulate da più di tre anni dalla data di presentazione della
domanda di mutuo.".
4. Dopo il comma 7bis dell'articolo 2 della l.r. 33/1973,
come introdotto dal comma 3, è aggiunto il seguente:
"7ter. Possono essere ammessi alle provvidenze di cui al
presente articolo i soli interventi di recupero finalizzati a
ricavare le destinazioni d'uso degli immobili di cui all'articolo
73, comma 2, lettere d) e dbis), della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), come modificato dall'articolo 45, comma 1,
della legge regionale 15 dicembre 2003, n. 21.".
5. La lettera c) del comma primo dell'articolo 4 della l.r.
33/1973, come da ultimo sostituito dall'articolo 4 della l.r.
26/1986, è sostituita dalla seguente:
"c) i proprietari da almeno dieci anni, all'atto della
presentazione della domanda, di immobili compresi nelle zone di cui
all'articolo 2; nel caso in cui l'immobile sia stato acquisito per
atto a causa di morte, l'acquisizione a tale titolo non interrompe
il decorso del termine decennale utile ai fini della concessione
del mutuo;";
6. Il comma quinto dell'articolo 5 della l.r. 33/1973 è
sostituito dal seguente:
"5. Per gli interventi di ristrutturazione di singoli
fabbricati, gli importi dei mutui e i relativi tassi di interesse,
fatto salvo quanto previsto al secondo comma, numero 2), sono
stabiliti in misura pari, rispettivamente, a venti punti in meno e
a due punti in più delle percentuali e dei tassi applicabili nei
casi di cui al quarto comma.".
7. Il comma sesto dell'articolo 5 della l.r. 33/1973 è
abrogato.
8. Il comma settimo dell'articolo 5 della l.r. 33/1973 è
sostituito dal seguente:
"7. Per gli interventi di recupero, l'importo massimo della
spesa ammissibile non può superare il costo del recupero
dell'immobile risultante dall'applicazione dei valori unitari
convenzionali determinati annualmente con deliberazione della
Giunta regionale, né eccedere il computo metrico-estimativo redatto
da un tecnico professionista ed allegato alla domanda di mutuo, che
può comprendere anche le spese di progetto, direzione,
contabilizzazione dei lavori e pianificazione della sicurezza, fino
ad un massimo del dieci per cento dell'ammontare complessivo dei
lavori, valutato in sede preventiva.".
9. L'articolo 22 della l.r. 33/1973, come da ultimo
modificato dall'articolo 37, comma 2, della legge regionale 11
dicembre 2001, n. 38, è sostituito dal seguente:
"Articolo 22
1. Gli immobili e le opere che hanno beneficiato delle
provvidenze della presente legge devono essere ultimati entro
trentasei mesi dalla data del contratto di mutuo e non possono
mutare la destinazione per la quale la provvidenza è concessa per
un periodo pari a quello della durata originariamente fissata per
il mutuo, decorrente dalla data di inizio dell'ammortamento; gli
immobili che hanno beneficiato delle provvidenze di cui al capo I
devono essere ultimati e risultare agibili, ai sensi della
normativa vigente, entro quarantotto mesi dalla data di
stipulazione del contratto preliminare di mutuo e il contratto
definitivo di mutuo deve essere stipulato nei sei mesi successivi
al ricevimento della comunicazione riguardante la constatazione
dell'avvenuta esecuzione ed agibilità delle opere finanziate. Detti
immobili, inoltre, non possono mutare la destinazione per la quale
la provvidenza è concessa, né essere alienati per atto tra vivi per
un periodo di dieci anni a decorrere dalla data di inizio
dell'ammortamento. L'alienazione o il mutamento della destinazione
d'uso nel periodo di preammortamento comportano l'obbligo di
estinguere anticipatamente il mutuo. Il contratto preliminare di
mutuo deve essere stipulato entro dodici mesi dalla data di
trasmissione della relativa domanda all'ente mutuante.
2. I mutuatari si impegnano a rispettare i vincoli di
inalienabilità e destinazione di cui al comma 1 all'atto della
stipulazione del contratto definitivo di mutuo; i vincoli sono
trascritti, a cura e spese dei mutuatari, presso l'ufficio dei
registri immobiliari competente per territorio.
3. Nel caso di violazione dei vincoli trascritti ai sensi del
comma 2, il mutuatario deve rimborsare il mutuo e versare, a titolo
di penale, una somma pari al quaranta per cento del debito residuo,
calcolato al momento della violazione. Ove la violazione sia
successiva all'estinzione anticipata del mutuo, la penale è
calcolata sul debito residuo esistente al momento del versamento
delle somme di cui all'articolo 15, quarto comma, utile
all'estinzione stessa.
4. In casi eccezionali, individuati con deliberazione della
Giunta regionale, la Giunta regionale medesima può autorizzare,
subordinatamente al rimborso totale delle somme mutuate,
l'alienazione o il mutamento della destinazione d'uso
anticipati.
5. I beneficiari delle provvidenze concesse ai sensi del capo
I, decorso il periodo di durata dei vincoli trascritti ai sensi del
comma 2, possono alienare gli immobili finanziati, previa
estinzione anticipata del mutuo, da effettuarsi con le modalità
previste dall'articolo 15, quarto comma.
6. Nel caso in cui il recupero degli immobili non sia
ultimato e le unità non risultino agibili ai sensi della normativa
vigente entro quarantotto mesi dalla data di stipulazione del
contratto preliminare di mutuo, la Giunta regionale dispone, con
propria deliberazione, la revoca delle somme ancora da
erogare.".
10. Le disposizioni di cui al presente articolo si applicano
alle domande di finanziamento presentate, ai sensi del capo I della
l.r. 33/1973, dopo il 30 giugno 2005. Le disposizioni di cui
all'articolo 22 della l.r. 33/1973, come sostituito dal comma 9, si
applicano anche ai finanziamenti concessi e non ancora estinti alla
data di entrata in vigore della presente legge.
11. Qualora, alla data di entrata in vigore della presente
legge, la durata del preammortamento sia superiore a quarantotto
mesi, la stipulazione del contratto definitivo di mutuo deve essere
effettuata entro sei mesi dalla data di entrata in vigore della
presente legge, pena la revoca delle somme erogate.
Articolo 29
(Disposizioni in materia di finanziamenti alle cooperative
edilizie. Modificazioni alla legge regionale 28 novembre 1986, n.
56)
1. Il comma 2 dell'articolo 3 della legge regionale 28
novembre 1986, n. 56 (Norme per la concessione di finanziamenti
agevolati a favore delle cooperative edilizie), è sostituito dal
seguente:
"2. L'accesso ai fondi di cui al comma 1 è riservato alle
cooperative i cui soci, assegnatari degli alloggi oggetto del
finanziamento, sono in possesso, al momento della presentazione
della domanda, dei requisiti soggettivi e di reddito di cui agli
articoli 9 e 10 del regolamento regionale 27 maggio 2002, n. 1
(Norme per la concessione di mutui ad interesse agevolato a favore
di persone fisiche nel settore dell'edilizia residenziale.
Abrogazione del regolamento regionale 25 agosto 1997, n. 3), come
modificati dagli articoli 5 e 6 del regolamento regionale 17 agosto
2004, n. 1. Tali requisiti devono essere posseduti anche dai soci
di riserva il cui numero deve essere pari ad almeno il 20 per cento
degli alloggi costruiti o recuperati, arrotondato all'unità
superiore. Nel caso in cui, prima della stipulazione dell'atto di
assegnazione, subentrino nuovi soci a quelli inizialmente indicati,
il possesso dei requisiti soggettivi deve essere accertato con
riferimento al momento di accettazione del subentro da parte della
cooperativa.".
2. Il primo periodo del comma 5 dell'articolo 3 della l.r.
56/1986, come introdotto dall'articolo 2 della legge regionale 17
agosto 1987, n. 79, è sostituito dal seguente: "Le cooperative
edilizie devono realizzare interventi che prevedono la costruzione
o il recupero di un numero di alloggi ricompreso tra sei e
diciotto, anche collocati in più fabbricati, purché insistenti
sulla medesima area.".
3. Al comma 1 dell'articolo 5 della l.r. 56/1986, le parole:
"anni quindici" sono sostituite dalle seguenti: "anni
venti".
4. Gli articoli 6 e 7 della l.r. 56/1986 sono
abrogati.
5. L'articolo 8 della l.r. 56/1986 è sostituito dal
seguente:
"Articolo 8
(Presentazione della domanda)
1. Le domande, corredate della documentazione di cui
all'articolo 9, devono essere presentate alla struttura regionale
competente in materia di edilizia residenziale, nello stesso
termine stabilito annualmente con deliberazione della Giunta
regionale per la presentazione delle domande finalizzate
all'ottenimento dei finanziamenti di cui alla l.r. 76/1984.
2. La priorità del finanziamento è stabilita in base al
seguente punteggio:
a) punti 0,5, per ogni alloggio costruito;
b) punti 1, per ogni alloggio recuperato;
c) punti 1, per ogni socio di riserva eccedente rispetto al
numero richiesto ai sensi dell'articolo 3, comma 2, con un
punteggio massimo pari al numero di alloggi realizzati;
d) punti 6, nel caso di ripresentazione della domanda per
mancato finanziamento conseguente alla carenza di disponibilità
finanziaria nell'anno precedente. Tale punteggio è riconosciuto per
un massimo di due volte, a condizione che almeno l'80 per cento dei
soci della cooperativa siano gli stessi dell'anno
precedente.
3. A parità di punteggio, la priorità del finanziamento è
stabilita in base all'ordine di presentazione delle
domande.
4. Nei sessanta giorni successivi alla data di scadenza del
termine per la presentazione delle domande, il dirigente della
struttura regionale competente in materia di edilizia residenziale,
previo esame da parte della Commissione di cui all'articolo 15,
approva la graduatoria provvisoria.
5. Avverso l'approvazione della graduatoria provvisoria, è
dato ricorso in opposizione, entro trenta giorni dalla
comunicazione o dall'avvenuta conoscenza del relativo atto.
6. La graduatoria definitiva è approvata con provvedimento
del dirigente della struttura regionale competente in materia di
edilizia residenziale entro trenta giorni dalla scadenza del
termine di cui al comma 5.
7. La Giunta regionale individua l'ammontare delle risorse
annuali del fondo di rotazione di cui alla l.r. 76/1984, destinate
al finanziamento delle domande di mutuo presentate dalle
cooperative ai sensi dell'articolo 3.".
6. Il comma 1 dell'articolo 9 della l.r. 56/1986 è sostituito
dal seguente:
"1. Le domande devono essere corredate della seguente
documentazione:
a) relativamente alla società:
1) atto costitutivo: una copia semplice e una copia in forma
autentica;
2) statuto: una copia semplice e una copia in forma
autentica;
3) certificato di iscrizione al registro regionale degli enti
cooperativi, in duplice copia;
4) libro dei soci, in duplice copia;
b) relativamente ai soci:
1) dichiarazione sostitutiva di certificazione attestante il
luogo e la data di nascita, la residenza anagrafica e la situazione
storica di residenza, lo stato civile e la composizione del nucleo
familiare;
2) dichiarazione sostitutiva di atto di notorietà attestante
il reddito di ciascun componente il nucleo familiare;
3) dichiarazione sostitutiva di atto di notorietà attestante
il possesso dei requisiti soggettivi e di reddito di cui
all'articolo 3, comma 2.".
7. Dopo il comma 1 dell'articolo 9 della l.r. 56/1986, come
sostituito dal comma 6, è inserito il seguente:
"1bis. Le cooperative edilizie ammesse a finanziamento devono
produrre, nei sei mesi successivi alla comunicazione di ammissione,
la seguente documentazione:
a) atto di proprietà del terreno o dell'immobile o
convenzione con il Comune per la cessione dell'area: una copia
semplice e una copia in forma autentica;
b) concessione edilizia: una copia semplice e una copia in
forma autentica;
c) progetto completo degli elaborati tecnici vistato dal
Comune: una copia semplice e una copia in forma autentica;
d) computo metrico-estimativo: originale e una copia
semplice;
e) relazione tecnica: originale e una copia semplice;
f) estratti di mappa del catasto terreni: originale e una
copia semplice;
g) certificati storici ventennali del catasto terreni:
originale e una copia semplice.".
8. Il comma 3 dell'articolo 10 della l.r. 56/1986 è
sostituito dal seguente:
"3. Per ogni alloggio, è ammessa la costruzione di
un'autorimessa o posto auto coperto di superficie massima non
superiore a 18 mq.. La restante superficie non residenziale deve
essere contenuta nel limite massimo del 60 per cento della
superficie residenziale dell'intero complesso abitativo calcolata
ai sensi del comma 2. Le superfici di cui al presente comma sono
calcolate al netto delle murature.".
9. L'articolo 11 della l.r. 56/1986 è sostituito dal
seguente:
"Articolo 11
(Erogazione del mutuo)
"1. All'erogazione del mutuo si provvede con le seguenti
modalità:
a) 90 per cento per quote successive, sulla base dello stato
di avanzamento dei lavori, subordinatamente alla stipulazione del
contratto preliminare di mutuo e all'acquisizione delle garanzie
prescritte;
b) 10 per cento, subordinatamente alla stipulazione del
contratto definitivo di mutuo e alla presentazione delle copie di
eventuali progetti di variante e delle relative concessioni, del
certificato di agibilità e della documentazione attestante la
denuncia catastale al nuovo catasto edilizio urbano.".
10. Agli articoli 12, comma 1, 13, comma 1, e 14, commi 1 e
2, della l.r. 56/1986, come sostituiti dagli articoli 2, 3, comma
1, e 4, commi 1 e 2, della legge regionale 1° settembre 1997, n.
30, le parole: "dieci anni" sono sostituite dalle seguenti: "cinque
anni".
11. Le disposizioni di cui agli articoli 11, 12, comma 1, 13,
comma 1, e 14, commi 1 e 2, della l.r. 56/1986, come modificati dai
commi 9 e 10, si applicano anche alle domande di finanziamento
presentate prima della data di entrata in vigore della presente
legge.
Articolo 30
(Disposizioni in materia di Fondo regionale per l'abitazione.
Modificazione alla legge regionale 26 maggio 1998, n. 36)
1. L'articolo 2 della legge regionale 26 maggio 1998, n. 36
(Norme per la costituzione e il funzionamento del Fondo regionale
per l'abitazione), come modificato dall'articolo 20 della legge
regionale 16 luglio 2002, n. 14, è sostituito dal seguente:
"Articolo 2
(Fonti di finanziamento)
1. La dotazione finanziaria del Fondo di cui all'articolo 9 è
alimentata annualmente da:
a) una quota annua di partecipazione regionale, determinata
ai sensi dell'articolo 9;
b) una quota annua di partecipazione da parte degli enti
locali, finanziata nell'ambito dei trasferimenti finanziari con
vincolo settoriale di destinazione di cui al titolo V della legge
regionale 20 novembre 1995, n. 48 (Interventi regionali in materia
di finanza locale), nella misura del 50 per cento della quota di
cui alla lettera a); tale quota non è obbligatoriamente soggetta a
variazione qualora la Regione, in corso d'anno, decida di
incrementare la quota a proprio carico;
c) una quota pari al 5 per cento dei canoni riscossi
nell'anno precedente dagli enti proprietari di alloggi di edilizia
residenziale pubblica;
d) eventuali disponibilità finanziarie non utilizzate
nell'esercizio precedente.".
Articolo 31
(Disposizioni in materia di limiti di costo per gli
interventi di edilizia residenziale pubblica. Modificazione alla
legge regionale 30 aprile 1999, n. 8)
1. Il comma 1 dell'articolo 6 della legge regionale 30 aprile
1999, n. 8 (Ulteriori modificazioni alla legge regionale 4
settembre 1995, n. 39 (Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica), già modificata dalle
leggi regionali 20 ottobre 1995, n. 44, e 26 maggio 1998, n. 35), è
sostituito dal seguente:
"1. La Giunta regionale definisce, con propria deliberazione,
i criteri di determinazione ed i costi massimi ammissibili per la
realizzazione di interventi di edilizia residenziale pubblica,
nonché i criteri di deroga a detti massimi.".
CAPO VIII
TURISMO E TRASPORTI
Articolo 32
(Disposizioni in materia di disciplina della classificazione
delle aziende alberghiere. Modificazioni alla legge regionale 6
luglio 1984, n. 33)
1. Il comma 5 dell'articolo 2 della legge regionale 6 luglio
1984, n. 33 (Disciplina della classificazione delle aziende
alberghiere), è abrogato.
2. Dopo l'articolo 7 della l.r. 33/1984, è inserito il
seguente:
"Articolo 7bis
(Disposizioni particolari in materia di villaggi albergo e di
residenze turistico-alberghiere)
1. Nel caso di realizzazione di villaggi albergo e di
residenze turistico-alberghiere, la proprietà delle strutture non
può essere frazionata per tutto il periodo di permanenza del
vincolo urbanistico di destinazione alberghiera dell'area
interessata.
2. Il vincolo di non frazionabilità di cui al comma 1 è
iscritto presso l'ufficio dei registri immobiliari competente per
territorio, a cura e spese dell'interessato, entro la data di
ultimazione dei lavori.".
Articolo 33
(Disposizioni in materia di contributi per l'organizzazione
di iniziative di interesse turistico-promozionale. Modificazioni
alla legge regionale 24 giugno 1992, n. 31)
1. Il comma 4 dell'articolo 3 della legge regionale 24 giugno
1992, n. 31 (Concessione di contributi per la realizzazione di
iniziative di interesse turistico-promozionale), è sostituito dal
seguente:
"4. La Giunta regionale, con propria deliberazione, individua
le voci di spesa ammissibili a contributo.".
2. Il comma 1 dell'articolo 4 della l.r. 31/1992 è sostituito
dal seguente:
"1. Entro sessanta giorni dalla scadenza dei termini di cui
all'articolo 2bis, comma 1, la struttura regionale competente in
materia di turismo provvede all'istruttoria delle domande
presentate.".
Articolo 34
(Disposizioni in materia di strutture ricettive
extralberghiere. Modificazioni alla legge regionale 29 maggio 1996,
n. 11)
1. Dopo la lettera e) del comma 2 dell'articolo 16 della
legge regionale 29 maggio 1996, n. 11 (Disciplina delle strutture
ricettive extralberghiere), è aggiunta la seguente:
"ebis) estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
2. Dopo la lettera e) del comma 2 dell'articolo 16quater
della l.r. 11/1996, come introdotto dall'articolo 2 della legge
regionale 4 agosto 2000, n. 23, è aggiunta la seguente:
"ebis) gli estremi dell'atto di approvazione dell'assemblea
dei condomini, qualora l'attività sia esercitata in unità
condominiali.".
3. Al comma 1 dell'articolo 17 della l.r. 11/1996, le parole:
"non inferiore a sette giorni e" sono soppresse.
4. Dopo la lettera d) del comma 4 dell'articolo 19 della l.r.
11/1996, è aggiunta la seguente:
"dbis) estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
5. L'articolo 24 della l.r. 11/1996 è sostituito dal
seguente:
"Articolo 24
(Comunicazione dei prezzi)
1. Il titolare dell'autorizzazione all'esercizio comunica
alla struttura regionale competente i prezzi minimi e massimi che
intende praticare; nel caso in cui siano comunicati solo prezzi
minimi o solo prezzi massimi, gli stessi sono considerati come
prezzi unici.
2. La comunicazione, concernente anche i servizi offerti, è
inviata entro il 15 settembre di ogni anno, con validità dal 1°
dicembre al 30 novembre dell'anno successivo. È consentita
un'ulteriore comunicazione entro il 1° marzo dell'anno successivo
con la quale il titolare dell'autorizzazione all'esercizio comunica
la variazione di prezzi e di servizi che intende applicare a
partire dal 1° giugno dello stesso anno.
3. L'omessa o incompleta comunicazione entro i termini di cui
al comma 2 comporta il divieto di applicare prezzi superiori a
quelli indicati nell'ultima comunicazione.
4. Per le nuove attività o nel caso di subingresso, la
comunicazione è effettuata entro trenta giorni dall'ottenimento
dell'autorizzazione all'esercizio.
5. Le tabelle e i cartellini con l'indicazione dei prezzi
praticati devono essere esposti in modo ben visibile nei locali di
ricevimento degli ospiti o di prestazione dei servizi e,
limitatamente alle strutture di cui agli articoli 14, 16bis e 17,
in ciascuna camera o unità abitativa.".
Articolo 35
(Disposizioni in materia di professioni turistiche.
Modificazioni alle leggi regionali 7 marzo 1997, n. 7, 31 dicembre
1999, n. 44, e 17 marzo 2005, n. 6, e altre disposizioni)
1. Il comma 6 dell'articolo 16 della legge regionale 7 marzo
1997, n. 7 (Disciplina della professione di guida alpina e di
aspirante guida alpina in Valle d'Aosta), è sostituito dal
seguente:
"6. Lo statuto dell'UVGAM prevede l'istituzione di un
collegio dei revisori dei conti, iscritti nel registro dei revisori
contabili, del quale fa parte di diritto un rappresentante della
Regione, nominato ai sensi della legge regionale 10 aprile 1997, n.
11 (Disciplina delle nomine e delle designazioni di competenza
regionale), come modificata dalla legge regionale 29 ottobre 2004,
n. 24.".
2. Dopo la lettera a) del comma 2 dell'articolo 19 della
legge regionale 31 dicembre 1999, n. 44 (Disciplina della
professione di maestro di sci e delle scuole di sci in Valle
d'Aosta. Abrogazione delle leggi regionali 1° dicembre 1986, n. 59,
6 settembre 1991, n. 58, e 16 dicembre 1992, n. 74), è inserita la
seguente:
"abis) salvi i casi di nuova apertura, ciascuno dei maestri
costituenti l'organico effettivo minimo della scuola, definito ai
sensi della lettera a), abbia impartito, per conto della stessa
scuola, almeno centocinquanta ore di lezione durante la stagione
invernale immediatamente precedente;".
3. Dopo la lettera c) del comma 2 dell'articolo 20 della l.r.
44/1999, è inserita la seguente:
"cbis) la documentazione attestante il possesso del requisito
di cui all'articolo 19, comma 2, lettera abis);".
4. Al comma 5 dell'articolo 26 della l.r. 44/1999, dopo le
parole: "Collegio dei revisori dei conti," sono inserite le
seguenti: "iscritti nel registro dei revisori contabili,".
5. Al comma 1 dell'articolo 9 della legge regionale 17 marzo
2005, n. 6 (Modificazioni alla legge regionale 31 dicembre 1999, n.
44 (Disciplina della professione di maestro di sci e delle scuole
di sci in Valle d'Aosta. Abrogazione delle leggi regionali 1°
dicembre 1986, n. 59, 6 settembre 1991, n. 58 e 16 dicembre 1992,
n. 74)), le parole: "per almeno quindici giorni" sono sostituite
dalle seguenti: "per almeno dodici giorni".
6. Lo svolgimento dei corsi di aggiornamento professionale
per direttori delle piste e pisteurs-secouristes di cui agli
articoli 7 e 8 della legge regionale 15 gennaio 1997, n. 2
(Disciplina del servizio di soccorso sulle piste di sci della
Regione), da effettuarsi nel corso dell'anno 2005, è rinviato al
2006. Fino all'avvenuta partecipazione al corso di aggiornamento, i
soggetti abilitati all'esercizio delle professioni di direttore
delle piste e di pisteur-secouriste, tenuti a frequentare i corsi
di aggiornamento nel corso dell'anno 2005, conservano
l'abilitazione all'esercizio della professione.
Articolo 36
(Disposizioni in materia di turismo itinerante. Modificazioni
alla legge regionale 24 giugno 2002, n. 8)
1. Al comma 1 dell'articolo 15 della legge regionale 24
giugno 2002, n. 8 (Disciplina dei complessi ricettivi all'aperto e
norme in materia di turismo itinerante. Abrogazione della legge
regionale 22 luglio 1980, n. 34), la parola: "temporanea" è
soppressa.
2. Al comma 1 dell'articolo 16 della l.r 8/2002, sono
apportate le seguenti modificazioni:
a) all'alinea, la parola: "temporanea" è soppressa;
b) la lettera e) è abrogata.
3. Il comma 2 dell'articolo 16 della l.r. 8/2002 è
abrogato.
4. Il comma 3 dell'articolo 16 della l.r 8/2002 è sostituito
dal seguente:
"3. Le aree di sosta per autocaravan devono essere indicate
dagli appositi segnali stradali, conformi alle caratteristiche di
cui all'articolo 378, comma 7, del d.P.R. 495/1992.".
5. Dopo il comma 3 dell'articolo 16 della l.r. 8/2002, come
sostituito dal comma 4, è inserito il seguente:
"3bis. I segnali stradali di localizzazione delle aree di
sosta devono essere posizionati in punti ben visibili del
territorio comunale.".
6. Il comma 5 dell'articolo 16 della l.r. 8/2002 è sostituito
dal seguente:
"5. I Comuni, dotati di aree attrezzate o di complessi
ricettivi all'aperto, adottano, ai sensi e ricorrendo le condizioni
di cui all'articolo 7 del decreto legislativo 30 aprile 1992, n.
285 (Nuovo codice della strada), provvedimenti di divieto di sosta
per le autocaravan.".
7. Dopo il comma 5 dell'articolo 16 della l.r. 8/2002, come
sostituito dal comma 6, è aggiunto il seguente:
"5bis. Non costituisce sosta, ma campeggio, attendamento e
simili la circostanza che l'autocaravan poggi sul suolo oltre che
con le ruote anche con altri elementi strutturali del mezzo, emetta
deflussi propri oltre quelli del propulsore meccanico o occupi
comunque la sede stradale in misura eccedente l'ingombro proprio
del mezzo medesimo.".
8. L'articolo 18 della l.r. 8/2002 è sostituito dal
seguente:
"Articolo 18
(Sanzioni)
1. Fatte salve le sanzioni previste dall'articolo 185 del
d.lgs. 285/1992, chiunque trasformi la sosta in campeggio, così
come definito all'articolo 16, comma 5bis, è soggetto
all'applicazione della sanzione amministrativa pecuniaria del
pagamento di una somma di denaro da euro 250 a euro
1.000.".
Articolo 37
(Disposizioni in materia di case e appartamenti per vacanze.
Modificazioni all'articolo 46 della legge regionale 15 dicembre
2003, n. 21)
1. Al comma 1 dell'articolo 46 della legge regionale 15
dicembre 2003, n. 21 (Legge finanziaria per gli anni 2004/2006), le
parole ", con o senza titolo abilitativo di tipo edilizio," sono
soppresse.
2. Dopo il comma 3 dell'articolo 46 della l.r. 21/2003, è
aggiunto il seguente:
"3bis. Il rilascio delle autorizzazioni comunali e
l'applicazione delle disposizioni di cui agli articoli 5 e 6 della
l.r. 19/2001 sono comunque fatti salvi nei confronti delle
iniziative volte alla realizzazione e all'esercizio di case e
appartamenti per vacanze per le quali sia accertata la sussistenza,
alla data di entrata in vigore della presente legge, del relativo
titolo abilitativo di tipo edilizio a destinazione d'uso di case e
appartamenti per vacanze.".
Articolo 38
(Disposizioni in materia di interventi a favore dello sport.
Modificazioni alla legge regionale 1° aprile 2004, n. 3)
1. Al comma 5 dell'articolo 6 della legge regionale 1° aprile
2004, n. 3 (Nuova disciplina degli interventi a favore dello
sport), sono apportate le seguenti modificazioni:
a) alla lettera b), le parole: ", esclusi i corsi a pagamento
aperti a soggetti maggiorenni" sono soppresse;
b) alla lettera d), le parole: "manifestazioni nazionali
organizzate" sono sostituite dalle seguenti: "campionati nazionali
organizzati".
2. La lettera d) del comma 6 dell'articolo 6 della l.r.
3/2004 è sostituita dalla seguente:
"d) valore tecnico del campionato, da valutarsi in relazione
alla diffusione a livello nazionale della disciplina sportiva
interessata e alla collocazione del campionato considerato fra il
massimo campionato di serie e il campionato di serie di livello più
basso della medesima disciplina;".
3. Dopo il comma 8 dell'articolo 6 della l.r. 3/2004, è
aggiunto il seguente:
"8bis. In relazione a quanto previsto ai commi 3, lettera d),
5, lettera a), 6, lettera h), e 8, agli atleti residenti in Valle
d'Aosta sono equiparati gli atleti residenti nei Comuni
appartenenti alla Comunità montana Dora Baltea canavesana, nonché
nei Comuni di Ivrea, Lessolo e Montalto Dora.".
4. Il comma 3 dell'articolo 7 della l.r. 3/2004 è
abrogato.
5. Alla lettera c) del comma 1 dell'articolo 8 della l.r.
3/2004, sono aggiunte, in fine, le seguenti parole: "o,
relativamente agli sport ippici, all'acquisto di automezzi o
rimorchi adibiti al trasporto dei cavalli".
Articolo 39
(Reviviscenza della legge regionale 3 gennaio 1990, n. 2, in
materia di sistema funiviario di trasporto pubblico collettivo
regionale Chamois-Antey-Saint-André)
1. Il numero 19) della lettera b) del comma 1 dell'articolo 9
della legge regionale 14 ottobre 2002, n. 19 (Semplificazione del
sistema normativo regionale. Abrogazione di leggi e regolamenti
regionali), è abrogato, con effetto dalla data di entrata in vigore
della l.r. 19/2002. A decorrere dalla medesima data, vige
nuovamente la legge regionale 3 gennaio 1990, n. 2 (Nuovo sistema
funiviario di trasporto pubblico collettivo regionale di persone e
di merci Chamois-Antey-Saint-André).
Articolo 40
(Disposizioni in materia di trasporto pubblico locale.
Modificazioni alla legge regionale 1° settembre 1997, n.
29)
1. Al comma 1 dell'articolo 14 della legge regionale 1°
settembre 1997, n. 29 (Norme in materia di servizi di trasporto
pubblico di linea), come sostituito dall'articolo 14, comma 4,
della l.r. 1/2005, è aggiunto, in fine, il seguente periodo:
"Limitate variazioni ai predetti orari, conseguenti alla necessità
di adeguarsi a situazioni contingenti o di emergenza, possono
essere autorizzate con disposizione del dirigente della struttura
regionale competente in materia di trasporti.".
2. Dopo il comma 5 dell'articolo 24 della l.r. 29/1997, come
sostituito dall'articolo 14, comma 7, della l.r. 1/2005, è aggiunto
il seguente:
"5bis. La Giunta regionale, previa approvazione delle
modalità, delle procedure e dei criteri relativi, può autorizzare
il concorso della Regione nell'acquisto, da parte di giovani
studenti, dall'età scolare fino al ventiseiesimo anno di età,
residenti in Valle d'Aosta, della Carta verde Railplus o di forme
similari di agevolazione tariffaria, nel limite massimo dell'80 per
cento del costo di ogni titolo acquistato.".
3. Il comma 6 dell'articolo 24 della l.r. 29/1997, come
modificato dall'articolo 50 della l.r. 21/2003, è sostituito dal
seguente:
"6. La Giunta regionale, nell'ambito degli interventi per
l'attuazione del diritto allo studio, è autorizzata a concedere,
con onere a carico della Regione e previa approvazione di modalità,
procedure, convenzioni e condizioni, agevolazioni, fino a un
massimo dell'80 per cento di sconto sul costo di corsa semplice e
di abbonamento per l'uso di qualunque mezzo di trasporto pubblico,
agli studenti, fino al ventiseiesimo anno di età, residenti in
Valle d'Aosta che frequentino università, istituti superiori per
l'accesso ai quali sia richiesto il diploma di istruzione
secondaria di secondo grado e scuole secondarie di tipo non
esistente in Valle d'Aosta, purché lo spostamento sia finalizzato
al raggiungimento delle sedi di studio o al ritorno.".
4. Il comma 1 dell'articolo 56 della l.r. 29/1997, come
modificato dall'articolo 27 della legge regionale 28 aprile 2003,
n. 13, è sostituito dal seguente:
"1. Sono definiti per disabili i servizi effettuati, su
prenotazione, con autoveicoli attrezzati e non attrezzati riservati
esclusivamente alle persone residenti in Valle d'Aosta che
rientrino nelle seguenti categorie di invalidità:
a) invalido con totale e permanente inabilità lavorativa e
con impossibilità di deambulare senza l'aiuto di un
accompagnatore;
b) invalido con totale e permanente inabilità lavorativa e
con necessità di assistenza continua, non essendo in grado di
compiere gli atti quotidiani della vita;
c) minore non deambulante o con difficoltà persistenti a
svolgere i compiti e le funzioni proprie della sua età;
d) cieco assoluto;
e) cieco con residuo visivo non superiore a un ventesimo in
entrambi gli occhi, anche con eventuale correzione;
f) invalido del lavoro con totale e permanente riduzione
delle capacità lavorative e con necessità di assistenza personale e
continuativa;
g) invalidi civili o del lavoro che non rientrano nelle
categorie di cui alle lettere a), b), c), d), e) ed f), e per i
quali siano accertate, da parte del Dipartimento di prevenzione
dell'Azienda USL, patologie che impediscono permanentemente
l'utilizzo dei mezzi pubblici.".
5. Dopo il comma 1 dell'articolo 56 della l.r. 29/1997, come
sostituito dal comma 4, è inserito il seguente:
"1bis. Sono inoltre definiti per disabili i servizi
effettuati, su prenotazione, con autoveicoli attrezzati e non
attrezzati riservati esclusivamente alle persone residenti in Valle
d'Aosta che si trovino in condizioni di particolare gravità, anche
derivanti da una temporanea condizione di disabilità dovuta a
patologie accertate da parte del Dipartimento di prevenzione
dell'Azienda USL. Le persone che versino in tali condizioni non
possono fruire delle altre agevolazioni e gratuità previste
dall'articolo 24.".
Articolo 41
(Disposizioni in materia di finanziamenti del servizio di
soccorso sulle piste di sci. Modificazioni alle leggi regionali 12
novembre 2001, n. 32, e 19 maggio 2005, n. 9)
1. L'alinea del comma 1 dell'articolo 4 della legge regionale
12 novembre 2001, n. 32 (Finanziamenti regionali per
l'effettuazione del servizio di soccorso sulle piste di sci di
discesa), è sostituito dal seguente:
"1. Alla liquidazione della spesa di cui all'articolo 3,
comma 1, si provvede secondo le seguenti modalità:".
2. L'alinea del comma 1 dell'articolo 4 della legge regionale
19 maggio 2005, n. 9 (Disposizioni per il finanziamento regionale
del servizio di soccorso sulle piste di sci di fondo), è sostituito
dal seguente:
"1. Alla liquidazione della spesa di cui all'articolo 3,
comma 1, si provvede secondo le seguenti modalità:".
Articolo 42
(Proroga di termini relativi a controlli tecnici sugli
impianti a fune. Modificazioni all'articolo 51 della l.r.
21/2003)
1. Al comma 1 dell'articolo 51 della l.r. 21/2003, come
sostituito dall'articolo 34 della l.r. 1/2005, le parole: "31
dicembre 2005" sono sostituite dalle seguenti: "28 febbraio
2006".
2. Dopo il comma 1 dell'articolo 51 della l.r. 21/2003, come
modificato dal comma 1, è inserito il seguente:
"1bis. Gli impianti aerei che hanno ottenuto la proroga di
cui al comma 1, la cui nuova scadenza di revisione generale o di
fine di vita tecnica cade nella stagione invernale 2005/2006 e per
i quali è prevista la sostituzione con un nuovo impianto, possono
proseguire l'esercizio fino al termine della predetta stagione
invernale, alle seguenti condizioni, da verificarsi entro la nuova
data di scadenza:
a) sia positivamente terminata la prima fase approvativa di
cui alla deliberazione della Giunta regionale n. 1280 in data 26
aprile 1999, concernente l'approvazione di modalità e procedure per
l'attuazione degli articoli 41 e seguenti della l.r. 29/1997 in
materia di concessioni per la costruzione e l'esercizio degli
impianti a fune;
b) siano effettuati controlli e verifiche equivalenti ad una
revisione speciale.".
3. Dopo il comma 1bis dell'articolo 51 della l.r. 21/2003,
come introdotto dal comma 2, è inserito il seguente:
"1ter. Le funivie bifune, la cui scadenza di fine di vita
tecnica cade prima della stagione invernale 2007/2008, per le quali
è prevista la sostituzione con nuovi impianti e riconosciute dalla
Giunta regionale di interesse regionale, possono proseguire
l'esercizio sino al 31 dicembre 2010, al fine di mantenere la
continuità della frequentazione, a condizione che entro la data di
fine di vita tecnica:
a) sia positivamente terminata la prima fase approvativa di
cui alla deliberazione della Giunta regionale n. 1280/1999;
b) sia consegnato alla struttura regionale competente in
materia di impianti a fune il progetto definitivo della nuova
installazione;
c) siano effettuati i controlli e le verifiche ritenuti
necessari dalla struttura regionale competente in materia di
impianti a fune, almeno equivalenti a quelli previsti ai fini della
revisione speciale dal d.m. trasporti 2 gennaio 1985. Alle medesime
condizioni, la proroga può essere accordata per ulteriori due anni,
se le necessità di cantiere lo richiedono. ".
Articolo 43
(Disposizioni in materia di adeguamento degli strumenti
urbanistici comunali alle prescrizioni in materia di sicurezza
della navigazione aerea)
1. Al fine di garantire la sicurezza della navigazione aerea,
i Comuni interessati adeguano i propri strumenti di pianificazione
territoriale e urbanistica alle limitazioni e alle prescrizioni
poste dalle competenti autorità sulla base delle vigenti norme
tecniche, nazionali e internazionali.
Articolo 44
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Presidente - Stiamo discutendo del disegno di legge n. 86 nel
nuovo testo predisposto dalla I Commissione. Avevamo già chiuso la
discussione generale, si passa alla votazione dell'articolato.
La parola alla Consigliera Squarzino Secondina sull'articolo
1.
Squarzino (Arc-VA) - Per dichiarazione di voto. Come è emerso
dalla nostra relazione ieri sera sull'intera "omnibus", siamo
contrari a questa proliferazione di figure fiduciarie, di
interventi sul settore dei dirigenti della pubblica
amministrazione, un settore delicato dell'intera organizzazione,
interventi settoriali mirati per rispondere ad esigenze minute
senza avere il quadro chiaro dell'intera problematica
dell'organizzazione dei dirigenti, senza mettere mano all'esigenza
di ripensare in modo più efficace l'organizzazione dell'intera
macchina burocratica.
Président - La parole au Conseiller Tibaldi.
Tibaldi (CdL) - L'articolo 1 dimostra quello che avevamo
anticipato ieri in sede di discussione generale, ovvero che
l'"omnibus" si profila come strumento normativo di piccolo
cabotaggio, di una Giunta che può permettersi al massimo di fare
interventi di rimaneggiamento di leggi esistenti, ma non è in grado
di pensare a una riforma. La legge n. 45 necessita di una riforma
da ben 5 anni, più volte annunciata, mai realizzata, in particolare
quando vi fu il famoso "scandalo Maccari" venne evidenziata da
tutte le forze politiche la necessità di mettere mano, ma mettere
mano in senso generale. Vediamo che si procede invece per piccoli
ritocchi, come dicevo, quindi una visuale miope di piccolo
cabotaggio che alla fine serve solo a sistemare delle posizioni più
di potere che non ad una revisione generale della materia. Questo
articolo 1 lo dimostra, per cui non vi sarà senz'altro il voto
favorevole del nostro gruppo.
Presidente - Pongo in votazione l'articolo 1:
Consiglieri presenti: 24
Votanti: 23
Favorevoli: 19
Contrari: 4
Astenuti: 1 (Stacchetti)
Il Consiglio approva.
Presidente - All'articolo 2 vi è l'emendamento n. 1 della
"Stella Alpina", di cui do lettura:
Emendamento
Al comma 5 dell'articolo 24 della l.r. 48/1995, come
modificato dal comma 2 dell'articolo 2, dopo la parola
"
NUVVOP"
sono aggiunte le seguenti: "
,
riservando agli enti locali un proprio rappresentante in entrambi
gli organismi"
.
La parola al Consigliere Stacchetti.
Stacchetti (SA) - Abbiamo presentato questo emendamento per
stare in sintonia alla richiesta dei sindaci, ritenendo giusta la
loro richiesta. Come i sindaci sono rappresentati nel "NUVV",
reputiamo giusto siano rappresentati anche nel "NUVVOP" e nel
"NUVAL".
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Per evidenziare che i due nuclei non sono fra di
loro completamente scissi, nel senso che una parte dell'uno compone
anche l'altro, quindi va da sè che il rappresentante degli enti
locali sarà presente nell'uno e nell'altro; quindi non vi è questa
necessità di integrare l'uno dei due organismi anche con il
rappresentante degli enti locali, perché vi è già.
Presidente - Pongo in votazione l'emendamento n. 1 della "Stella
Alpina":
Consiglieri presenti: 26
Votanti e favorevoli: 2
Astenuti: 24 (Borre, Cerise, Cesal, Charles Teresa, Curtaz, Fey,
Fiou, Fosson, Isabellon, Maquignaz, Marguerettaz, Nicco, Pastoret,
Perrin, Perron, Praduroux, Riccarand, Rini, Sandri, Squarzino
Secondina, Tibaldi, Vicquéry, Viérin Adriana, Viérin Laurent).
Il Consiglio non approva.
Presidente - Pongo in votazione l'articolo 2:
Consiglieri presenti: 26
Votanti e favorevoli: 20
Astenuti: 6 (Comé, Curtaz, Riccarand, Squarzino Secondina,
Stacchetti, Tibaldi)
Il Consiglio approva.
Presidente - Pongo in votazione l'articolo 3:
Consiglieri presenti: 25
Votanti e favorevoli: 18
Astenuti: 7 (Comé, Curtaz, Lanièce, Riccarand, Squarzino
Secondina, Stacchetti, Tibaldi)
Il Consiglio approva.
Presidente - Pongo in votazione l'articolo 4:
Consiglieri presenti: 27
Votanti e favorevoli: 23
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 5:
Consiglieri presenti: 27
Votanti e favorevoli: 23
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Si dà atto che il Consigliere Vicquéry lascia l'aula
consiliare alle ore 9,34.
Presidente - La parola alla Consigliera Squarzino Secondina.
Squarzino (Arc-VA) - A costo di ripetermi, ma credo sia
importante farlo, l'articolo 6 interviene su una legge di 2 anni
fa, una legge che aveva una sua logica unitaria: quella di
individuare come tutte le politiche legate al lavoro, e fossero
esse politiche attive, politiche di inserimento lavorativo, o
politiche di preparazione al lavoro a livello di formazione
professionale... tutte queste politiche dovevano essere tenute
insieme secondo una logica precisa di unitarietà e di
coordinazione. Questa logica vi era sempre stata come intento da
parte della Giunta, però si diceva:
"finché lo Stato occupa un
settore di queste politiche, non possiamo esprimere appieno la
nostra unitarietà"
. Quando diventeremo competenti anche di
quelle funzioni esercitate finora dallo Stato nella nostra Regione,
allora potremo esprimere al meglio questa unitarietà, tanto che
tale unitarietà era stata espressa con l'istituzione di un
dipartimento, una struttura ad hoc per tutto l'insieme di queste
politiche; struttura ad hoc che quando è iniziata tale legislatura
è stata collocata all'interno dell'Assessorato che si occupa del
lavoro.
Non entro nel merito se l'intera struttura vada collocata sotto
la Presidenza, o sotto l'Assessorato del lavoro, o sotto un
Assessorato nuovo, entro nel merito del fatto che è stata tolta
l'unitarietà di questa struttura e si demanda alla Giunta, di volta
in volta, secondo i suoi progetti, di modificare tale struttura
unitaria, di smembrarla, attribuendo ora ad un Assessore, ora ad un
altro servizio le varie funzioni collegate con il mondo del lavoro.
Questo è sbagliato, nel senso che si rinuncia ad una filosofia di
fondo, "fatta" da un Consiglio con una legge, e si sostituisce con
la volontà di ogni Giunta di passaggio di modificare. Fra l'altro,
mi chiedo come abbia potuto già la nuova Giunta intervenire sulle
modifiche precedenti, cioè smembrando queste unitarietà e
distribuendo di nuovo alcune competenze alla Presidenza della
Regione e altre all'Assessorato del lavoro, andando contro una
norma legislativa. La Giunta è intervenuta a luglio prima che fosse
cambiata la legge, per cui, a nostro avviso, anche
quell'intervento, non normato dalla legge, è illegale. Con questo
articolo la Giunta afferma fortemente la volontà di intervenire
nella struttura amministrativa, senza passare attraverso il vaglio
di un ragionamento complessivo e non tenendo conto delle scelte
politiche che il Consiglio con le leggi ha fatto.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - La questione posta dalla collega
Squarzino pone un problema legato all'operatività e alla
legittimità di quanto previsto dall'articolo 6 "omnibus". Va detto
che, per quanto riguarda l'unitarietà dell'azione in materia di
politiche del lavoro, questa si deve riferire al fatto che è un
unico ente, la Regione, che governa le politiche, mentre ci
trovavamo in una situazione dicotomica, nel senso che avevamo
alcune competenze - i servizi territoriali - in capo al Ministero
del "welfare" e invece la parte programmatoria delle politiche in
capo alla Regione. Con l'applicazione del d.lgs. n. 183, con il
trasferimento definitivo dal 1° ottobre delle funzioni alla
Regione, questa situazione è stata sanata. La collega Squarzino,
che è attenta osservatrice dei fatti legislativi ed era con me a
votare la legge n. 45 nel 1995, si ricorda bene come questa legge
aveva portato a una forte delegificazione, legata
all'organizzazione interna dei servizi delle strutture dei
dipartimenti. Se lei legge la legge n. 7, è stata una legge in
forte controtendenza, in quanto tale provvedimento assegna ad ogni
direzione quello che deve fare, per cui con questo tipo di
operazione non si è fatto altro che tornare alle radici della legge
n. 45, che è quella di una separazione fra gli indirizzi che
vengono dati dalle norme e l'organizzazione specifica dei servizi.
Come dicevo prima, l'Amministrazione regionale è una, il fatto che
vi siano dipartimenti diversi che si interessano della stessa
questione rappresenta una modificazione anche sul piano
organizzativo, che è largamente invalsa, ed è una delle
modificazioni che si è affermata in molte regioni, tant'è che è in
fase di riflessione il nostro modello organizzativo, per cui il
fatto che vi siano competenze che sono in capo a compartimenti
diversi non toglie che vi sia unitarietà d'azione e dove troviamo
questa unitarietà d'azione? La troviamo all'interno del Consiglio
delle politiche del lavoro in cui il Dipartimento delle politiche
del lavoro e il dipartimento a cui fa capo l'agenzia sono riuniti
nell'organismo programmatorio delle politiche, quindi questo viene
salvaguardato. Alla motivazione del trasferimento dell'agenzia del
Lavoro alla Presidenza vi era anche il fatto che nella nuova
programmazione i fondi comunitari, obiettivo II e obiettivo III,
vengono unificati e quindi vi è una maggiore omogeneità da questo
punto di vista.
Presidente - La parola alla Consigliera Squarzino Secondina.
Squarzino (Arc-VA) - Sì, lei ricorda che abbiamo votato insieme
la legge n. 45, io le ricordo che lei ha votato, non noi, la legge
n. 7/2003 e lei aveva detto chiaramente che si potevano fare due
cose: ridisegnare l'"architettura" complessiva, cercando di
mantenere le due strutture e operando in modo unitario, oppure
cercare di creare una struttura unitaria per arrivare a governare
in modo unitario le politiche della formazione professionale;
quindi la scelta è stata della legge n. 7/2003, non la mia. Che già
prima si potesse lavorare in modo organico era stato detto
chiaramente dall'allora relatore Dino Viérin, il quale diceva:
"noi abbiamo sempre lavorato in modo organico e coordinato fra i
vari settori che si occupano di materia del lavoro, ma con quella
legge si è voluto esprimere un orientamento di unitarietà della
struttura"
. Prendo atto che oggi con questa "omnibus" viene
meno tale filosofia di fondo. Quello che contesto è che
intervenendo come "omnibus" solo su alcuni "frammenti" cosa si
ottiene? Si ottiene che si incide su una legge, se ne intacca la
filosofia di fondo, senza che si faccia un dibattito serio
sull'insieme delle tematiche che la legge affronta; quindi sono un
limite della "omnibus" questi interventi mirati, che rispondono a
un'esigenza specifica: capisco che in questo momento la Giunta
preferisce per motivi programmatici o di utilità - qualunque sia il
motivo non mi interessa - separare due funzioni relative a che
politiche del lavoro, però deve "dare conto", perché cambia
filosofia. È questo che contesto, perché allora l'atto legislativo
non diventa più un atto razionale di analisi della situazione e di
soluzione dei problemi, ma diventa un intervento a "puzzle" e, a
seconda dell'interesse - in senso positivo - settoriale che in quel
momento si intravede, si modifica la legge. Mi sembra che questo
tipo di comportamento nei confronti della legislazione sia poco
rispettoso dell'importanza che ha una norma e poco aderente al
fatto che i problemi vanno visti nella loro complessità e non in
modo settoriale.
Presidente - Pongo in votazione l'articolo 6:
Consiglieri presenti e votanti: 29
Favorevoli: 20
Contrari: 9
Il Consiglio approva.
Presidente - Pongo in votazione l'articolo 7:
Consiglieri presenti: 28
Votanti e favorevoli: 20
Astenuti: 8 (Curtaz, Frassy, Lanièce, Riccarand, Squarzino
Secondina, Stacchetti, Tibaldi, Viérin Marco)
Il Consiglio approva.
Presidente - Pongo in votazione l'articolo 8:
Consiglieri presenti: 26
Votanti: 23
Favorevoli: 23
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 9:
Consiglieri presenti: 26
Votanti e favorevoli: 22
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 10:
Consiglieri presenti: 27
Votanti: 26
Favorevoli: 23
Contrari: 3
Astenuti: 1 (Tibaldi)
Il Consiglio approva.
Presidente - La parola alla Consigliera Squarzino Secondina
sull'articolo 11.
Squarzino (Arc-VA) - Qui siamo favorevoli a questa
delegificazione, quindi voteremo a favore, mentre non siamo a
favore all'utilizzo delle strade poderali per i cacciatori, per
andare a riprendersi i loro cervi abbattuti. Quindi distinguiamo
anche all'interno dell'"omnibus" le norme che rispondono ad
esigenze che condividiamo rispetto a norme che invece peggiorano la
situazione attuale.
Presidente - La parola al Consigliere Viérin Marco.
Viérin M. (SA) - Siamo molto favorevoli a questo articolo
proprio perché la collega Squarzino non è a conoscenza o non ha mai
capito cosa vuol dire portare per chilometri un cervo di 300
chilogrammi o magari voi preferite assumere altri 100 forestali e
mandarli su con la "jeep", mentre i cittadini valdostani senza
essere pagati devono andare a piedi!
Presidente - La parola all'Assessore all'agricoltura e risorse
naturali, Isabellon.
Isabellon (UV) - Il collega Viérin mi ha già anticipato. Questa
opportunità che è stata prevista è comunque circoscritta solo alle
azioni di recupero degli animali abbattuti, onde evitare da una
parte la situazione difficile del trasporto, ma non solo, perché
non va bene a livello di immagine in una zona dove è visibile il
recupero un trascinamento in situazioni difficili prima di arrivare
al luogo in cui è possibile caricare l'animale, che non può essere
sezionato sul luogo di cattura: non è bello veder trascinare degli
animali, piuttosto che un recupero normale... legato alla
situazione in sé particolare. Avevo avuto modo di dire in
Commissione che non è una cosa fuori controllo, perché, per andare
in deroga alla circolazione sulla strada poderale, è comunque
necessario dimostrare di aver abbattuto l'animale, quindi, essendo
un animale di grandi dimensioni, è facilmente verificabile che non
vi siano degli abusi.
Presidente - Pongo in votazione l'articolo 11:
Consiglieri presenti, votanti e favorevoli: 28
Il Consiglio approva all'unanimità.
Si dà atto che il Consigliere Vicquéry rientra in aula
consiliare alle ore 9,53.
Presidente - Pongo in votazione l'articolo 12:
Consiglieri presenti: 28
Votanti: 27
Favorevoli: 27
Astenuti: 1 (Tibaldi)
Il Consiglio approva.
Presidente - Pongo in votazione l'articolo 13:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 14:
Consiglieri presenti, votanti e favorevoli: 28
Il Consiglio approva all'unanimità.
Presidente - Pongo in votazione l'articolo 15:
Consiglieri presenti, votanti e favorevoli: 27
Il Consiglio approva all'unanimità.
Presidente - Pongo in votazione l'articolo 16:
Consiglieri presenti, votanti e favorevoli: 27
Il Consiglio approva all'unanimità.
Presidente - Pongo in votazione l'articolo 17:
Consiglieri presenti, votanti e favorevoli: 27
Il Consiglio approva all'unanimità.
Presidente - Pongo in votazione l'articolo 18:
Consiglieri presenti, votanti e favorevoli: 27
Il Consiglio approva all'unanimità.
Presidente - Pongo in votazione l'articolo 19:
Consiglieri presenti: 28
Votanti: 23
Favorevoli: 20
Contrari: 3
Astenuti: 5 (Comé, Lanièce, Stacchetti, Tibaldi, Viérin
Marco)
Il Consiglio approva.
Presidente - All'articolo 20 vi sono gli emendamenti nn. 1 e 2
dell'Assessore Marguerettaz, di cui do lettura:
Emendamento
L'articolo 20 del ddl n. 86 (Manutenzione, per l'anno 2005,
del sistema normativo regionale. Modificazioni di leggi regionali e
altre disposizioni), è sostituito dal seguente:
"Articolo 20
(Disposizioni in materia di patrimonio della Regione.
Modificazioni alla legge regionale 10 aprile 1997, n. 12)
1. Il comma 3 dell'articolo 6 della legge regionale 10 aprile
1997, n. 12 (Regime dei beni della Regione autonoma Valle d'Aosta),
è sostituito dal seguente:
"3. La concessione è deliberata dalla Giunta regionale. In
caso di concessione temporanea di durata inferiore a novanta
giorni, la concessione è assentita dal dirigente della struttura
regionale competente in materia di patrimonio, su richiesta del
dirigente assegnatario del bene. L'atto di concessione deve
indicare:
a) l'uso per il quale la concessione è disposta;
b) la durata del rapporto;
c) l'onere di concessione;
d) le condizioni per la buona conservazione del bene e per
l'esercizio delle attività per cui l'uso è assentito;
e) le eventuali garanzie;
f) il divieto di subconcessione ovvero la facoltà di
subconcessione, previa autorizzazione della Regione;
g) le altre particolari condizioni derivanti dalla
peculiarità del bene.".
2. Il comma 4 dell'articolo 6 della l.r. 12/1997 è sostituito
dal seguente:
"4. Quando il concessionario è un ente che opera senza fine
di lucro e l'uso è assentito per perseguire finalità riconosciute
dalla Regione di interesse pubblico, il canone può non essere
richiesto."."
Emendamento
All'articolo 20 vengono aggiunti i seguenti commi:
"3. Il comma 1 dell'articolo 9 della l.r. 12/1997, come
sostituito dall'articolo 1 della legge regionale 22 marzo 2000, n.
8, è sostituito dal seguente:
"1. La Giunta regionale sottopone all'approvazione del
Consiglio regionale il programma degli acquisti immobiliari che
essa intende effettuare, in relazione alle esigenze di intervento
delle strutture dell'Amministrazione regionale; il programma
conserva validità ed efficacia sino a quando non sia approvato un
nuovo programma.".
4. Il comma 1 dell'articolo 13 della l.r. 12/1997, come
sostituito dall'articolo 4 della l.r. 8/2000, è sostituito dal
seguente:
"1. La Giunta regionale sottopone all'approvazione del
Consiglio regionale l'elenco dei beni immobili del patrimonio
disponibile per i quali essa, non risultando concretamente
perseguibile la destinazione ad un pubblico servizio o ad una
pubblica funzione, intende avviare la procedura di alienazione,
indicandone le relative modalità; l'elenco conserva validità ed
efficacia sino a quando non sia approvato un nuovo
elenco."."
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - Illustro tutte e due gli emendamenti.
Rispetto al primo emendamento, vi è la necessità di creare un
raccordo fra la struttura del patrimonio e la struttura competente,
assegnataria, della struttura regionale, quindi una migliore
definizione. Nella dizione rispetto alla concessione si parla al
punto e) di
"eventuali garanzie"
e non di garanzie, perché
per enti senza scopo di lucro, piuttosto che per enti pubblici la
garanzia a volte può anche non essere richiesta, quindi è una
valutazione. La seconda parte dell'emendamento va sempre in quella
direzione, relativamente agli utilizzi e alle concessioni ad enti
che operano senza fine di lucro e rispetto a questa dizione, per
evitare imbarazzi, perché la vecchia formulazione era alquanto
ambigua:
"per concessioni di interesse pubblico il canone può
essere ricognitorio"
e su questo termine
"ricognitorio"
si potevano fare delle giornate di discussioni, abbiamo optato per
una formulazione più lineare dicendo:
"il canone può non essere
richiesto"
. Qualora l'ente senza scopo di lucro abbia finalità
meritevoli e venga riconosciuto l'interesse pubblico, quindi il
canone può essere non richiesto.
Il secondo emendamento riguarda il piano acquisti e il piano
vendite. Avevamo avuto modo di parlarne riconoscendo una certa
complessità dell'azione amministrativa, dove annualmente dovevano
essere fatti dei piani di acquisto o dei piani di vendita e, se
andate a vedere nello storico, troverete dei piani acquisti e piani
vendite che negli anni si ripetevano con gli stessi beni. Questa è
un'attività che fa perdere del tempo: ecco che a quel punto
rispetto a questi piani, qualora la volontà del Consiglio regionale
venga espressa sull'opportunità di vendere o sulla necessità di
acquistare, se vi sono delle operazioni che vanno a cavallo di
anno, non vi è la necessità di tornare con un nuovo piano acquisti
o con un nuovo piano vendite, perché vi è una continuità di questo
piano, a patto che non intervenga una deliberazione del Consiglio
che va a modificare. Se negli anni abbiamo messo più volte l'"Ecole
de neige" nell'ambito del piano vendite, una volta che il Consiglio
decideva di vendere quel bene, quella attività doveva proseguire
fintanto che non si raggiungeva quello scopo. Qualora il Consiglio
avesse maturato delle idee diverse, interveniva con una
deliberazione e modificava il piano vendite in tal senso.
Questi due emendamenti quindi sono sull'onda di dare continuità
a un'azione amministrativa, evitando ogni anno di ripetere delle
cose già dette; questo vale sia per l'articolo 9 che per l'articolo
13, perché parliamo sia di acquisti che di vendite.
Presidente - Pongo in votazione l'emendamento n. 1
dell'Assessore Marguerettaz:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'emendamento n. 2
dell'Assessore Marguerettaz:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 20 nel testo così
emendato:
Articolo 20
(Disposizioni in materia di patrimonio della Regione.
Modificazioni alla legge regionale 10 aprile 1997, n. 12)
1. Il comma 3 dell'articolo 6 della legge regionale 10 aprile
1997, n. 12 (Regime dei beni della Regione autonoma Valle d'Aosta),
è sostituito dal seguente:
"3. La concessione è deliberata dalla Giunta regionale. In
caso di concessione temporanea di durata inferiore a novanta
giorni, la concessione è assentita dal dirigente della struttura
regionale competente in materia di patrimonio, su richiesta del
dirigente assegnatario del bene. L'atto di concessione deve
indicare:
a) l'uso per il quale la concessione è disposta;
b) la durata del rapporto;
c) l'onere di concessione;
d) le condizioni per la buona conservazione del bene e per
l'esercizio delle attività per cui l'uso è assentito;
e) le eventuali garanzie;
f) il divieto di subconcessione ovvero la facoltà di
subconcessione, previa autorizzazione della Regione;
g) le altre particolari condizioni derivanti dalla
peculiarità del bene.".
2. Il comma 4 dell'articolo 6 della l.r. 12/1997 è sostituito
dal seguente:
"4. Quando il concessionario è un ente che opera senza fine
di lucro e l'uso è assentito per perseguire finalità riconosciute
dalla Regione di interesse pubblico, il canone può non essere
richiesto.".
3. Il comma 1 dell'articolo 9 della l.r. 12/1997, come
sostituito dall'articolo 1 della legge regionale 22 marzo 2000, n.
8, è sostituito dal seguente:
"1. La Giunta regionale sottopone all'approvazione del
Consiglio regionale il programma degli acquisti immobiliari che
essa intende effettuare, in relazione alle esigenze di intervento
delle strutture dell'Amministrazione regionale; il programma
conserva validità ed efficacia sino a quando non sia approvato un
nuovo programma.".
4. Il comma 1 dell'articolo 13 della l.r. 12/1997, come
sostituito dall'articolo 4 della l.r. 8/2000, è sostituito dal
seguente:
"1. La Giunta regionale sottopone all'approvazione del
Consiglio regionale l'elenco dei beni immobili del patrimonio
disponibile per i quali essa, non risultando concretamente
perseguibile la destinazione ad un pubblico servizio o ad una
pubblica funzione, intende avviare la procedura di alienazione,
indicandone le relative modalità; l'elenco conserva validità ed
efficacia sino a quando non sia approvato un nuovo
elenco.".
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 21:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 22:
Consiglieri presenti, votanti e favorevoli: 28
Il Consiglio approva all'unanimità.
Presidente - Pongo in votazione l'articolo 23:
Consiglieri presenti: 26
Votanti e favorevoli: 22
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 24:
Consiglieri presenti, votanti e favorevoli: 29
Il Consiglio approva all'unanimità.
Presidente - La parola alla Consigliera Squarzino Secondina
sull'articolo 25.
Squarzino (Arc-VA) - Come si è visto, il nostro gruppo individua
anche in tale legge alcuni interventi che condivide, invece non
condividiamo questo articolo, soprattutto per la filosofia di fondo
esistente: qui siamo di fronte al continuo mutamento di
destinazione di immobili che riguardano strutture sanitarie o
socio-sanitarie. Perché questo avviene? Perché la strada della
ristrutturazione è molto lunga e dal momento in cui si pensa di
ristrutturare al momento in cui si comincia a progettare, al
momento in cui pian piano si iniziano i lavori e si portano a
termine, passa così tanto tempo che nel corso di questo iter si è
costretti a cambiare progetto e destinazione. Il motivo del
cambiamento può essere perché si verifica che gli edifici, che si
pensava andassero bene, non vanno più bene come struttura, oppure
sono i costi che si alzano ulteriormente, o ancora i tempi per la
ristrutturazione sono così lunghi che alla fine la finalità per cui
si era pensato a quella ristrutturazione è superata. In questo modo
vengono vanificati come al solito progetti, costi di progettazione,
costi anche in termini di costi umani, costi di disagio, per cui
noi, al di là del fatto che possiamo capire che di fronte
all'impossibilità di operare su un edifico secondo vecchi progetti
si voglia cambiare progetto e destinazione, votiamo contro perché
siamo contro la filosofia di intervenire ristrutturando su vecchi
edifici che non sono in grado di "accogliere" le risposte ad
esigenze dell'utente.
Presidente - La parola all'Assessore alla sanità, salute e
politiche sociali, Fosson.
Fosson (UV) - Si può cambiare per molti motivi: si può cambiare
per degli errori, si può cambiare anche perché subentrano dei
fattori positivi che non potevano essere previsti. Un fattore
positivo è quello della donazione di un terreno a Gressan per un
CEA molto più idoneo con un giardino, che non poteva essere
previsto quando è stato varato il Piano socio-sanitario, in virtù
di questo cambiamento positivo cambiamo i nostri progetti. Si può
cambiare anche vedendo che esistono delle soluzioni migliori; così
l'"hospice" verrà destinato al Beauregard intanto perché verrà
realizzato molto prima e vi è bisogno di questa struttura e perché
l'ARPA, che era insediata al Beauregard, ha spostato tutti i suoi
uffici in altre sedi, per cui l'"hospice", per cui vi è uno
stanziamento ministeriale che non durerà per molto tempo ancora,
viene più idoneamente posizionato su al Beauregard all'interno di
una struttura ospedaliera, dove vi è un giardino, un'entrata a
parte, eccetera. Questi cambiamenti quindi sono dovuti a situazioni
che si sono venute a creare successivamente, ma per un cambiamento
positivo del malato.
Presidente - Pongo in votazione l'articolo 25:
Consiglieri presenti e votanti: 29
Favorevoli: 26
Contrari: 3
Il Consiglio approva.
Presidente - Vi è ora l'emendamento aggiuntivo del Presidente
Caveri che introduce l'articolo 26; per comodità permettetemi di
chiamarlo articolo 25bis. Ne do lettura:
Emendamento
CAPO VII
Territorio, ambiente e opere pubbliche
Articolo 26
(Disposizioni in materia di Agenzia regionale per la
protezione dell'ambiente. Modificazione alla legge regionale 4
settembre 1995, n. 41)
1. Il comma 2 dell'articolo 11 della legge regionale 4
settembre 1995, n. 41 (Istituzione dell'Agenzia regionale per la
protezione dell'ambiente (ARPA) e creazione, nell'ambito dell'Unità
sanitaria locale della Valle d'Aosta, del Dipartimento di
prevenzione e dell'Unità operativa di microbiologia), come
sostituito dall'articolo 10, comma 3, della legge regionale 4
settembre 2001, n. 18, è sostituito dal seguente:
"2. I contenuti del contratto di cui al comma 1 sono
stabiliti con deliberazione della Giunta regionale, con la quale
sono altresì fissati gli emolumenti, il cui ammontare è correlato,
da un minimo dell'80 ad un massimo del 90 per cento, al compenso e
alle eventuali maggiorazioni fissati per il Direttore generale
dell'Azienda USL. L'aggiornamento degli emolumenti del Direttore
generale consegue in modo automatico agli aggiornamenti del
compenso del Direttore generale dell'Azienda USL.".
La parola all'Assessore al territorio, ambiente e opere
pubbliche, Cerise.
Cerise (UV) - Questo emendamento ha due aspetti delicati. Il
primo aspetto è nel merito della questione: riteniamo che il
Direttore generale dell'ARPA oggi svolga delle funzioni
estremamente delicate, l'ARPA stessa ha visto in questi ultimi anni
aumentare le proprie competenze, ma ha anche visto crescere le
proprie responsabilità, che sono anche di carattere personale e in
qualche caso anche penale. Quando si era proposta la prima
formulazione della "omnibus" la proposta prevedeva la possibilità
di adeguare la retribuzione del Direttore generale dall'80 fino al
100% di quella del Direttore generale dell'ASL. Ora noi rimaniamo
della convinzione che oggi la retribuzione del Direttore generale
dell'ARPA resti inadeguata rispetto alle proprie responsabilità, da
qui l'aver ribadito una proposta forse prospetticamente meno ampia
dell'altra, tant'è che nell'emendamento si propone un adeguamento
che va dall'80 al 90% per quanto riguarda il massimale. Vi è poi
una questione di metodo, se volete, di posizione fra Governo
regionale e Commissione consiliare. Quest'ultima aveva censurato la
proposta di quella forbice che andava dall'90 al 100%, ritenendola
eccessiva o intempestiva per una simile progressione di tipo
economico, per cui aveva cassato tale proposta, forse anche perché
nel momento in cui l'ho illustrata in Commissione o non sono stato
convincente o forse ho dato la sensazione di non avere quella
convinzione della scelta politica così affermata. Abbiamo quindi
proposto tale emendamento con questa ipotesi, che riteniamo congrua
e che viene incontro anche a quelle perplessità che la Commissione
aveva espresso nel cassare quella proposta. Credo che questi siano
degli aspetti per i quali si possa chiedere il voto favorevole su
tale emendamento, nell'ottica di coniugare responsabilità e
retribuzione nel ragionevole e tenuto conto dei tempi che stiamo
attraversando.
Presidente - La parola alla Consigliera Squarzino Secondina.
Squarzino (Arc-VA) - Le motivazioni addotte dall'Assessore
Cerise, che mi sembra rappresenti l'intero Governo, svolgendo le
funzioni di Vicepresidente del Governo, non ci hanno convinto per
due motivazioni. La prima: l'Assessore ha detto che secondo la
Giunta - l'emendamento è firmato dal Presidente Caveri e penso che
la Giunta intera lo condivida - bisogna adeguare lo stipendio ai
nuovi compiti che ci sono. Intanto sarebbe interessante capire
quali nuovi compiti ci sono e mi sembra che, a fronte di sempre
nuovi compiti, vengano già attribuite risorse aggiuntive in termini
di personale, finanziarie, quindi mi chiedo perché bisogna
aumentare gli emolumenti di un responsabile di una struttura, che
all'incirca lavora con neanche 100 dipendenti. Questa struttura
viene equiparata all'USL... perché, si dice che lo stipendio può
arrivare al 90%... di quello del Direttore generale dell'USL,
azienda in cui vi sono almeno 2.000 dipendenti e un budget che è
100 volte tanto... quello dell'ARPA mi sembra non vi sia nessun
confronto fra le responsabilità sia amministrative, sia di
personale, quindi questo criterio generico per adeguare non si
fonda su nessun dato oggettivo. Avrei voluto che l'Assessore ci
dicesse: "rispetto al momento della legge abbiamo visto che si fa
questo e quest'altro in più".
Seconda osservazione: siamo in un momento in cui si dice che
bisogna ridurre le spese correnti, occorre diminuire le spese che
non sono fisse, bisogna intervenire per risparmiare, abbiamo visto
addirittura che vi è una volontà precisa da parte del Consiglio e
del Governo di ridurre gli emolumenti dei Consiglieri regionali del
10%, io avrei voluto che l'intervento della Giunta avesse previsto
rispetto al 70% previsto dalla attuale legge, la riduciamo del 10%
o del 5%. Avrei capito una riduzione di quello, come anche di altri
emolumenti, invece qui si aumenta ulteriormente. Non mi si venga a
dire allora che certe spese non possono essere fatte, perché
bisogna risparmiare, bisogna comprimere le spese correnti; qui non
è tanto l'entità, ma è la logica che non va bene, quindi siamo
fermamente contrari e vorrei proprio che questa contrarietà fosse
chiara e sarei contenta che il Governo pubblicamente dicesse:
"abbiamo deciso in questo momento, in cui mancano le risorse, di
aumentare gli emolumenti al direttore dell'ARPA".
Presidente - La parola al Consigliere Sandri.
Sandri (GV-DS-PSE) - Questo non è un punto sostanziale della
politica regionale, non stiamo parlando dei grandi sistemi e
neppure di un tema di un qualche peso e rilevanza nel patrimonio
culturale della nostra Assemblea. È un punto molto piccolo, un
punto che interessa fra l'altro una persona, quindi diventa
difficile parlare quando vi è una persona di mezzo e bisogna
cercare di farlo con grande garbo ed attenzione. È però uno di quei
punti che possono dare momenti di riflessione importanti, perché
esemplificativi di temi ben più ampi e di maggiore valenza. È un
esempio che ci consente di capire che scenari ci troveremo ad
affrontare nei prossimi anni, perché qui emergono varie tematiche.
La III Commissione aveva deciso unanimemente di rinviare a data da
destinarsi il provvedimento in questione, facendo due tipi di
ragionamenti. Il primo ragionamento era: nel momento in cui a
livello regionale, nazionale e internazionale bisogna fare dei
tagli che abbiano anche un significato di esempio, quindi si
arriverà alla riduzione dei Consiglieri regionali e
proporzionalmente o anche di più delle indennità di carica
superiori... andare contro tendenza su un unico caso senza che vi
siano particolari motivazioni... perché non penso sia l'unico caso
nella nostra Regione che ha avuto più incarichi negli ultimi anni,
sicuramente ve ne sono stati tanti altri. Faccio un esempio: il
Presidente della Regione 20 anni fa aveva un certo tipo di
competenze, oggi ne ha molte di più, per questo dobbiamo
moltiplicargli lo stipendio? Non credo sia una motivazione.
La seconda motivazione della Commissione era stata che non
veniva presentato un progetto che ci consentisse di capire se
questa... paragonata ad altre situazioni dirigenziali, doveva
essere sanata perché posta in posizione di inferiorità, o se poteva
essere soddisfacente, o se doveva essere ridotta. Nella Commissione
era emersa la valutazione "a spanne", tenuto conto che l'ASL è
molto più complessa dell'ARPA, che arrivare al 100% come era
previsto nel primo testo non fosse adeguato. Prendiamo atto che una
parte di questa sollecitazione della Commissione è stata recepita
e, secondo me, è stato un fatto positivo, a dimostrazione di come
vi sia una capacità di dialogo fra la Giunta regionale, la
maggioranza e tutto il Consiglio per il maggior bene della Valle
d'Aosta. Rimane però un aumento più ridotto, ma rimane: possibile
fino all'80 o al 90%. Questo è un momento su cui riflettere su tali
"cose", significa non solo fare qualche riflessione sui rapporti
fra maggioranza e Consiglio, per non finire ad essere quelli che si
fanno le ripicche, ma credo sia importante capire come si cerchi
tutti di lavorare per ottenere il miglior risultato, in quanto il
Consiglio non è in contrapposizione alla Giunta e viceversa.
Dall'altra parte forse è bene riflettere su delle strategie e su
come si devono trattare le responsabilità anche a livello
remunerativo in tutta l'Amministrazione regionale, non solo
nell'ARPA e in tutta quella grande "galassia" che sono le
partecipate, gli enti dipendenti, eccetera. Credo sia un momento di
riflessione importante, perché significa andare ad equiparare, ad
essere corretti, a dare un segno di austerità, ma anche un segno di
efficienza. Guardate che l'austerità dà maggiore credibilità alla
politica e l'efficienza riduce le ingiustizie. Su questi temi -
sono partito da un piccolo punto e forse sono andato ben al di là -
si rischia di fare tanti piccoli errori che alla fine portano a
mettere in difficoltà non solo la maggioranza, ma la stessa Valle
d'Aosta.
Più concretamente vi sono due aspetti che portano ad avere dei
dubbi anche su questo secondo più limitato provvedimento ed è che,
di fronte a una situazione in cui si vanno a fare giustamente dei
tagli, perché le risorse sono non più infinite, la cosa importante
è dare un segno politico di come si fanno tali tagli. Ritengo che i
tagli si debbano fare anzitutto, ma credo sia un'idea condivisa,
sugli sprechi, sui privilegi, sulle posizioni di rendita... perché
questo non solo rende più giustizia, ma rende anche più efficienza.
Vi faccio allora un semplice paragone, ne avevo uno meno carino, ma
stamani il "programma Euronews" che mi guardo tutte le mattine
sulla Svizzera mi ha dato una "chicca" che mi consente di dare un
segno più netto. La Signora Angela Merkel, da ieri Cancelliere
della Repubblica federale tedesca, guadagna al lordo e senza
pensione 14.800 euro, comprensivi di tutte le indennità. Non so i
conti dell'ARPA quanto siano, ma non devono essere distantissimi da
queste cifre; vogliamo paragonare l'ARPA della Valle d'Aosta ad
Angela Merkel, o tutti ci dobbiamo dare una regolata quando si
affrontano questi temi?
Secondo problema ancora più delicato e che lascio alla
riflessione dei colleghi è che l'ARPA è un'azienda speciale - su
questo concordo con l'Assessore - dipendente dalla Regione che ha
delle funzioni ispettive e di controllo del territorio; andare a
promuovere o a non promuovere, soprattutto in questa maniera
disorganica rispetto al complesso dell'istituto, una funzione
potrebbe passare per un tentativo di indirizzare un tipo di
attività in un senso piuttosto che in un altro, perché noi siamo i
controllori, ma anche i controllati in questo caso. Penso che tutte
queste riflessioni dimostrino che su tale passaggio vi è stata
scarsa capacità di dialogo fra Consiglio e Giunta e all'interno
della maggioranza stessa e che occorra in futuro su argomenti di
questo genere un maggiore raccordo. Proprio per tali motivazioni di
scarsa valutazione di un provvedimento, che in effetti ha ben altre
interazioni rispetto a quelle che si vorrebbero dare, mi asterrò a
livello personale.
Presidente - La parola al Consigliere Borre.
Borre (UV) - In Commissione abbiamo cassato questo articolo e
già in tale sede ero perplesso ma, per comportamento coerente con
la Commissione, che sempre ha lavorato in maniera collegiale su
tutti i temi, mi ero adeguato anch'io alla cassazione di tale
articolo, anche se non avevo approfondito il problema, perché mi
pareva un discorso personale, quindi non volevo entrare nel merito
di un aumento di un dirigente, come non sono mai entrato nel merito
di altri dirigenti e non ho mai pensato al fatto che la Cancelliera
della Germania guadagni meno di un Consigliere regionale, quindi
dovremmo ridurci anche la nostra indennità, ma di un bel po'. Se
vogliamo fare del Direttore dell'ARPA il "pilota" di una serie di
riduzioni, potremmo anche farlo, però cominciamo a dare l'esempio
noi e poi andiamo a dare l'esempio a chi sta sotto di noi.
Ha detto bene il Consigliere Sandri che la Giunta aveva preso
questa iniziativa prendendo in considerazione l'annullamento da
parte della Commissione dell'articolo, quindi ha riformulato tale
richiesta portandola al 90% come massimo di aumento. Ricordo che le
Commissioni non sono deliberative, perciò noi abbiamo preso una
decisione, ma l'ultima decisione è quella del Consiglio regionale,
quindi non mi ritengo per nulla offeso o sorpassato dalla decisione
che oggi il Consiglio prenderà su questo emendamento, riproposto
dalla Giunta. È un emendamento che mi trova favorevole oggi, perché
da una parte della Giunta è stato deciso di accogliere in parte
quanto la Commissione aveva rilevato.
Presidente - La parola al Consigliere La Torre.
La Torre (FA) - Anche il nostro gruppo si asterrà. Voglio subito
dire, riprendendo gli interventi precedenti, che qui si parla di
aumenti e non di riduzioni, perché l'intervento effettuato dal
Consigliere Borre credo abbia un significato se onestamente e
guardandoci negli occhi ci diciamo: "è un momento particolare della
nostra economia, seriamente vogliamo affrontare con trasparenza di
fronte all'opinione pubblica gli emolumenti della politica, bene,
cogliamo l'occasione di questa situazione..." - e non entro nel
caso personale, noi ci asterremo - "... e prendiamo un impegno qui
dentro di fare una mappatura dei tutti gli stipendi della politica:
dirigenti, amministratori delle varie società regionali e società
partecipate". Mettiamo alla luce del sole gli stipendi dei
Consiglieri regionali, degli Assessori, dei Presidenti, dei
Deputati, di tutti, facciamo una bella "mappatura" di trasparenza,
compresa anche l'USL, e facciamo vedere ai Valdostani gli stipendi
della politica, dopodiché giudicheremo, su una base di trasparenza
e di serietà, se l'aumento è poco o è tanto, ma non il suo...
quello di tutti, cioè quello che costa la politica, quello che i
cittadini pagano. Non entriamo quindi nella discussione
dell'aumento o della diminuzione, che forse è molto personale ed è
stato detto, su cui non sono d'accordo perché è un aumento e io
lascerei le cose come sono, ma facciamo tale operazione di
trasparenza. Non sottraiamoci in questo momento del nostro Paese a
un'operazione di trasparenza, facciamo vedere che in Valle d'Aosta
abbiamo il coraggio di aprire... mettiamo sul tappeto gli stipendi
della politica, da Centro sviluppo ai vari funzionari; questa
sarebbe una grande occasione per noi di rivalutare le nostre azioni
agli occhi dei cittadini, che ci guardano.
Presidente - La parola al Consigliere Comé.
Comé (SA) - Intervengo brevemente solo per esprimere il voto di
astensione da parte del nostro gruppo e per aggiungere una
considerazione rispetto alle numerose fatte dai colleghi che mi
hanno preceduto. Abbiamo ritenuto che il ritiro da parte della
Commissione competente di questo articolo fosse stato dettato da
un'opportunità e da un momento che era sicuramente importante, in
quanto nell'ultimo Consiglio avevamo presentato diverse risoluzioni
che chiedevano di rivedere gli stipendi dei politici e poi di
riflesso degli amministratori di tutte quelle società legate alla
Regione. Ritenevamo che quello fosse un momento importante per
andare a fare una riflessione approfondita su tutte le questioni.
Pare che questo sia un anticipare quell'eventuale provvedimento che
verrà assunto in seguito, per dire: "qui corriamo il rischio che
qui ci riducono lo stipendio, allora anticipiamolo oggi e poi
lasciamo fare quello che vogliono". Di fronte ai cittadini che
vedono tale provvedimento, insomma, qui nessuno è scemo e tutti
capiscono che è un sistema per dare oggi quello che forse
toglieremo domani; per questo il nostro gruppo si astiene.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Intanto per ringraziare tutti quelli che sono
intervenuti e solo a titolo di riguardo per i loro interventi
voglio fare qualche piccola osservazione, sapendo che non
convincerò chi si vorrà astenere o è contrario all'emendamento.
Prima considerazione: sarei più cauto nel chiamare tutti in
causa, perché si sta chiudendo adesso il contratto dei dirigenti
regionali e voglio poi vedere cosa si viene a dire qui, nel senso
di dire: "non prendiamo in considerazione adeguamenti perché siamo
nell'austerità", peraltro non è neanche nostra competenza, perché è
materia delegata; però quello che qui non va bene è il rapporto
percentuale che c'era fra il Direttore generale dell'ARPA e il
Direttore generale dell'USL. Mi si dice che uno ha molte più
responsabilità dell'altro; questo è relativamente vero, nel senso
che ha anche un altro apparato, ha anche altri supporti e sulle
responsabilità soggettive - alcune delle quali di carattere penale
- dico che le due cose sono sullo stesso piano.
Altra considerazione: in questa Regione si è fatto l'errore di
parametrare troppe cose ai politici regionali, 20%, 30%... qui
invece è stato parametrato a quello che prende il Direttore
generale dell'USL secondo una parametrazione di tipo nazionale. Vi
sono due questioni di coerenza: una è quella riguardante i costi
della politica e tutto quello che afferisce a quanto viene dato
alla politica di riferimento, che qui sono i Consiglieri regionali.
Allora lì è chiaro che il giorno che si deciderà, come abbiamo
previsto nell'ambito della finanziaria di fare una riflessione su
questo, va da sé che nella misura in cui si toglie ai Consiglieri
regionali a cascata vi saranno tutta una serie di percentuali che
vengono ad essere abbassate in maniera proporzionale. Qui non è la
stessa cosa, questo è un "manager" e ha una responsabilità che non
ha niente a che vedere con tale tipo di ragionamento! Non credo si
possa andare a prendere in considerazione, altrimenti andremmo a
violare un rapporto contrattuale che è di altro tipo, che non ha
niente a che vedere con le cariche che vengono date in un'ottica di
tipo politico; qui si fa la parametrazione con il Direttore
generale dell'USL, che ha un rapporto che è quello sanitario, e qui
cadiamo in un altro assurdo: nell'ARPA il contratto è sanitario,
questo fa sì che i dirigenti dell'ARPA prendano più del Direttore
generale, facendo la parametrazione che c'era prima, ed è
un'incongruenza che non sta in piedi, perché abbiamo messo un
Direttore che per assurdo guadagna meno dei suoi sottoposti. Se poi
nel momento in cui andremo a vedere, nell'ottica di risparmiare,
cosa guadagnano i "manager", i responsabili delle aziende, questo è
un rapporto di tipo sindacale che ha tutti altri percorsi, perché
allora coerentemente lei verrà qui a dire che bisogna ridurre anche
l'indennità al Direttore generale dell'USL, ma a questo punto il
discorso non so se è di questo Consiglio o non rientra nella sfera
di altre istituzioni, perché qui chiamiamo in causa il contratto
della sanità, che è un contratto nazionale sul quale non abbiamo
margine di manovra. Distinguiamo i vari ambiti allora, altrimenti
si rischia di fare confusione.
Il Governo ha fatto uno sforzo, ritengo responsabile il
comportamento della III Commissione, perché ha censurato quello che
riteneva eccessivo, ma poi, per bocca del Presidente Borre, mi
sembra sia stata condivisa la nostra proposta, anche perché vi è un
altro aspetto di questa vicenda da considerare. Nessuno ha detto
che domani mattina la Giunta fa un adeguamento che passa al 90%,
può essere anche graduale questo adeguamento, in funzione dei
risultati. Ribadisco pertanto la proposta di tale emendamento
firmato dal Presidente Caveri, che la Giunta sostiene e chiedo il
voto favorevole.
Presidente - La parola al Consigliere Riccarand.
Riccarand (Arc-VA) - Per dichiarare il voto contrario del nostro
gruppo su questo emendamento, sia per una questione di metodo,
perché tale tema è stato esaminato in modo accurato in Commissione
- che unanimemente ha deciso di abrogare questo articolo che
prevedeva tale aumento -, quindi ci sembrava, in un rapporto di
correttezza fra Giunta e Consiglio, che non venisse riproposto in
questa sede; ma poi soprattutto perché tale provvedimento è
totalmente contraddittorio rispetto a quello che abbiamo discusso
nello scorso Consiglio, che andava nella direzione della riduzione
di una serie di stipendi. Vi è un impegno da parte del Presidente
Caveri di portare in sede di finanziaria un emendamento che va a
ridurre dal 1° gennaio 2006 le indennità dei Consiglieri regionali
e a cascata tutta un'altra serie di figure, contemporaneamente si
viene qui in modo del tutto unilaterale a proporre un aumento su
una figura professionale. Tale scelta è totalmente in
contraddizione rispetto al percorso che avevamo deciso; ci sembrava
fosse più opportuno non riproporre questo tema, aspettare che
venisse presa una decisione in sede di legge finanziaria e poi tale
argomento si poteva affrontare in modo organico più avanti. In
questo momento ci sembra un intestardirsi su un provvedimento, che
è totalmente in contraddizione rispetto a un disegno che è stato
approvato dal Consiglio e che si tradurrà speriamo nelle scelte
della finanziaria, che discuteremo a dicembre in Consiglio.
Si dà atto che, dalle ore 10,49 presiede il Vicepresidente
Lanièce.
Presidente - La parola al Consigliere Frassy.
Frassy (CdL) - Il nostro gruppo esprimerà un voto contrario a
questo emendamento, oltre che una forte contrarietà ai modi con i
quali esso si è materializzato. Il collega Riccarand ha fatto bene
a richiamare quanto è accaduto nello scorso Consiglio regionale,
dove vi erano 3 mozioni che da punti di vista diversi miravano a un
contenimento dei costi della politica in generale e i costi
dell'Amministrazione in particolare. Il Presidente Caveri in quella
occasione si impegnò ad andare in quella direzione, dando garanzie
che questo tipo di ragionamento sarebbe stato sviluppato fin dalla
sessione del bilancio. Io penso non sia un caso che nelle
Commissioni la norma, che in questo momento viene rimessa in legge,
fosse stata cassata: era la conseguenza di quell'impegno che il
Presidente Caveri aveva assunto in aula di fronte ai gruppi di
opposizione, che avevano presentato delle mozioni e che le avevano
ritirate dietro la garanzia del Presidente stesso. Il Presidente
Caveri allora avrebbe dovuto avere il buon gusto di presentare tale
emendamento nelle Commissioni, di tornare in queste ultime a
sostenere le ragioni di tale norma e avrebbe dovuto avere il buon
gusto quanto meno, sapendo della sua assenza di oggi, di
comunicarlo e di spiegarne le ragioni nelle riunioni dei Capigruppo
che vi sono state anche ieri, prima del Consiglio. Esprimiamo
perciò una contrarietà sui modi con cui tale maggioranza opera,
perché non potete chiedere alle opposizioni di discutere, di
confrontarsi, di ritirare le mozioni e vi impegnate in una certa
direzione... e poi questo è il frutto del vostro impegno? Siete
completamente inattendibili ed inaffidabili! Come potete chiedere a
noi di credere ancora ai vostri impegni se questi sono i modi con
cui mantenete gli impegni!
Assessore Cerise, rispetto al testo del disegno di legge uscito
dalla Giunta, non penso si siano materializzate delle novità fra
allora ed ora; so che diversi colleghi hanno condiviso l'esigenza
di andare a stralciare dall'"omnibus" questa norma, il collega Fey
mi sembra sia stato uno dei più sensibili nell'ambito della sua
Commissione su questo argomento, oggi è silente. O avete delle
argomentazioni nuove, altrimenti noi prendiamo atto che qui
argomentazioni non esistono, che cambiate idea senza motivazioni
logiche e che il vostro cambiamento di idea sottende situazioni che
nulla hanno a che fare con la trasparenza, con la correttezza
politica e con la logica delle cose. Vicepresidente Cerise, vi sono
delle novità? Quello che lei ha detto non è una novità, è una
ripetizione "trita" di ciò che è stato bocciato in tutte le
Commissioni in cui questa norma di legge è passata. Collega Borre,
è vero che il Consiglio è sovrano, ma noi pretendiamo che il
Consiglio abbia una sua dignità, pretendiamo che quello che accade
in Consiglio sia oggetto di un ragionamento che può essere anche
non condivisibile, ma che sia un ragionamento comprensibile.
Nessuno di voi ha dato una motivazione su questo ennesimo
cambiamento di rotta e di impostazione rispetto a quello che era
stato concordato in maniera serena nelle varie Commissioni.
"È
inopportuno..."
- era stato detto -
"... ci saranno momenti
successivi per andare a rivedere queste situazioni retributive
insieme ad altre situazioni"
, perché il discorso della
mappatura - che mi sembra abbia fatto il collega La Torre - era un
discorso che era già stato portato nelle Commissioni, non è una
novità di oggi e il collega ha fatto bene a ricordare gli impegni
presi. Prendiamo atto oggi che i colleghi di maggioranza in
Commissione sono inaffidabili, perché gli impegni che vengono presi
in Commissione vengono smentiti in aula, senza neppure avere il
buon gusto di comunicare preventivamente e di argomentare i
cambiamenti di rotta. Mi dispiace che non sia presente il
Presidente Caveri, la sua assenza è giustificata da impegni
istituzionali, però censuriamo tale atteggiamento che è
irrispettoso del Consiglio, perché le Commissioni sono espressione
dell'Assemblea, perché su questo argomento non si può "buttare" un
emendamento e usare la forzatura di farlo passare sul presupposto
che lo presenta il Presidente Caveri! Ci dovrebbe essere il buon
gusto da chi in questo momento rappresenta politicamente il
Presidente - mi rivolgo al Vicepresidente Cerise - di dare delle
motivazioni che non siano la ripetizione di quelle motivazioni che
le Commissioni hanno cassato. Fatti nuovi non ce ne sono, se ve ne
sono, ce li comunichi, forse ci può convincere.
Si dà atto che dalle ore 10,51 riassume la Presidenza il
Presidente Perron.
Presidente - La parola al Consigliere Riccarand.
Riccarand (Arc-VA) - Per chiedere la votazione a scrutinio
segreto su questo emendamento, anche perché ha dei risvolti di
carattere personale. La richiesta è fatta a nome del nostro gruppo,
penso anche a nome dei gruppi "La Casa delle Libertà" e comunque
"Fédération", come gruppi di minoranza.
Presidente - La parola al Consigliere Cesal.
Cesal (UV) - Per chiedere 5 minuti di sospensione, per
permettere ai gruppi di maggioranza di riunirsi.
Presidente - Il Consiglio è sospeso per 5 minuti.
Si dà atto che la seduta è sospesa dalle ore 10,57 alle ore
11,20.
Presidente - Riprendono i lavori dopo la sospensione.
Pongo in votazione l'emendamento del Presidente Caveri:
Consiglieri presenti: 33
Votanti: 26
Favorevoli: 18
Contrari: 8
Astenuti: 7
Il Consiglio approva.
Presidente - All'articolo 26 vi è l'emendamento n. 2 della
"Stella Alpina", di cui do lettura:
Emendamento
Il comma 4 dell'articolo 26 è così sostituito:
"4. Al comma 2 dell'articolo 13 della legge regionale 6
aprile 1998 n. 11, già modificata dalle leggi regionali n. 14 del
18 giugno 1999, n. 8 del 24 giugno 2002 e n. 11 del 2 luglio 2004,
le parole "entro cinque anni" sono sostituite dalle parole: "entro
il 31 dicembre 2006".
La parola al Consigliere Viérin Marco.
Viérin M. (SA) - Noi abbiamo presentato questo emendamento in
modo un po' provocatorio, perché avevamo già più volte in
quest'aula e in Commissione sollevato alcune perplessità sugli
sviluppi della legge n. 11/1998 e successive modificazioni che non
sto ad elencare. Al comma 4 di questo articolo 26 si dice - e
inserisco anche l'emendamento n. 5 della maggioranza -:
"i
vincoli ivi contemplati, imposti non anteriormente alla data del 1°
gennaio 1996, conservano efficacia sino al termine di adeguamento
dei PRG di cui all'articolo 13, comma 2, della l.r. n.
11/1998"
. Qui vorremmo chiedere all'Assessore Cerise alcune
spiegazioni, perché mi sembra che questo comma abbia una validità
di 30 giorni: il mese di dicembre. Voglio capire se tale modifica
viene fatta perché c'è qualcosa che in questi 30 giorni di dicembre
potrà accadere o se viene fatta per sanatorie. Ora mi sembra strano
che andiamo a presentare una modifica per 30 giorni, questo è un
aspetto delicato.
Prima di discutere del nostro emendamento che, come ho detto, è
provocatorio, perché l'intenzione è quella di ricordare la nostra
proposta di legge del luglio 2003, con cui dicevamo di riprendere
in mano tutta la questione per definirla in maniera più congrua,
faccio notare che scritta così andiamo ad approvare una cosa che
dura 30 giorni. Dico "30" perché nella legge c'è l'articolo che
prevede l'urgenza, altrimenti durerebbe da dopo Natale al 31
dicembre. Volevo capire il perché di questa situazione, visto che
manca un mese e vi è un solo piano regolatore comunale presentato
alla Regione, quello di Aosta, che poi non è ancora realmente
presentato, ma è in concertazione, gli altri 73 Comuni non hanno
ancora presentato niente e dal 1° gennaio avremo un bel problema
sui vincoli. Credo che salti tutto il concetto delle destinazioni e
delle programmazioni delle opere pubbliche sul territorio
valdostano, perché lei sa che vi sono vincoli che sono nati dopo,
anzi la maggior parte dei vincoli nei Comuni sono datati oltre i 5
più 3 anni, perché lei sa che sono 5 più 3 anni di reiterazione del
vincolo, mentre la legge nazionale era 5 più 5. Tanti piani
regolatori quindi avranno dal 1° gennaio delle situazioni di una
certa difficoltà per quel che riguarda il mantenimento delle
destinazioni dei vari Comuni, ma ripeto la cosa più importante è
capire il perché di questi soli 30 giorni.
Presidente - Al suo emendamento c'è quella modifica formale: non
"entro 5 anni"
, ma
"entro il 31 dicembre 2005"
.
Viérin M. (SA) - Esatto, noi abbiamo ripreso la legge originale
con tutte le variazioni che ho detto prima, è stato definito il 31
dicembre 2005.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Il vero problema sotteso da questo emendamento,
che giustamente è stato definito una provocazione, è la proroga dei
termini di adeguamento dei piani regolatori generali comunali al
PTP. Così com'è una provocazione la vostra, in un certo senso è una
provocazione l'articolo, perché nella sua illustrazione si fa
riferimento al 31 dicembre 2005, ma nella legge non si parla di
data, si legge un'altra cosa:
"conservano efficacia sino al
termine di adeguamento dei PRG di cui all'articolo 13, comma 2
della l.r. n. 11/1998"
. Questo significa che, qualora il
Consiglio decidesse di traslare la data del 31 dicembre, si
trascina con sé la validità del vincolo fin quando sarà stabilito
il termine per l'adeguamento. Non è scritto da nessuna parte il 31
dicembre 2005, ma è scritto
"conservano efficacia sino al
termine di adeguamento dei PRG di cui all'articolo 13, comma 2,
della l.r. n. 11/1998"
. Questo significa che, se si deciderà in
quel senso, si andrà in quella direzione; se non si deciderà di
prorogare, tali vincoli rimangono al 31 dicembre 2005. Questa è la
vera discussione, ma non credo sia un problema che si affronti
nella "omnibus", si tratta di un argomento che dovrà essere oggetto
di un approfondimento di ben altro tipo in quest'aula. Non voglio
anticipare una discussione, ma io sono aperto a fare qualche
riflessione, però "tout court" di prorogare questo termine così non
sono entusiasta, perché teniamo presente che sono 7 anni che
sollecitiamo tale adeguamento. Vi è stata, è vero, l'alluvione, ma
tutta una serie di aspetti riguardanti questo adeguamento risalgono
alla legge n. 14/1978!
Dobbiamo fare una riflessione su tutta una serie di aspetti, non
ultimo il fatto che vi sono dei Comuni che sono molto avanti, altri
indietro non per colpa loro e altri che sono indietro anche per
negligenza, ma non possiamo con molta leggerezza cancellare tutto e
dire: "va bene, siccome adesso ce ne sono solo 2 che hanno
presentato la bozza, proroghiamo di un altro anno", perché non
rechiamo giustizia al sistema; comunque, per quanto riguarda la
perplessità espressa, va da sé che, se vi sarà una proroga di
questi termini, si trascineranno anche il 31 dicembre 2005...
respingiamo l'emendamento.
Presidente - La parola al Consigliere Viérin Marco.
Viérin M. (SA) - L'Assessore ha detto in maniera molto precisa
che qui ci troviamo di fronte a un problema che da anni è molto
delicato. È vero che sono 7 anni che dura tale situazione e che i
Comuni devono essere responsabili, io direi corresponsabili, forse
è meglio, perché in questi 7 anni - parto dall'ultima "omnibus" che
abbiamo approvato per arrivare a tutte le altre modifiche - abbiamo
sempre inserito delle ulteriori questioni per l'adeguamento dei
piani regolatori generali prevista dal PTP. Anche nell'ultima
"omnibus" abbiamo scritto delle "cose", per le quali i Comuni
devono riprendersi dei mesi di lavoro e rettificare lavori già
fatti.
Abbiamo poi delle questioni, tipo quella che abbiamo sollevato
da 2 anni, sulle norme tecniche di attuazione; lei ci ha detto che
non si potevano fare. Non possiamo dire: "facciamo un pacchetto
uguale per tutti i Comuni ", lo hanno fatto i Comuni della Coumba
Freida, la Regione ha quindi ritenuto non fattibile approvare uno
schema di quel tipo e io ne posso anche concordare le motivazioni.
Lei venne qui e ci disse:
"imposteremo delle linee guida per
dare piena libertà ai Comuni e che nello stesso tempo gli uffici
regionali non possano dire che le norme di attuazione presentate
non vanno poi bene perché non toccano alcuni aspetti"
. Abbiamo
sollecitato queste linee guida a maggio, le abbiamo risollecitate 2
mesi fa ci è stato risposto che venivano consegnate a fine ottobre,
ma i Comuni non le hanno ancora ricevute! Lei mi spiega come fa un
Comune ad approvare il piano regolatore quando non sono ancora
arrivate le linee guida, e la scadenza è fra 30 giorni? Noi
lasceremo un "buco" immenso sul "fai-da-te" nei Comuni, perché
tutte le cose impostate dai Comuni decadranno; ad esempio, se una
strada è in zona a destinazione edilizia - zona "C" e in futuro
zona "B", perché la Regione ha modificato questa sigla -, se un
proprietario andrà a costruire un palazzo... costruirà sulla
destinazione della strada, perché, se la zonizzazione è in zona
edificabile e il vincolo è decaduto, costruirà lì e quella strada
non si farà più. È chiaro che ci sarà tanta gente in attesa lì il 2
gennaio per presentare la concessione edilizia ed è chiaro che il
Comune non potrà dire "no"; allora dobbiamo essere chiari su queste
cose.
Siamo d'accordo con l'Assessore: se ci mettiamo a lavorare in
una certa maniera nel prossimo mese per questa materia e basta...
perché vi sono troppe modifiche a una legge di 6 o 7 anni fa, ve ne
sono almeno una quindicina, sulle quali i Comuni devono lavorare
per inserirle e per modificare il lavoro già svolto, per presentare
in Regione l'adeguamento generale in base alla legge del 1998.
Dedichiamo allora alcune riunioni, portiamo per fine anno una
proposta che vada a toccare questi aspetti, per non mettere i
Comuni di fronte a un "fai-da-te". Questo lo denunciamo oggi: che
non si venga a dire fra 6-7 mesi che stanno venendo fuori delle
cose un po' così. Per questa ragione ho fatto una domanda
provocatoria; se approviamo tale comma 4, questo vale per 30
giorni... 32? Poi cosa facciamo? Vorrei capire se si vuole sanare
solo qualche fattaccio dal 1996 al 1998, perché forse sono già
decaduti i vincoli... serve forse ai Comuni che hanno già ricevuto
delle richieste di edificazione sui sedimi previsti per
l'esecuzione di strade, o parcheggi, o scuole per avere la
possibilità di non dare la concessione edilizia? ... credo che, per
inserire un articolo di questo genere nella "omnibus" con validità
di soli 30 giorni o 31, non sia lì la motivazione. Credo purtroppo
che le motivazioni siano di andare a sanare qualcosa non so di chi
e non so perché. Quindi in senso provocatorio manteniamo questo
emendamento, perché riteniamo che, se passa l'emendamento come
abbiamo proposto noi, si rinvia di un anno per capire meglio la
questione e non è che perdiamo grandi cose, perdiamo 30 giorni di
dicembre. Su cosa? Su un aspetto della prosecuzione del vincolo in
alcuni Comuni, che magari devono solo sanare il pregresso e non
tutelare il futuro.
Presidente - Pongo in votazione l'emendamento n. 2 della "Stella
Alpina":
Consiglieri presenti: 29
Votanti e favorevoli: 6
Astenuti: 23 (Borre, Cerise, Cesal, Charles Teresa, Curtaz,
Ferraris, Fey, Fiou, Fosson, Isabellon, Marguerettaz, Nicco,
Pastoret, Perrin, Perron, Praduroux, Riccarand, Rini, Squarzino
Secondina, Tibaldi, Vicquéry, Viérin Adriana, Viérin Laurent).
Il Consiglio non approva.
Presidente - La parola al Consigliere Viérin Marco sull'articolo
26.
Viérin M. (SA) - Devo dire che sono dispiaciuto, avrei preferito
sentire di nuovo l'Assessore o qualcuno della maggioranza su questo
aspetto, perché troppe volte si è sentito dire che siamo legati al
territorio e siamo vicini a chi amministra il territorio, ma alla
fine credo non volete approfondire più di tanto la questione. Lo
dico a tutti, anche ai "Democratici di Sinistra": non vorrei che a
marzo o a giugno si debba discutere una legge presentata dalla
Giunta di corsa per tamponare i "buchi", perché il danno sarà già
fatto! Chiedo che qualcuno si prenda la responsabilità non del
domani, ma del presente, perché si sappia sul territorio valdostano
il perché non si è voluto affrontare... ribadisco che l'Assessore
Cerise ha ragione, è vero, il problema c'è e noi lo diciamo da
oltre 2 anni, ma non si può "mettere la testa sotto la sabbia"! Il
problema c'è, ci sono 30 giorni, l'ultimo Consiglio è fra 20
giorni, dobbiamo affrontarlo questo problema, altrimenti ci
troveremo in una situazione incresciosa; quindi voteremo contro
questo articolo per il comma 4.
Presidente - Pongo in votazione l'articolo 26:
Consiglieri presenti: 28
Votanti: 24
Favorevoli: 19
Contrari: 5
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 27:
Consiglieri presenti: 28
Votanti e favorevoli: 23
Astenuti: 5 (Curtaz, Riccarand, Salzone, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 28:
Consiglieri presenti: 29
Votanti e favorevoli: 25
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 29:
Consiglieri presenti: 29
Votanti e favorevoli: 25
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 30:
Consiglieri presenti: 29
Votanti e favorevoli: 25
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 31:
Consiglieri presenti: 29
Votanti e favorevoli: 25
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - All'articolo 32 vi è l'emendamento n. 3 della
"Stella Alpina", di cui do lettura:
Emendamento
Il comma 2 dell'articolo 32 è soppresso.
Vi segnalo una correzione formale al comma 2 dell'articolo 7bis
della l.r. 33/1984, laddove si dice:
"Il vincolo di non
frazionabilità di cui al comma 1 è iscritto"
, non è
"iscritto"
, ma è
"trascritto"
; a tale correzione
provvederà la Presidenza.
La parola al Consigliere Stacchetti.
Stacchetti (SA) - Abbiamo presentato questo emendamento, perché
riteniamo che, come è stato formalizzato l'articolo 7bis, non sia
consono alle esigenze vere delle RTA. La legge istitutiva delle RTA
è più chiara e la proposizione messa in "omnibus" va solo a creare
altra confusione. È vero, vi sono dati i casi dei cosiddetti
"furbi", qualcuno ha approfittato della norma per farsi delle case
RTA, poi trasformate in alloggi, ma non per questo la proposta
odierna si pone contro i furbi. Chiediamo l'abrogazione del comma
2, perché si ritiene che la modifica di parte dell'articolato
inerente alla RTA della legge n. 83/1984 debba essere oggetto di
un'ampia e approfondita riflessione alla luce delle importanti e
motivate osservazioni fatte dal CPEL.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Ho seguito con attenzione l'illustrazione fatta
dal collega Stacchetti, credo l'articolo sia chiaro e se posso
condividere in linea di massima il criterio che poi si debba fare
con calma una più ampia riflessione... noi abbiamo però necessità
in questo momento di non contribuire a lasciare aggravare la
situazione per quanto è la condizione attuale, cioè impedire il
frazionamento che tale articolo intende introdurre. Per questa
ragione non possiamo accogliere l'emendamento del collega
Stacchetti, per cui ci asterremo sulla proposta, perché
l'emendamento va in direzione opposta a quanto è contenuto
nell'articolo che abbiamo previsto nel disegno di legge, che vuole
andare ad arginare un fenomeno non accettabile.
Presidente - Pongo in votazione l'emendamento n. 3 della "Stella
Alpina":
Consiglieri presenti: 26
Votanti: 8
Favorevoli: 5
Contrari: 3
Astenuti: 18 (Borre, Cerise, Cesal, Charles Teresa, Ferraris,
Fey, Fiou, Fosson, Isabellon, Marguerettaz, Nicco, Pastoret,
Perrin, Perron, Rini, Tibaldi, Vicquéry, Viérin Laurent).
Il Consiglio non approva.
Presidente - Pongo in votazione l'articolo 32 con la correzione
formale di cui vi avevo accennato prima:
Articolo 32
(Disposizioni in materia di disciplina della classificazione
delle aziende alberghiere. Modificazioni alla legge regionale 6
luglio 1984, n. 33)
1. Il comma 5 dell'articolo 2 della legge regionale 6 luglio
1984, n. 33 (Disciplina della classificazione delle aziende
alberghiere), è abrogato.
2. Dopo l'articolo 7 della l.r. 33/1984, è inserito il
seguente:
"Articolo 7bis
(Disposizioni particolari in materia di villaggi albergo e di
residenze turistico-alberghiere)
1. Nel caso di realizzazione di villaggi albergo e di
residenze turistico-alberghiere, la proprietà delle strutture non
può essere frazionata per tutto il periodo di permanenza del
vincolo urbanistico di destinazione alberghiera dell'area
interessata.
2. Il vincolo di non frazionabilità di cui al comma 1 è
trascritto presso l'ufficio dei registri immobiliari competente per
territorio, a cura e spese dell'interessato, entro la data di
ultimazione dei lavori.".
Consiglieri presenti: 26
Votanti: 24
Favorevoli: 20
Contrari: 4
Astenuti: 2 (Salzone, Tibaldi)
Il Consiglio approva.
Presidente - Pongo in votazione l'articolo 33:
Consiglieri presenti: 27
Votanti e favorevoli: 23
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - All'articolo 34 vi sono due emendamenti: uno dei
Consiglieri Frassy e Tibaldi e uno dell'Assessore Pastoret, che
recitano rispettivamente:
Emendamento
Il comma 3 dell'articolo 34 è sostituito dal
seguente:
"3. Il comma 1 dell'articolo 17 della l.r. 11/1996 è
sostituito dal seguente:
"1. Sono case e appartamenti per vacanze le unità abitative,
ubicate anche in stabili diversi purché situate nel medesimo
territorio comunale, composte da uno o più locali, arredate e
dotate di servizi igienici e di cucina autonomi, gestite
unitariamente in forma imprenditoriale da parte di soggetti
iscritti al ruolo degli agenti di affari in mediazione, per
l'affitto ai turisti senza offerta di servizi centralizzati o
prestazioni di tipo alberghiero, nel corso di una o più stagioni,
con contratti aventi validità non superiore a cinque mesi
consecutivi."."
Emendamento
Il comma 3 dell'articolo 34 del ddl. n. 86 è sostituito dal
seguente:
"3. L'articolo 17, comma 1, della l.r. 11/1996 è sostituito
dal seguente:
"Articolo 17
(Definizione e caratteristiche)
1. Sono case e appartamenti per vacanze le unità abitative,
ubicate anche in stabili diversi, purché situate nel medesimo
territorio comunale, composte da uno o più locali, arredate e
dotate di servizi igienici e di cucina autonomi, gestite
unitariamente da soggetti iscritti al Registro delle imprese per
l'esercizio dell'attività di affitto ai turisti senza offerta di
servizi centralizzati o prestazioni di tipo alberghiero, nel corso
di una o più stagioni, con contratti aventi validità non superiore
a cinque mesi consecutivi."."
La parola al Consigliere Tibaldi.
Tibaldi (CdL) - L'articolo 34 va a modificare in alcune parti la
legge n. 11/1996, il nostro emendamento si riferisce alla
possibilità per chi gestisce case e appartamenti per vacanze, in
particolare le unità abitative che compongono le case e gli
appartamenti per vacanze... che tale gestione unitaria in forma
imprenditoriale, come è scritto nella modifica dell'"omnibus", sia
effettuata da parte di soggetti che abbiano un'abilitazione ad
effettuare questo tipo di attività. Abbiamo previsto di specificare
questa abilitazione attraverso l'iscrizione al ruolo degli agenti
di affari in mediazione.
La seconda modifica fa riferimento all'aspetto temporale, ovvero
d'accordo ad eliminare il termine minimo di 7 giorni, ma è
opportuno che i contratti abbiano una validità non superiore ad
almeno 5 mesi, perché i contratti stagionali relativi alla stagione
invernale normalmente vanno dai primi di dicembre fino a fine
aprile; non vorremmo che il limite di 3 mesi fissato dalla legge
costituisse un'ulteriore necessità per i contraenti di dover
stipulare a fine febbraio un nuovo contratto per rimanere in
armonia con i principi di questa legge. Di qui la presentazione di
tale emendamento, che mi pare di capire sia analogo ad un
emendamento proposto dall'Assessore Pastoret.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - È un emendamento analogo, se non quasi identico
nei contenuti perlomeno per una sua parte. Le motivazioni che sono
state introdotte dal collega sono le stesse che ci hanno spinto a
presentare questo emendamento. Si modificherebbe l'articolo 17
della precedente legge, cito velocemente, dove si diceva:
"precedentemente gestite unitariamente in forma
imprenditoriale"
si vorrebbe chiarire questo termine
introducendo:
"gestite unitariamente da soggetti iscritti al
Registro delle imprese per l'esercizio dell'attività di affitto ai
turisti"
. Andiamo nella stessa direzione pur esprimendoci in
termini diversi. Nessuna obiezione - presentiamo anche noi questo
in tale emendamento - al prolungamento dei contratti con validità
fino a 5 mesi, perché consentano di coprire tutta la stagione.
Chiederei, per uniformare questo emendamento da me presentato a
quanto dice il collega Tibaldi, se fosse possibile apportare una
lieve correzione all'enunciato: nel mio emendamento dico
"da
soggetti iscritti al Registro delle imprese per l'esercizio
dell'attività di affitto"
, sarebbe sufficiente dire:
"per
l'affitto ai turisti"
; se non è possibile, rimane così, è solo
un sovrappiù poco elegante.
Presidente - Il Consiglio ha difficoltà a considerare una
correzione formale che va in questo senso, leggo l'emendamento:
", gestite unitariamente da soggetti iscritti al Registro delle
imprese per l'esercizio dell'attività di affitto"
verrebbe
modificato in
"per l'affitto"
. Il concetto non cambia, ma se
vi sono difficoltà... il Consiglio è d'accordo?
La parola al Consigliere Tibaldi.
Tibaldi (CdL) - Vista la sostanziale identità degli emendamenti
proposti dal nostro gruppo e dall'Assessore, ritiriamo il nostro
emendamento e votiamo favorevolmente la proposta formulata
dall'Assessore.
Presidente - Pongo in votazione l'emendamento dell'Assessore
Pastoret con la correzione formale:
Consiglieri presenti, votanti e favorevoli: 27
Il Consiglio approva all'unanimità.
Presidente - Pongo in votazione l'articolo 34 nel testo così
emendato:
Articolo 34
(Disposizioni in materia di strutture ricettive
extralberghiere. Modificazioni alla legge regionale 29 maggio 1996,
n. 11)
1. Dopo la lettera e) del comma 2 dell'articolo 16 della
legge regionale 29 maggio 1996, n. 11 (Disciplina delle strutture
ricettive extralberghiere), è aggiunta la seguente:
"ebis) estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
2. Dopo la lettera e) del comma 2 dell'articolo 16quater
della l.r. 11/1996, come introdotto dall'articolo 2 della legge
regionale 4 agosto 2000, n. 23, è aggiunta la seguente:
"ebis) gli estremi dell'atto di approvazione dell'assemblea
dei condomini, qualora l'attività sia esercitata in unità
condominiali.".
3. Il comma 1 dell'articolo 17della l.r. 11/1996, è
sostituito dal seguente:
"1. Sono case e appartamenti per vacanze le unità abitative,
ubicate anche in stabili diversi, purché situate nel medesimo
territorio comunale, composte da uno o più locali, arredate e
dotate di servizi igienici e di cucina autonomi, gestite
unitariamente da soggetti iscritti al registro delle imprese per
l'affitto ai turisti senza offerta di servizi centralizzati o
prestazioni di tipo alberghiero, nel corso di una o più stagioni,
con contratti aventi validità non superiore a cinque mesi
consecutivi.".
4. Dopo la lettera d) del comma 4 dell'articolo 19 della l.r.
11/1996, è aggiunta la seguente:
"dbis) estremi dell'atto di approvazione dell'assemblea dei
condomini, qualora l'attività sia esercitata in unità
condominiali.".
5. L'articolo 24 della l.r. 11/1996 è sostituito dal
seguente:
"Articolo 24
(Comunicazione dei prezzi)
1. Il titolare dell'autorizzazione all'esercizio comunica
alla struttura regionale competente i prezzi minimi e massimi che
intende praticare; nel caso in cui siano comunicati solo prezzi
minimi o solo prezzi massimi, gli stessi sono considerati come
prezzi unici.
2. La comunicazione, concernente anche i servizi offerti, è
inviata entro il 15 settembre di ogni anno, con validità dal 1°
dicembre al 30 novembre dell'anno successivo. È consentita
un'ulteriore comunicazione entro il 1° marzo dell'anno successivo
con la quale il titolare dell'autorizzazione all'esercizio comunica
la variazione di prezzi e di servizi che intende applicare a
partire dal 1° giugno dello stesso anno.
3. L'omessa o incompleta comunicazione entro i termini di cui
al comma 2 comporta il divieto di applicare prezzi superiori a
quelli indicati nell'ultima comunicazione.
4. Per le nuove attività o nel caso di subingresso, la
comunicazione è effettuata entro trenta giorni dall'ottenimento
dell'autorizzazione all'esercizio.
5. Le tabelle e i cartellini con l'indicazione dei prezzi
praticati devono essere esposti in modo ben visibile nei locali di
ricevimento degli ospiti o di prestazione dei servizi e,
limitatamente alle strutture di cui agli articoli 14, 16bis e 17,
in ciascuna camera o unità abitativa.".
Consiglieri presenti, votanti e favorevoli: 26
Il Consiglio approva all'unanimità.
Presidente - Pongo in votazione l'articolo 35:
Consiglieri presenti: 26
Votanti e favorevoli: 18
Astenuti: 8 (Comé, Curtaz, Lanièce, Riccarand, Squarzino
Secondina, Stacchetti, Tibaldi, Viérin Marco)
Il Consiglio approva.
Presidente - All'articolo 36 vi sono l'emendamento n. 4 della
"Stella Alpina" e l'emendamento n. 2 dei Consiglieri Frassy e
Tibaldi, che recitano rispettivamente:
Emendamento
Il comma 1, la lettera a) del comma 2 e il comma 6
dell'articolo 36 sono soppressi.
Emendamento
Il comma 1, la lettera a) del comma 2 e il comma 6
dell'articolo 36 sono soppressi.
La parola al Consigliere Tibaldi.
Tibaldi (CdL) - Ripropongo in aula una serie di osservazioni che
ho già fatto in Commissione alla presenza dell'Assessore e del
dirigente competente. Con questo emendamento chiediamo la
soppressione della lettera a) del comma 2, del comma 1 e del comma
6 dell'articolo 36, perché tali commi prevedono la soppressione
della temporaneità delle soste delle "autocaravan" nelle aree di
sosta. La soppressione di questa temporaneità innanzitutto stride
con un indirizzo legislativo regionale, che invece si sta
consolidando per individuare delle frazioni temporali entro le
quali i "caravan" possono sostare in tali aree e questo vale per la
Regione Lombardia, che ad esempio nel 2001 ha legiferato in tal
senso, vale per il Friuli Venezia Giulia, che ha provveduto nel
2002, vale per il Lazio, per le Marche e anche per la Provincia di
Trento, dove al massimo è concessa una sosta di 48 ore consecutive.
Addirittura vi è poi l'esempio della Liguria, che prevede una sosta
massima di 36 ore nell'arco di 7 giorni consecutivi, quindi è
ancora più limitativa. Il Piemonte sta modificando adesso la norma
relativa nel senso della contemporaneità delle 48 ore, mentre vi è
chi ipotizza di portarla a 24.
Non è l'eccesso di rigore però che può risolvere i problemi di
sosta indiscriminata in queste aree appositamente messe a
disposizione dei Comuni; il problema a nostro avviso sussiste se si
elimina il requisito della temporaneità, in quanto si crea una
grave concorrenza sleale nei confronti dei gestori dei campeggi,
perché vi sono molti campeggiatori che lo fanno per passione,
quindi desiderano un servizio completo, qualitativamente elevato e,
quando arrivano in una determinata zona turistica, cercano di
orientare la loro permanenza in un campeggio che abbia tutte le
dotazioni di "confort" che fanno al caso loro e delle loro
famiglie. A fronte di questi servizi vi è il pagamento di un
corrispettivo, che è più elevato di quello previsto per la sosta
nelle aree comunali. Noi siamo convinti che tale esclusione della
temporaneità vada a favorire l'accesso e la permanenza nelle aree
di sosta comunale a discapito di quelli che professionalmente e
imprenditorialmente eserciscono l'attività dei campeggi. A nostro
avviso quindi questa scelta legislativa stride con la promozione e
la qualificazione di un turismo itinerante, che invece in Valle
d'Aosta - peraltro gli ultimi dati della stagione appena conclusa
lo confermano - ha visto una crescita significativa. Se da un lato
gli alberghi hanno registrato una flessione, le famose 4.190
presenze di cui abbiamo parlato nello scorso Consiglio, i campeggi
hanno registrato un incremento di presenze. Questa iniziativa,
ripeto, collide con dei legittimi interessi privati di gestione di
attività imprenditoriali, che sono state autorizzate e che
promuovono e qualificano il turismo itinerante come turismo
alternativo a quello tradizionale nella Valle d'Aosta.
L'altra ragione che supporta la presentazione di questo
emendamento è che si crea un rischio di ingestibilità, cioè se non
si mette un limite temporale di permanenza nelle aree di sosta, può
accadere tranquillamente che chiunque in possesso di un
"autocaravan" può sostare per un tempo indefinito senza che venga
disturbato e, se non se accorgono magari gli addetti ai lavori,
ovvero la polizia municipale, chi nel Comune è preposto a tali
controlli, avremo degli assembramenti di "caravan" in queste aree
di sosta che, a nostro avviso, non giustificano una politica
turistica ordinata e anzi creano un disordine che si potrebbe
tranquillamente evitare. Penso che l'Assessore sia a conoscenza di
queste osservazioni, anche perché un'associazione di categoria,
l'"Assocamping", ha in "zona Cesarini" - come si dice in gergo
calcistico - informato anzitutto del fatto che è venuta a
conoscenza di questa modifica senza essere stata preventivamente
ascoltata e poi, se ricordo bene, le motivazioni che propone sono
grosso modo le medesime, ovvero è inutile normare in una direzione,
modificando una legge esistente senza aver prima sentito i
destinatari di questa legge.
Chiediamo all'Assessore che questo articolo, che è stato forse
più il frutto di un pensiero di un dirigente che non una revisione
organica con chi della materia si occupa quotidianamente, venga
corretto o modificato in un senso che non sia peggiorativo rispetto
a quanto era previsto dalla legge del 2002. Per queste ragioni con
la nostra proposta di emendamento, in cui si chiede la soppressione
di tali 3 commi, intendiamo limitare i danni.
Presidente - La parola al Consigliere Comé.
Comé (SA) - Anche noi abbiamo presentato un emendamento su
questo articolo che, per quanto riguarda la richiesta di
soppressione dei commi e della lettera a) del secondo comma,
combacia con la proposta presentata dal collega Tibaldi; pertanto
l'analisi fatta dal collega è condivisa, anche perché il
sottoscritto in Commissione aveva sollevato delle obiezioni. Fra
l'altro, leggo qui nella motivazione che si vuole togliere la
temporaneità, perché eccessivamente limitativa delle possibilità di
soggiorno offerte alla clientela turistica interessata. Non penso
che il turismo valdostano punti su delle soste che diventano non
più temporanee, ma abusive e continuative su delle aree messe a
disposizione dai Comuni. Penso che l'intendimento dell'Assessore
sia quello di puntare su un turismo decisamente superiore rispetto
a questo, pertanto anche noi condividiamo il fatto che forse sia
importante mantenere la temporaneità e fra l'altro nel comma 6
della vecchia normativa era già ben delimitato un tempo, quello di
48 ore, quindi non vi era il divieto assoluto, ma vi era già un
paletto ben preciso, fissato: quello di 48 ore. Riteniamo sia
importante mantenere questa dicitura della vecchia normativa, di
conseguenza chiediamo la soppressione di quei commi.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Mi rendo conto che parliamo di una materia
opinabile, ognuno ha delle opinioni e non ho la pretesa di ritenere
che sia assolutamente la migliore quella che esprime il Governo con
questo provvedimento.
È stato detto prima dal collega Comé: c'era già questo limite di
48 ore e - mi sia consentito il bisticcio di parole - tale limite
ha mostrato i suoi limiti, nel senso che chi voleva sostare più di
48 ore doveva solo mettere in moto, partire, farsi un giro di
un'oretta, tornare nell'area di sosta e fermarsi lì. L'unica
conseguenza che questo creava è che vi era bisogno di nuovo di
pagare, di fare la ricevuta e cose di questo genere, per cui
surrettiziamente, se uno avesse voluto fare un soggiorno di una
certa durata, avrebbe potuto farlo indipendentemente da questo.
L'emendamento del collega Tibaldi è proprio il contrario, nello
spirito, a quello che abbiamo presentato prima per le case e
appartamenti per vacanza, dove abbiamo non dico eliminato dei
limiti, ma li abbiamo resi più flessibili. Non ritengo che qui si
tratti di una materia nuova, le aree di sosta esistono, qui le
"autocaravan" si fermavano comunque prima e non credo che i loro
tempi di presenza saranno modificati da tale disposizione, ma si
eviterà solo che vi siano queste famose questioni di carattere
burocratico di cui sovente ci lamentiamo qui e che hanno delle
ricadute sui Comuni e sulle persone che effettuano i controlli.
Abbiamo peraltro introdotto proprio qui... e credo che questo
possa dare una parte di soddisfazione a coloro che hanno proposto i
2 emendamenti un elemento che specifica qual è il requisito della
sosta o quello di campeggio; nel comma 7 introduciamo il comma 5bis
dove si dice cosa è sosta e cosa è campeggio, perché chi si ferma
lì fa della sosta e la può fare solo con certi requisiti e a certe
condizioni. Credo che le preoccupazioni, pur legittimamente
espresse, siano mitigate sia da una situazione preesistente che non
si modifica togliendo il titolo della temporaneità e soprattutto
con il chiarimento, che qui viene introdotto, relativamente alla
sosta, che viene differenziata dal campeggio e viene definito nella
disposizione che abbiamo introdotto con questo disegno di
legge.
Presidente - La parola al Consigliere Tibaldi.
Tibaldi (CdL) - Assessore, non ho la pretesa di convincerla,
però non ho capito la sua argomentazione per cercare di
giustificare il mantenimento della costruzione legislativa che è
qui scritta. Lei dice che di fatto la norma è rimasta inapplicata,
quella del vincolo temporale delle 48 ore, perché non si poteva
controllare, se ho capito bene... allora le concedo un supplemento
di risposta.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Chiedo scusa ai colleghi, ma non posso vedere
travisate le cose che dico. Ho detto che con la disposizione delle
48 ore lei prendeva il suo "camper", si recava nell'area, stava lì
48 ore, dopodiché prendeva legittimamente il suo "camper", andava a
fare colazione in qualsiasi altro luogo della Valle, tornava dopo
qualche ora e aveva comunque diritto di accedere a quell'area di
sosta, di pagare il corrispettivo per fermarsi e di stare lì altre
48 ore. Ho detto che il fatto di togliere questo limite e questo
tipo di temporaneità non va ad incidere su dei costumi
preesistenti; di fatto, quando tornava, l'amministrazione comunale
con il suo addetto doveva essere lì per di nuovo andare a ricevere
il corrispettivo, incassarlo... chi voleva stare 6 giorni o 8
giorni ci stava comunque. Non si può quindi dire che il limite di
quelle 48 ore costituiva la regolamentazione di un tipo di turismo
che ora diventa selvaggio, assolutamente; non c'era differenza
prima e non c'è adesso, togliamo solo un elemento di ipocrisia
rispetto a questo tipo di attività.
Presidente - La parola al Consigliere Tibaldi.
Tibaldi (CdL) - La norma esisteva, ma veniva elusa con questo
viaggio di un'oretta come diceva lei. Ora, se tale norma veniva
elusa ed era difficilmente controllabile, mi chiedo come si possa
controllare la differenza fra sosta e campeggio visto che vi è una
circostanza prevista che è piuttosto di "lana caprina":
l'"autocaravan" non deve poggiare sul suolo oltre che con le ruote
anche con altri elementi strutturali del mezzo, non deve emettere
dei flussi propri oltre a quello del propulsore meccanico, od
occupare la sede stradale in misura eccedente l'ingombro del mezzo
stesso. Da un lato allora dobbiamo semplificare la materia, la
norma delle 48 ore viene elusa, però ne inseriamo un'altra che è
paradossale, è una questione che dovrà essere interpretata e
applicata da qualcuno che la controlla, che dovrà andare a vedere
se nelle aree di sosta chi si è fermato lo ha fatto secondo quanto
è prescritto dalla legge e quindi se oltre alle ruote vi sono altri
mezzi meccanici che poggiano sul suolo, se oltre alle emissioni del
tubo di scappamento vi sono altre emissioni, forse per il
riscaldamento o per le acque reflue e se l'ingombro è quello giusto
previsto per il mezzo stradale; ma qui abbiamo peggiorato di 10
volte, se non di più, la situazione pre-esistente! Non si va
nell'ottica della semplificazione allora, ma nell'ottica della
confusione e, a nostro avviso, una formulazione scritta in questa
maniera complicherà anche l'attività di coloro che sono preposti al
controllo sulle soste o attendamenti sulle aree comunali messe a
disposizione. A nostro avviso questa modifica è di gran lunga
peggiorativa rispetto all'originaria formulazione.
Presidente - La parola al Consigliere Comé.
Comé (SA) - Volevo anch'io sottolineare la difficoltà del comma
7, che riguarda la distinzione fra sosta e campeggio. Trovo che se
finora era difficile fare il controllo sulle 48 ore, sarà
impossibile capire la differenza fra sosta e campeggio. Secondo me,
questa norma permetterà una liberalizzazione del campeggio nelle
aree di sosta.
Presidente - Chiedo di poter fare una votazione unica per i 2
emendamenti, che sono uguali.
Pongo in votazione gli emendamenti:
Consiglieri presenti: 29
Votanti e favorevoli: 6
Astenuti: 23 (Borre, Cerise, Cesal, Charles Teresa, Curtaz,
Ferraris, Fey, Fiou, Fosson, Isabellon, Marguerettaz, Nicco,
Pastoret, Perrin, Perron, Praduroux, Riccarand, Rini, Sandri,
Squarzino Secondina, Vicquéry, Viérin Adriana, Viérin Laurent).
Il Consiglio non approva.
Presidente - Pongo in votazione l'articolo 36:
Consiglieri presenti: 29
Votanti: 26
Favorevoli: 20
Contrari: 6
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 37:
Consiglieri presenti: 29
Votanti e favorevoli: 20
Astenuti: 9 (Comé, Curtaz, Lanièce, Riccarand, Salzone,
Squarzino Secondina, Stacchetti, Tibaldi, Viérin Marco)
Il Consiglio approva.
Presidente - All'articolo 38 vi è l'emendamento n. 5 della
"Stella Alpina", che recita:
Emendamento
Il comma 3 dell'articolo 38 è soppresso.
La parola al Consigliere Comé.
Comé (SA) - Abbiamo presentato questo emendamento, perché sulla
legge sullo sport avevamo presentato, nel momento in cui vi era
stata la prima votazione della prima legge sullo sport, sia in
Commissione che in Consiglio, diversi emendamenti e sollevato
diverse perplessità, che oggi puntualmente stanno emergendo, ma
l'analisi dell'articolo la farò dopo. Mi soffermo invece
sull'emendamento, dove abbiamo chiesto la soppressione del comma 3.
Qui nella retribuzione dei compensi alle società vengono
considerate anche quelle società che hanno atleti residenti in
Valle: sono equiparati gli atleti residenti nei Comuni appartenenti
alla Comunità montana Dora Baltea Canavesana, nonché nei Comuni di
Ivrea, Lessolo e Montalto Dora. Penso che questa sia la prima
risposta alle richieste di annessione da parte dei Comuni fuori
Regione, oppure se questo è stato un atto di sensibilità da parte
dell'Assessore, a seguito di un articolo presentato poche settimane
fa a firma di Ferrero... se chiedeva se Carema chiedeva
l'annessione... e quindi l'Assessore è stato sensibile a tale
articolo presentando questo emendamento. Al di là delle battute,
ritengo che questo sarà un emendamento che dal momento in cui
entrerà in vigore creerà in primo luogo dei grossi problemi dal
punto di vista dei controlli; in secondo luogo apre una porta
perché, se il Comune di Torino domani dovesse chiedere di essere
inserito nell'elenco, diventerà difficile dire: "ma perché Lessolo,
Montalto Dora e Ivrea sì e Torino no?" Quindi apre una porta che
difficilmente potrà essere chiusa.
Terza considerazione di tipo sportivo: penso che questo darà un
incremento alle società di andare a ricercare atleti che provengono
da quelle aree; anziché favorire gli atleti valdostani a rimanere,
penso ad esempio al calcio, vi saranno squadre che andranno a
cercare in tali zone degli atleti, perché con questi atleti
prendono il contributo; questo andrà a scapito dei nostri atleti
valdostani e andrà a ridurre il contributo per le altre società
valdostane. Su tali considerazioni riteniamo che questo comma sia
da sopprimere.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Sull'onda di quanto dice il collega Comé non ci
si potrà certo accusare di aver introdotto una disposizione che
possa essere sospettata di voto di scambio, visto che la
cittadinanza all'annessione non è stata accordata, mentre,
contrariamente a questo aspetto di carattere politico, qui è stata
dimostrata sensibilità e accoglimento ad una serie di richieste di
società sportive operanti nel fondovalle. Voi sapete che i confini
sono labili, per fortuna dico io, e che atleti che vivono in quella
zona sono iscritti e militano già nelle società sportive
valdostane; peraltro questo non è un fatto nuovo, cito solo
l'esempio degli sci club valdostani che hanno molti ragazzi che non
sono residenti in Valle d'Aosta. Può darsi che con il passare del
tempo vi possano essere degli effetti negativi, però non sono per
fare oggi dei processi ai possibili sviluppi; se così succederà,
assumeremo dei provvedimenti, ma oggi riteniamo sia necessario non
frapporre troppi ostacoli - che pure già ci sono - all'attività di
alcune società sportive della bassa Valle.
Presidente - La parola al Consigliere Viérin Marco.
Viérin M. (SA) - Solo per dire all'Assessore che sono a
conoscenza che arriveranno anche richieste da parte del Comune di
Torino. Quindi arriveremo in aula con un prossimo emendamento di
qui a 2 mesi.
Presidente - Pongo in votazione l'emendamento della "Stella
Alpina":
Consiglieri presenti: 26
Votanti e favorevoli: 4
Astenuti: 22 (Borre, Cerise, Cesal, Charles Teresa, Curtaz,
Ferraris, Fey, Fiou, Fosson, Isabellon, Marguerettaz, Nicco,
Pastoret, Perrin, Perron, Praduroux, Rini, Squarzino Secondina,
Tibaldi, Vicquéry, Viérin Adriana, Viérin Laurent).
Il Consiglio non approva.
Presidente - La parola al Consigliere Comé sull'articolo 38.
Comé (SA) - Avevo già preannunciato che sarei intervenuto
sull'articolo in questione e dichiaro il voto che da una parte
dovrebbe essere contrario per il non accoglimento del nostro
emendamento, ma ci asterremo perché oggi vediamo delle modifiche
che erano state richieste da noi nel momento in cui avevamo
approvato la legge. Avevamo detto: queste cose sono difficili da
gestire, gli uffici non riusciranno a gestirle, ci sarà una perdita
di tempo, non si riuscirà a determinare quali sono i contributi su
queste cose e voi ci avete detto: "no, assolutamente, questo lo
vedremo, ma questo andrà sicuramente in porto e non ci saranno
problemi". Oggi invece vediamo che si va a togliere una serie di
attività che venivano fatte dagli uffici, perché questi erano
intasati e non riuscivano più ad uscire dalle analisi proprio
perché era logico fin dall'inizio che questo non poteva permettere
di determinare i contributi; quindi, accogliendo favorevolmente
questi... ma, siccome fra un anno sarà necessario far cambiare
quello che oggi avete inserito nel comma 5, daremo il nostro voto
di astensione.
Presidente - Pongo in votazione l'articolo 38:
Consiglieri presenti: 25
Votanti e favorevoli: 18
Astenuti: 7 (Comé, Curtaz, Salzone, Squarzino Secondina,
Stacchetti, Tibaldi, Viérin Marco)
Il Consiglio approva.
Presidente - Pongo in votazione l'articolo 39:
Consiglieri presenti: 27
Votanti e favorevoli: 23
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 40:
Consiglieri presenti: 26
Votanti e favorevoli: 22
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 41:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - All'articolo 42 vi sono i 2 emendamenti
dell'Assessore Pastoret, di cui do lettura:
Emendamento
Alla lettera c) del comma 1ter dell'articolo 51 della l.r.
21/2003, introdotto dal comma 3 dell'articolo 42, le parole: "Alle
medesime condizioni, la proroga può essere accordata per ulteriori
due anni, se le necessità di cantiere lo richiedono." sono
soppresse.
Emendamento
Dopo il comma 3 dell'articolo 42 è aggiunto il
seguente:
"4. Dopo il comma 1ter dell'articolo 51 della l.r. 21/2003,
come introdotto dal comma 3, è inserito il seguente:
"1quater. Alle medesime condizioni di cui al comma 1ter, la
proroga può essere accordata per ulteriori due anni, se le
necessità di cantiere lo richiedono."."
La parola all'Assessore al turismo, sport, commercio e
trasporti, Pastoret.
Pastoret (UV) - È un emendamento di carattere tecnico, la stessa
dicitura viene soppressa in un comma e viene spostata in un altro
per una questione di chiarezza.
Presidente - Chiedo di poter fare una votazione unica per i 2
emendamenti.
Pongo in votazione gli emendamenti:
Consiglieri presenti: 27
Votanti e favorevoli: 23
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 42 nel testo così
emendato:
Articolo 42
(Proroga di termini relativi a controlli tecnici sugli
impianti a fune. Modificazioni all'articolo 51 della l.r.
21/2003)
1. Al comma 1 dell'articolo 51 della l.r. 21/2003, come
sostituito dall'articolo 34 della l.r. 1/2005, le parole: "31
dicembre 2005" sono sostituite dalle seguenti: "28 febbraio
2006".
2. Dopo il comma 1 dell'articolo 51 della l.r. 21/2003, come
modificato dal comma 1, è inserito il seguente:
"1bis. Gli impianti aerei che hanno ottenuto la proroga di
cui al comma 1, la cui nuova scadenza di revisione generale o di
fine di vita tecnica cade nella stagione invernale 2005/2006 e per
i quali è prevista la sostituzione con un nuovo impianto, possono
proseguire l'esercizio fino al termine della predetta stagione
invernale, alle seguenti condizioni, da verificarsi entro la nuova
data di scadenza:
a) sia positivamente terminata la prima fase approvativa di
cui alla deliberazione della Giunta regionale n. 1280 in data 26
aprile 1999, concernente l'approvazione di modalità e procedure per
l'attuazione degli articoli 41 e seguenti della l.r. 29/1997 in
materia di concessioni per la costruzione e l'esercizio degli
impianti a fune;
b) siano effettuati controlli e verifiche equivalenti ad una
revisione speciale.".
3. Dopo il comma 1bis dell'articolo 51 della l.r. 21/2003,
come introdotto dal comma 2, è inserito il seguente:
"1ter. Le funivie bifune, la cui scadenza di fine di vita
tecnica cade prima della stagione invernale 2007/2008, per le quali
è prevista la sostituzione con nuovi impianti e riconosciute dalla
Giunta regionale di interesse regionale, possono proseguire
l'esercizio sino al 31 dicembre 2010, al fine di mantenere la
continuità della frequentazione, a condizione che entro la data di
fine di vita tecnica:
a) sia positivamente terminata la prima fase approvativa di
cui alla deliberazione della Giunta regionale n. 1280/1999;
b) sia consegnato alla struttura regionale competente in
materia di impianti a fune il progetto definitivo della nuova
installazione;
c) siano effettuati i controlli e le verifiche ritenuti
necessari dalla struttura regionale competente in materia di
impianti a fune, almeno equivalenti a quelli previsti ai fini della
revisione speciale dal d.m. trasporti 2 gennaio 1985.".
4. Dopo il comma 1ter dell'articolo 51 della l.r. 21/2003,
come introdotto dal comma 3, è inserito il seguente:
"1quater. Alle medesime condizioni di cui al comma 1ter, la
proroga può essere accordata per ulteriori due anni, se le
necessità di cantiere lo richiedono.".
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 43:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 44:
Consiglieri presenti: 28
Votanti e favorevoli: 24
Astenuti: 4 (Curtaz, Riccarand, Squarzino Secondina,
Tibaldi)
Il Consiglio approva.
Presidente - La parola al Consigliere Viérin Marco, per
dichiarazione di voto.
Viérin M. (SA) - Solo per dire che il nostro gruppo si asterrà,
perché ha votato favorevolmente alcuni articoli in quanto
condivisibili, ma il voto di astensione è rivolto soprattutto a 2
articoli, che non condividiamo, perché avranno ripercussioni nel
futuro: mi riferisco in particolare all'articolo 26, inerente i
piani regolatori generali dei Comuni, e all'articolo 38, inerente
gli atleti, i residenti della Comunità montana Dora Baltea
Canavese, i Comuni di Ivrea, Lessolo e Montalto Dora. Per queste
ragioni ci asterremo dal provvedimento in senso complessivo.
Si dà atto che il Consigliere Vicquéry lascia l'aula
consiliare alle ore 12,32.
Presidente - La parola alla Consigliera Squarzino Secondina.
Squarzino (Arc-VA) - Rispetto ai contenuti dell'"omnibus", come
è emerso anche dalle nostre votazioni, vi sono "luci" ed "ombre",
vi sono alcune disposizioni di legge che ci vedono favorevoli,
altre contrari e altre ancora che avremmo preferito che non fossero
neppure prese in considerazione; quindi, rispetto all'insieme dei
contenuti, la nostra valutazione è di astensione. Per quanto
riguarda il metodo, l'"omnibus" è uno strumento che può essere
utile per venire incontro a certe esigenze, ma è uno strumento da
usare con estrema cautela, solo laddove non è possibile fare
diversamente o solo laddove vi sono problemi urgentissimi che vanno
affrontati prima della revisione della legge complessiva. Il voler
incidere con l'"omnibus" su tutta una serie di normativa esistente
rischia di rispondere a problemi specifici, che sono l'"iceberg" di
problemi più generali, con risposte settoriali che non prendono in
esame i problemi più generali, di cui quei problemi specifici sono
l'espressione; in secondo luogo si rischia di enfatizzare alcuni
problemi a cui si vuole dare una risposta, rispetto ad altri che
magari sono lì che aspettano; in terzo luogo si rischia di
risolvere tutti i singoli problemi con provvedimenti spiccioli e
quindi di ritardare sempre più il momento in cui invece si prende
di petto la legislazione nel suo complesso e si interviene. Il
nostro giudizio così critico sul modo in cui viene utilizzato
l'"omnibus" e una serie di contenuti che non condividiamo ci
suggeriscono di esprimere un voto di astensione.
Presidente - La parola al Consigliere Tibaldi.
Tibaldi (CdL) - Le affermazioni nobili che ieri sera faceva il
Presidente Caveri in merito alla tecnica legislativa valdostana
rispetto a quella parlamentare si sono infrante stamani con
l'episodio dell'articolo 26, che è stato riproposto d'imperio in
"barba" e in offesa a un corretto rapporto di collaborazione fra
l'Esecutivo e il legislativo. La III Commissione aveva unanimemente
deciso di intraprendere una scelta, con un emendamento firmato dal
Presidente, è stato votato "a colpi di maggioranza", ma di una
maggioranza che non era così convinta di portarlo avanti. Tutte
queste motivazioni nobili che ieri il Presidente Caveri ha cercato
di riproporci, argomentando sulla valenza di tale tecnica
dell'"omnibus", tecnica che è stata importata dalla sede romana,
che in questo caso aveva ben poca valenza per essere imitata,
crediamo che si siano sciolte come neve al sole. Riteniamo allora
che questo strumento eccezionale debba essere utilizzato in casi
eccezionali, non diventare uno strumento di ordinaria
legiferazione, altrimenti si sovverte quel corretto equilibrio che
dovrebbe esserci fra l'organo esecutivo e l'organo legislativo.
Tutti abbiamo vissuto delle difficoltà in Commissione
nell'esaminare questa opera così monumentale, soprattutto a livello
quantitativo, perché a livello qualitativo si tratta di interventi
di piccolo cabotaggio, cioè interventi che vanno a modificare i
tecnicismi giuridici già previsti in leggi precedenti e non
introducono delle riforme particolari.
Traiamo allora la conclusione che questa Giunta alla fine fa dei
"rattoppi" a norme precedenti, perché inapplicabili o inattuabili;
riteniamo che la Giunta debba invece fare delle proposte
decisamente più elevate da un punto di vista qualitativo... e non
sono un sintomo di scelte politiche... di cui questa Regione invece
avrebbe urgentemente bisogno. Crediamo anche che sotto certi
profili determinati articoli, che sono stati inseriti nella legge,
siano in fondo scelte che sono stati operate dai livelli
burocratici, mentre i livelli politici, gli Assessori o alcuni di
essi, siano rimasti avulsi da questo contesto di modifica
normativa. Ho cercato di rilevarlo per quanto riguarda il turismo
itinerante con un emendamento che è stato bocciato: è inammissibile
modificare una legge in senso peggiorativo come quella che oggi si
intende proporre e affermare con il voto a maggioranza, è
inammissibile che non siano stati sentiti i destinatari e le
categorie interessate prima e in sede di esame in Commissione. La
frettolosità allora alla fine genera confusione e di questa
confusione abbiamo avuto la riprova anche in questa seconda
edizione di "omnibus" che ci viene proposta, che va a modificare
addirittura norme che erano state inserite nella "omnibus" dello
scorso anno; allora vi suggeriamo di fare delle proposte più
organiche e corpose. Un altro esempio che è emerso è quello della
legge n. 45 dell'organizzazione regionale: una riforma che è stata
fatta nel 1995 e che nel 2002 ha dimostrato tutta la sua fragilità,
dove questo Consiglio unanimemente - e una Commissione d'inchiesta
lo aveva sancito in maniera inequivocabile - ne aveva chiesto la
modifica. Anche qui si va avanti "a tacconi", che sono peggio del
"buco", della voragine che aveva creato questa norma nel 2002 con
il famoso "Affaire Maccari". Allora, carissimi Assessori, abbiate
il coraggio di fare scelte di qualità, abbiate il coraggio di fare
politica e non solo amministrazione di basso livello!
Sulla base di queste osservazioni non ci sentiamo di votare
favorevolmente il progetto di legge, ne abbiamo condiviso alcune
norme, ben poche, di tutto l'impianto che ci avete proposto, per
tale ragione ci asterremo.
Presidente - La parola al Consigliere Salzone.
Salzone (FA) - Nell'analisi dell'articolato abbiamo anche noi
condiviso alcuni degli articoli che sono stati utili a modificare
alcune esigenze, ce ne sono altri però che non condividiamo
assolutamente. Riteniamo però che l'utilizzo di questo strumento,
che reputiamo valido come principio, dia segnali di non limpidezza,
addirittura con interventi "ad personam". Per tali motivi dichiaro
il voto di astensione del nostro gruppo.
Presidente - Pongo in votazione la legge nel suo complesso:
Consiglieri presenti: 27
Votanti e favorevoli: 18
Astenuti: 9 (Comé, Curtaz, Lanièce, Riccarand, Salzone,
Squarzino Secondina, Stacchetti, Tibaldi, Viérin Marco)
Il Consiglio approva.
