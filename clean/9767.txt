Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 888 del 30 novembre 1989 - Resoconto
OGGETTO N. 888/IX - Proposta di regolamento: "Norme per la
concessione di mutui ad interesse agevolato a favore di privati nel
settore dell'edilizia residen-ziale".
Presidente - Ha chiesto di parlare l'Assessore ai Lavori
Pubblici Fosson, ne ha facoltà.
Fosson (DC)
- Ho già avuto occasione di illustrare per
sommi capi le variazioni che vengono apportate al regolamento
relativo alla concessione di mutui per la prima casa nel corso di
una interpellanza che mi era stata posta dai Consiglieri Tonino e
Bajocco. Ho già potuto illustrare la proposta anche in Commissione,
penso di non dover aggiungere altre parole in Consiglio, salvo fare
un riferimento agli emendamenti che sono stati approvati in
Commissione.
L'emendamento dell'articolo 12 è un emendamento che accetto,
analogamente all'emendamento all'art. 28, là dove si dice
giustamente che in sede di prima applicazione di questo
regolamento, e cioè relativamente al secondo semestre del 1989, il
termine invece di essere al 30 dicembre 1989 sarà al 31 gennaio
1990, questo per permettere al regolamento di essere approvato e di
poter essere utilizzato dai fruitori.
Per quanto riguarda il quarto comma dell'articolo 3, del quale
la Commissione proponeva la soppressione, propongo una modifica in
questo senso. Così come era scritto, l'articolo 3, al comma quarto,
recitava:
"L'ammontare complessivo dei mutui ammessi al
finanziamento non potrà comunque eccedere la disponibilità annuale
di bilancio";
propongo di cancellare solo la parola
"annuale",
proprio perchè se le domande vengono presentate
al 30.12.89, supponiamo, i mutui vengono erogati sul bilancio del
1990, perlomeno in parte. Il fatto che ci sia scritto
"annuale"
può generare dei problemi, mentre il fatto che noi
lasciamo all'articolo 3 il comma quarto, là dove è scritto
"l'ammontare complessivo dei mutui ammessi a finanziamento non
potrà comunque eccedere la disponibilità di bilancio"
sta a
significare che le risorse non sono infinite e quindi non genera
l'aspettativa in chi fa la domanda che, comunque entrato in
graduatoria, anche se all'ultimo posto, ha diritto ad avere il
mutuo. Questo dipenderà dalla disponibilità effettiva di bilancio e
dalla volontà politica di orientare i finanziamenti su una parte o
sull'altra della vita regionale.
Ripeto che, per quanto ci riguarda, ci batteremo perchè vengano
finanziati tutti, fino all'ultimo, però chiaramente le risorse non
sono infinite e di questo purtroppo dobbiamo tenere conto.
Presidente
- E' aperta la discussione generale.
Ha chiesto di parlare il Consigliere Riccarand, ne ha
facoltà.
Riccarand (NS)
- Intervento per illustrare un emendamento
ulteriore all'articolo 3, non al 4 comma, bensì ai primi tre
commi.
Si tratta di una questione di estrema importanza rispetto alla
gestione di questa disponibilità finanziaria. La legge, da cui
deriva questo regolamento, invitava a chiare lettere a privilegiare
gli interventi di recupero rispetto agli interventi di nuova
costruzione o di acquisizione, ed infatti nell'art. 3 del
regolamento è stata fissata una quota del 50% per gli interventi di
recupero, del 20% per la nuova costruzione e del 30% per
l'acquisto.
Tuttavia il
"di norma"
che è contenuto nel primo comma e
la formulazione dei commi secondo e terzo permette di fatto di
variare queste percentuali in modo tale che esse rimangono soltanto
indicativa, ma di fatto poi viene apportata una modifica al loro
interno. Credo invece che dobbiamo mantenere rigida questa
percentuale sia perchè in questo modo facciamo una scelta ben
precisa che è quella di privilegiare gli interventi di recupero
rispetto all'acquisto e alla costruzione, sia perchè definendo a
priori che comunque il 50% del finanziamento va al recupero, il 30%
all'acquisto, il 20% alla costruzione, noi definiamo comunque dei
parametri certi, all'interno dei quali tutti coloro che fanno
domanda sanno di doversi muovere e su cui non c'è possibilità di
fare valutazioni contingenti di momento in momento. Dobbiamo fare
la scelta di puntare, non solo a parole ma con degli indirizzi
precisi, all'incentivazione del recupero e non più
all'incentivazione quanto meno della nuova costruzione.
Gli emendamenti che presento mirano ad abolire l'espressione
"di norma"
nel primo comma, in modo che la ripartizione
prevista dal regolamento diventi fissa. Il rapporto deve essere
quello, non possiamo andare ad incentivare la costruzione. Ho dei
dubbi sul fatto stesso che andiamo comunque a contribuire alla
nuova costruzione, perchè ritengo sia una scelta negativa rispetto
alla gestione del nostro territorio. Se noi la limitiamo ad un 20%,
questo può ancora essere giustificato in casi particolari; però se
questo 20% diventa il 30 o il 40 o il 60%, allora non è più
accettabile.
Quindi chiedo di mantenere questa ripartizione rigida e poi
naturalmente di modificare i commi secondo e terzo in modo che non
ci sia possibilità di variazioni. Secondo me si tratta di una
scelta di politica urbanistica di gestione del territorio corretta
e di un utilizzo corretto dei fondi pubblici, e si tratta anche di
un modo per rendere più chiara e trasparente la ripartizione di
questi fondi.
Presidente
- Ha chiesto di parlare il Consigliere Tonino,
ne ha facoltà.
Tonino
(PCI)
- Due osservazioni, la prima a
proposito della proposta dell'Assessore di togliere la definizione
di
"annuale"
al quarto comma dell'articolo 3.
La proposta è, devo dire, poco comprensibile, anzi a nostro
avviso è abbastanza assurda, perchè si andrebbe in questo caso a
definire il numero di mutui finanziabili sulla base di una
disponibilità di bilancio che è da determinare con successivi
provvedimenti e non con il bilancio regionale, perchè ci può essere
la variante, l'assestamento, ci può essere una situazione di
indeterminatezza.
Come avevamo detto già l'altra volta in Consiglio regionale, c'è
assolutamente la necessità che coloro che presentano la domanda di
finanziamento per avere il mutuo abbiano in tempi rapidissimi una
risposta e sappiano se sono o meno beneficiari di un finanziamento.
In quella fase, al limite, può essere fatta una valutazione
complessiva in base all'ordine delle domande ricevute, ma non si
può mantenere una formula di questo tipo.
Mi preoccupo di una questione che riguarda il diritto della
gente, che, presentando la domanda, deve poter avere subito la
risposta. Il metodo è quello che dicevo prima: si decide in base
alle domande presentate e in base ad una scelta politica quanto si
spende in quell'anno....
(Interruzione del Presidente della Giunta)
. . . ma chi lo definisce questo riferimento al bilancio? In
quale sede? Nella sede di approvazione del bilancio? E chi ci
garantisce poi che uno non decida di fare una variazione di
bilancio per co-prire....
(Interruzione del Presidente della Giunta)
. . . se è così, il quarto comma dell'articolo 3 è pleonastico,
perchè è sempre stato così. Abbiamo sempre coperto tutto e comunque
per una scelta politica, perchè fin dall'inizio è così, altrimenti,
se decidessimo di finanziare tutti, egregio Presidente, dovremmo
annullare la graduatoria. Che senso ha fare la graduatoria, se si
finanziano tutti?
Voglio una risposta a questa domanda: se decidiamo di finanziare
tutti, come dice il Presidente, perchè abbiamo fatto le
graduatorie?
Le graduatorie le abbiamo sempre fatte perchè la legge prevedeva
all'inizio un plafond di finanziamenti, che poi non si è mai
rispettato, e si è fatta la scelta politica di finanziare tutti;
questo è quello che è avvenuto finora. Se si vuole tornare indietro
rispetto a quella scelta, la preoccupazione che esprimo è che al
limite si dovrebbe sapere alla presentazione del bando quanto è
l'ammontare dei finanziamenti, in modo che si abbia la certezza del
diritto da parte del cittadino. Comunque su questa domanda vogliamo
una risposta.
Mi pronuncio subito anche sugli emendamenti che ha presentato il
Consigliere Riccarand, i quali esprimono una esigenza reale di cui
abbiamo discusso anche in questo Consiglio più di una volta: c'è la
necessità di favorire il recupero rispetto agli altri investimenti.
Dico subito che dovremo fare uno sforzo perchè tutte le leggi che
favoriscono il recupero siano leggi funzionanti bene; abbiamo
discusso ieri nella IV Commissione, in occasione della discussione
del bilancio regionale, il fatto che per avere oggi un
finanziamento con i fondi di rotazione (Capo II della legge 33),
siamo costretti ad una attesa che va da un anno e mezzo a due anni.
Questo è il modo per non favorire il recupero, tant'è che c'è stato
detto ieri in Commissione che c'è gente che rinuncia: ovviamente
dopo aver presentato la domanda ed avere avuto una risposta dopo un
anno e mezzo o due anni, la gente rinuncia anche al finanziamento
per il recupero.
Quindi, il recupero si favorisce facendo funzionare bene quelle
leggi e facendo anche una politica urbanistica che indirizzi in tal
senso.
Le nuove costruzioni oggi sono favorite sia dal mutuo che va
alla nuova costruzione da un lato, sia - non dimentichiamolo mai -
anche dall'acquisto, perchè grossa parte dell'acquisto è comunque
un acquisto di alloggi nuovi, realizzati dall'impresa o dalla
società immobiliare e venduti. La nuova costruzione così come è
stata applicata con questa legge va soprattutto a favore
dell'autocostruzione, vale a dire in favore di coloro che da soli
si costruiscono la casa; ritengo che quel tipo di intervento vada
assolutamente rispettato.
Per venire alla sostanza, fissarlo rigidamente ci obbligherebbe
a non utilizzare del tutto i finanziamenti; ora, noi abbiamo dei
dubbi che la strada sia quella di intervenire qui, in questo modo.
Si faccia qui la scelta giusta di orientare almeno il 50% a favore
del recupero, e questo è un segnale; si facciano funzionare le
leggi che finanziano gli interventi di recupero nei centri storici
in modo che l'azione sia lì tempestiva, e si faccia
conseguentemente una politica di uso del territorio che eviti
l'espansione a macchia d'olio. Non è a nostro avviso questa legge
la causa di quelle scelte, ma sono altre.
Presidente
- Ha chiesto di parlare il Consigliere
Mafrica, ne ha facoltà.
Mafrica
(PCI)
- La discussione in Commissione ieri
aveva visto da parte dell'Assessore una disponibilità che mi pare
non ci sia oggi.
Questo regolamento è stato già rinviato, proprio perchè sul
quarto comma dell'articolo 3 in quasi tutti i Gruppi politici
c'erano delle perplessità. Voglio ricordare che l'emendamento
soppressivo del quarto comma dell'articolo 3 è stato presentato in
Commissione dal Gruppo di cui fa parte l'Assessore, sempre che gli
Assessori facciano parte di un Gruppo; può darsi che poi
l'appartenenza alla Giunta sleghi da questi doveri di
appartenenza.
Ma la cosa la trovo stupefacente; il ragionamento che si era
fatto qui era che questa legge l'avremmo votata a novembre, per cui
avrebbe dovuto valere per il secondo semestre 1989. Qualcuno,
avendo ascoltato le promesse diffuse dall'Assessore, pensava
addirittura di avere in programma 90 milioni ed aveva stipulato
contratti, si era indebitato con le banche, perchè contava non solo
sul mantenimento di questa legge ma su un suo allargamento.
Adesso, a cose fatte, vale a dire quando la gente ancora si
aspetta quello che la Giunta ha sempre detto, noi interveniamo di
fatto retroattivamente perchè nel bilancio del 1990 i soldi non ci
sono. I soldi del 1990 non bastano neppure per la metà delle
domande presentate nel primo semestre 1989. Quindi, parlare qui di
riferimento al bilancio 1990 significa non stanziare neanche una
lira per quelli che devono fare domande, a cui daremo tempo fino a
31 gennaio 1990. Mi sembra un problema serio.
Il fatto di stralciare questo comma significava solo lasciar
esaurire la fase del 1989, di modo che coloro che presenteranno
ancora in questo momento le domande avranno le condizioni che
finora sono state valide per gli altri; significava sistemare nel
1990 tutte le questioni con i richiedenti del 1989 che aspettano,
che hanno un diritto perlomeno acquisito rispetto alle procedure
precedenti e, nel 1990, stabilire delle normative chiare per cui
coloro che faranno domanda nel primo semestre del 1990, con un
ulteriore emendamento fatto allora, sappiano chiaramente a quali
somme avranno diritto. Si stanzino i soldi in bilancio per il 1990
e poi si rispetti quello stanziamento. Le cose si devono sapere
quando si presenta la domanda e non uno o due anni dopo, perchè
questo non è accettabile, non è giusto.
Crediamo che le forze politiche che hanno detto queste cose in
Commissione dovrebbero almeno non temere un confronto che è
politico su questa materia, perchè se siamo ridotti al punto che
parliamo un linguaggio in Commissione e poi quando arriviamo in
quest'aula le affermazioni vengono rovesciate, non bisogna più
credere a nessuno, neanche a chi presenta l'emendamento in
Commissione e poi viene qui a dire che si era sbagliato.
Presidente
- E' chiusa la discussione generale.
Ha chiesto di parlare l'Assessore ai Lavori Pubblici Fosson, ne
ha facoltà.
Fosson (DC)
- Per quanto riguarda gli emendamenti
proposti dal Consigliere Riccarand, devo far rilevare che non è la
prima volta che facciamo una discussione di questo tipo, e non è la
prima volta che il Consigliere Tonino adduce a favore delle sue
tesi delle valutazioni che possono essere condivise. E cioè, siamo
tutti d'accordo che l'ottimo sarebbe di riuscire a procedere quasi
esclusivamente nel recupero e nell'ampliamento di fabbricati
esistenti, e in questo senso è modificato il comma c) dell'articolo
3, che prevede il 50% delle somme a disposizione per il recupero e
l'ampliamento. Di fatto, non possiamo fermarci ad una rigidezza
assoluta; noi vogliamo dare una indicazione verso un recupero che
non si ottiene però soltanto con questa legge, si ottiene con tutta
una politica urbanistica, si ottiene anche con una mentalità
diversa da parte dei cit-tadini.
Quindi, il fatto di arrivare ad una rigidezza assoluta, così
come ritiene il Consigliere Riccarand, ci farebbe fatalmente non
utilizzare dei fondi, perchè a regime o in prospettiva potremmo
arrivare ad avere il 50% degli interventi nel recupero, ma di fatto
oggi siamo molto più bassi, anche se da un'analisi che stiamo
facendo sulla evoluzione delle domande, quelle per il recupero e
l'ampliamento sono in crescita, le altre se non sono in calo sono
almeno stabili.
Quindi non riteniamo di accettare gli emendamenti del
Consigliere Riccarand.
Per quanto riguarda la polemica sugli 80-90 milioni, che ormai
ha ampiamente passato i limiti di quest'aula, c'era in effetti una
aspettativa verso i 90 milioni e c'era anche una previsione di
poter variare l'importo massimo del mutuo da 80 a 90 milioni; non è
mai stato detto in maniera assoluta e certa che si andava a 90
milioni, c'era una prospettiva di andarci. Abbiamo ritenuto di non
andarci proprio per non "drogare" ulteriormente il mercato, perchè
fatalmente ogni volta che ci sono degli aumenti o nei mutui o nei
contributi da parte della Regione, aumentano i prezzi, quindi non
vengono favoriti coloro che usufruiscono o dei contributi o dei
mutui. La motivazione è questa.
Per quanto riguarda il quarto comma dell'articolo 3, vorrei che
fosse chiaro che una cosa sono le leggi di bilancio e di
finanziamento, mentre altro è questo regolamento, in cui scriviamo
solo che l'ammontare complessivo dei mutui non può superare la
disponibilità di bilancio. E' una affermazione che può essere
pleonastica, non lo nego, che però serve ad evitare che si immetta
nell'opinione pubblica l'ipotesi che comunque verranno finanziati
tutti. Ripeto, l'ho detto prima, noi intendiamo finanziarli tutti,
ma non è detto che le disponibilità di bilancio possano sempre e
comunque permettercelo, occorre dire che ci sono dei limiti.
Per quanto riguarda la mia persona, per quanto riguarda il mio
partito politico, ci batteremo perchè siano finanziati tutti, fino
all'ultimo.
Il Consigliere Tonino dice che a quel punto non ha senso fare
una graduatoria; ha senso lo stesso perchè intanto dalla
graduatoria vengono esclusi coloro che non hanno diritto, e poi in
base alla graduatoria si procede ai finanziamenti partendo dai
primi ed andando per ordine.
Presidente
- Si passa all'esame dell'articolato. Do
lettura dell'articolo 1:
Articolo 1
(Settori d'intervento)
1. I finanziamenti agevolati di cui alla legge regionale 28
dicembre 1984, n. 76, concernente la costituzione di fondi di
rotazione per la ripresa dell'industria edilizia, sono rivolti ai
seguenti interventi:
a) acquisto di una abitazione, intendendosi per tale l'atto
mediante il quale il richiedente il finanziamento acquisisce, anche
in concorso con i componenti il nucleo familiare, la proprietà e
disponibilità di una unità abitativa necessaria all'uso personale e
della sua famiglia;
b) costruzione di una abitazione, intendendosi per tale
l'insieme delle operazioni mediante le quali il richiedente il
finanziamento realizza un nuovo immobile necessario all'uso
personale e della sua famiglia;
c) ampliamento di una abitazione, intendendosi per tale
l'insieme delle operazioni mediante le quali il richiedente il
finanziamento realizza un aumento della superficie e della
volumetria della propria abitazione per renderla adeguata alle
esigenze personali e della sua famiglia; l'ampliamento si
concretizza nell'acquisto e nel successivo adattamento oppure nella
costruzione di vani adiacenti all'abitazione posseduta;
d) recupero di abitazione, intendendosi per tale l'insieme delle
operazioni mediante le quali il richiedente il finanziamento
recupera all'uso abitativo una unità immobiliare; gli interventi di
recupero, sulla base delle definizioni di cui al Decreto
Ministriale dei Lavori Pubblici in data 23 maggio 1984, n. 258,
sono classificati nel modo seguente:
1. Recupero primario, consiste nel recupero della funzionalità e
della sicurezza dell'edificio, anche per quanto concerne le parti
comuni; interessa quindi, in parte o complessivamente, il
consoli-damento statico delle strutture portanti orizzontali,
verticali, fondazioni, scale e coperture.
2. Recupero secondario, consiste nel recupero della totale
agibilità e funzionalità dei singoli alloggi comprendendo quindi
opere quali rifacimento dei sanitari, degli impianti , dei
pavimenti, degli infissi e dei rivestimenti, per un preventivo di
spesa non inferiore al 40% dell ' importo massimo di mutuo di cui
all 'articolo 7.
3. Recupero globale, s'intende un intervento che comprende
l'insieme delle opere previste nel recupero primario e
secondario.
2. L'importo di mutuo per interventi di recupero può comprendere
una quota parte relativa all'acquisto dell'immobile stesso; in tal
caso dovrà essere presentata, insieme alla domanda, una specifica
richiesta in tal senso e l'atto di acquisto, stipulato da non oltre
un anno dalla data di presentazione della domanda.
3. Gli interventi di recupero primario, per essere ammessi a
finanziamento, devono essere stati assentiti dal Comune con
rilascio di apposita concessione edilizia; gli interventi di
recupero secondario dovranno essere accompagnati da specifica
autorizzazione del Comune se l'intervento prevede un cambiamento
d'uso sui locali.
Presidente
- Pongo in votazione l'articolo 1:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 2:
Articolo 2
(Incentivazione per il recupero d'immobili)
1. In relazione alla necessità di pervenire al recupero
abitativo di alloggi compresi in immobili degradati, i
finanziamenti agevolati per il recupero sono concessi in deroga ai
requisiti di cui alle lettere c) e d) del primo comma dell'articolo
12.
2. L'abitazione recuperata deve essere destinata o a propria
abitazione non a carattere saltuario o locata a nuclei familiari
residenti in Valle d'Aosta o che vi svolgano attività
lavorativa.
3. In caso di locazione il canone da applicarsi è quello
previsto dalla legge 27 luglio 1978, n. 392, recante disciplina
delle locazioni di immobili urbani e successive modificazioni ed
integrazioni; una copia del contratto di locazione registrato dovrà
essere presentata allo Assessorato Regionale dei Lavori Pubblici
contestualmente alla erogazione finale del mutuo.
Presidente
- Pongo in votazione l'articolo 2:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 3:
Articolo 3
(Ripartizione dei fondi)
1. La disponibilità finanziaria per la concessione di mutui
agevolati è ripartita di norma come segue:
a) per gli interventi di acquisto il 30% dello stanziamento
;
b) per gli interventi di costruzione il 20% dello
stanziamento;
c) per gli interventi di recupero ed ampliamento il 50% dello
stanziamento.
2. La ripartizione delle disponibilità per i vari settori
d'intervento può essere annualmente o semestralmente variata dalla
Giunta regionale; nello stesso provvedimento è definita l'eventuale
quota di finanziamento a favore degli enti pubblici territoriali o
di Cooperative edilizie.
3. La Giunta regionale ha la facoltà di stornare fondi,
nell'ambito delle somme di competenza di un semestre, da un settore
di investimento all'altro, in caso di carenza di richieste
ammissibili a finanziamento.
4. L'ammontare complessivo dei mutui ammessi a finanziamento non
potrà comunque eccedere la disponibilità annuale di bilancio.
Presidente
- All'articolo 3 sono stati presentati una
serie di emendamenti.
Do lettura degli emendamenti presentati dal Consigliere
Riccarand:
Primocomma: E' abrogata l'espressione "di norma".
Secondo comma: E' abrogato e sostituito dal seguente: "Con
provvedimento annuale o semestrale della Giunta regionale è
definita l'eventuale quota di finanziamento a favore degli Enti
pubblici territoriali o di Cooperative edilizie".
Terzo comma: E' abrogato.
Li pongo in votazione:
Esito della votazione:
Presenti: 25
Votanti: 1
Favorevoli: 1
Astenuti: 24 (Aloisi, Bajocco, Beneforti, Bondaz, Chenuil,
Faval, Fosson, Lanivi, Lavoyer, Louvin, Mafrica, Maquignaz, Marcoz,
Martin, Mostacchi, Pascale, Perrin, Rollandin, Rusci, Tonino,
Trione, Vallet, Vesan e Viérin)
Il Consiglio non approva
Presidente
- Do lettura dell'emendamento proposto dalla
Commissione di soppressione del quarto comma dell'articolo 3.
Ha chiesto di parlare il Consigliere Pascale, ne ha facoltà.
Pascale (PSI)
- In Commissione avevamo fatto un certo
ragionamento con l'Assessore, che sembrava d'accordo a stralciare
questo articolo; però con l'ulteriore emendamento da lui presentato
in aula e soprattutto con le dichiarazioni che ha fatto sulla
volontà politica di finanziare comunque tutti, l'emendamento
presentato in Commissione mi pare superato, almeno per quello che
ci riguarda. Quindi non possiamo votarlo.
Presidente
- Pongo in votazione l'emendamento soppressivo
del quarto comma dell'articolo 3:
Esito della votazione:
Presenti: 25
Votanti: 5
Favorevoli: 5
Astenuti: 20 (Andrione, Beneforti, Bondaz, Chenuil, Faval,
Fosson, Lanivi, Lavoyer, Louvin, Maquignaz, Martin, Mostacchi,
Pascale, Perrin, Riccarand, Rollandin, Rusci, Trione, Vesan e
Viérin)
Il Consiglio non approva
Presidente
- All'articolo 3 vi è ancora la modifica
proposta dall'Assessore Fosson di togliere dal 3° rigo del quarto
comma la parola
"annuale".
La pongo in votazione:
Esito della votazione:
Presenti: 25
Votanti: 23
Favorevoli: 19
Contrari: 4
Astenuti: 2 (Aloisi e Riccarand)
Il Consiglio approva
Presidente
- Ha chiesto di parlare il Consigliere
Riccarand, ne ha facoltà.
Riccarand (NS)
- Per dichiarazione di voto sull'articolo
3.
Il Gruppo di Nuova Sinistra vota contro questa formulazione
dell'articolo per due motivi.
Il primo motivo è che questo articolo non manifesta una scelta
corretta rispetto all'utilizzo dei fondi pubblici nel campo
dell'edilizia abitativa, e c'è un forte rischio che questo tipo di
finanziamenti abbia degli effetti negativi all'atto pratico.
L'altro motivo per cui votiamo contro è che questo tipo di
impostazione, con una suddivisione dei fondi che è solo indicativa
e che poi verrà modificata dalla Giunta ogni semestre o ogni anno,
con una totale indeterminatezza rispetto al fatto se si vogliono
finanziare una parte o tutti, lascia dei margini di manovra e di
discrezionalità che non depongono a favore della trasparenza e
della certezza di funzionamento di un meccanismo così delicato che
suscita le aspettative, che crea delle attese, rispetto alle quali
poi bisogna far fronte.
Credo che questo non sia un buon articolo quindi voterò
contro.
Presidente
- Ha chiesto di parlare il Consigliere
Mafrica, ne ha facoltà.
Mafrica (PCI)
- Votiamo contro per due motivi. Il primo è
che questo articolo, per come è formulato, lascia i cittadini
nell'assoluta impossibilità di sapere che fine faranno le domande
da loro presentate, quindi lascia di conseguenza alla Giunta
regionale anche la possibilità di interventi a seconda delle sue
valutazioni e toglie ai cittadini la conoscenza e la trasparenza
degli atti della Pubblica Amministrazione.
Il secondo motivo è di carattere politico. Ci sembra comoda la
posizione di alcune forze politiche che in Commissione spingono per
chiarire le cose, poi in Consiglio non si pronunciano e si
astengono sugli emendamenti da loro presentati, e per converso
sostengono in dichiarazioni di volontà che non vengono scritte qui
sopra delle posizioni politiche che contrastano con quello che
andiamo ad approvare.
Non può l'Assessore dire: "Noi finanziamo tutti", quando
l'Assessore oggi ha ripetuto: "Noi come forza politica siamo per
finanziare tutti"; allora come forza politica fatelo scrivere qui,
altrimenti lasciate nell'incertezza. E' una posizione comoda
politicamente lasciare la responsabilità ad altri della non scelta
e della indeterminatezza. Non riteniamo che si possa continuare in
questo Consiglio ad andare avanti in questo modo, che ci siano le
rivolte nelle Commissioni e poi, quando si arriva in Consiglio,
tutti fanno marcia indietro! Siamo delle forze politiche che sanno
quel che dicono, o facciamo riunioni su riunioni per perdere il
nostro tempo, Assessore e Consiglieri?
Sono molto deluso di questo comportamento, mi pare che andiamo a
fare una norma di legge per questioni che riguardano migliaia di
famiglie, assolutamente indeterminata, che lascia nel vago più
assoluto.
Su questo faremo una campagna politica e poi vedremo se le
frecce che l'Assessore ha ritenuto che non lo feriscono saranno più
pungenti.
Presidente
- Ha chiesto di parlare il Presidente della
Giunta, ne ha facoltà.
Rollandin
(UV)
- Je crois que l'aspect a pris une
allure qui n'était pas dans les intentions ni de la Junte, ni des
forces de la majorité.
Ici il ne s'agit pas de voter - comme on a fait il y a quelque
jour - un financement qui s'ajoutait à ce qui avait été déjà prévu
pour l'année 1989; il s'agit de voter un règlement.
L'idée qui avait été présentée c'était d'aller au plus tôt
possible à un système qui puisse dès le début donner une certaine
méthode, mais en même temps les différents Conseillers avaient
représenté l'exigence de donner un certain essor à toute une série
de demandes qui avaient été déjà présentées, pour lesquelles pour
l'année 1990 ne sera pas encore possible d'arriver dès le début à
un éclaircissement, comme venait de dire l'Assesseur.
A la suite de ce raisonnement on n'a pas modifié le sens de
l'amendement qui avait été présenté de la part de la Commission qui
voulait dire: attention, si on va mettre un système rigide dès le
début, alors on peut croire que c'est le montant qui est prévu au
début de l'année par le budget. Si on allait présenter cette
formule, pouvaient y être des difficultés pour le 1990. Justement,
pour le raisonnement qui a fait M. Mafrica, c'est indispensable
d'avoir une formule qui au moins pour le 1990 donne encore la
possibilité d'ajouter. A ce propos je voudrais rappeler à M.Mafrica
que les modifications au bilan c'est le Conseil qui les approuve,
ce n'est pas la Junte; la Junte présentera une proposition s'il y a
une possibilité d'aller régler toujours dans l'année 1990 les
requêtes qui encore attendent une réponse.
Pour l'année 1991 ce serait souhaitable de savoir dès le début
quel est le montant fixé, qui est un raisonnement un petit peu
différent de celui qui a fait M. Riccarand, qui voulait avoir dès
le début une assurance supplémentaire de dire: si on va prévoir un
montant de 10 milliards et la moitié c'est pour le réaménagement,
on ne peut pas prévoir de passer de l'une à l'autre, ce qui donnait
une attitude rigide, qui serait souhaitable, mais malheureusement
ce n'est pas encore d'actualité, pour toute une série de raisons
que vous-mêmes vous avez présentées.
Il y a eu sans doute des difficultés, car on a approuvé une
liste qui faisait avoir un certain espoir d'obtenir l'emprunt, et
c'est la situation que nous avons évitée jusqu'à présent et qu'il
faut régler. Voilà le sens.
Il y a la Commission qui examine les différentes positions et
par la suite on va prévoir le financement pour régler cette
situation.
Presidente
- Pongo in votazione l'articolo 3 nel testo
così emendato:
Articolo 3
(Ripartizione dei fondi)
1. La disponibilità finanziaria per la concessione di mutui
agevolati è ripartita di norma come segue:
a) per gli interventi di acquisto il 30% dello stanziamento
;
b) per gli interventi di costruzione il 20% dello
stanziamento;
c) per gli interventi di recupero ed ampliamento il 50% dello
stanziamento.
2. La ripartizione delle disponibilità per i vari settori
d'intervento può essere annualmente o semestralmente variata dalla
Giunta regionale; nello stesso provvedimento è definita l'eventuale
quota di finanziamento a favore degli enti pubblici territoriali o
di Cooperative edilizie.
3. La Giunta regionale ha la facoltà di stornare fondi,
nell'ambito delle somme di competenza di un semestre, da un settore
di investimento all'altro, in caso di carenza di richieste
ammissibili a finanziamento.
4. L'ammontare complessivo dei mutui ammessi a finanziamento non
potrà comunque eccedere la disponibilità di bilancio.
Esito della votazione:
Presenti: 26
Votanti: 26
Favorevoli: 20
Contrari: 6
Astenuti: 1 (Aloisi)
Il Consiglio approva
Presidente
- Do lettura dell'articolo 4:
Articolo 4
(Provvidenze a favore degli emigrati)
1. Possono accedere ai finanziamenti di cui alla legge regionale
28 dicembre 1984, n. 76, gli emigrati in possesso dei requisiti
stabiliti dalla legge regionale 11 agosto 1981, n. 63, recante
misure a favore dei lavoratori emigrati e successive modificazioni
ed integrazioni.
2. Gli emigrati, per essere considerati tali, devono essere
rientrati definitivamente dall'Estero da non oltre 5 anni.
L'importo massimo di mutuo concedibile è quello previsto dal
secondo comma dell'articolo 7 ed il relativo tasso d'interesse
agevolato è pari al 30% del tasso di riferimento per l'edilizia
residenziale pubblica, stabilito bimestralmente con decreto del
Ministero del Tesoro, in vigore nel bimestre precedente alla data
di stipulazione del contratto di mutuo, con arrotondamento al mezzo
punto inferiore.
3. Per gli emigrati che rientrino per soggiorni temporanei nella
Regione, l'importo massimo di mutuo concedibile è equivalente al
60% dell'ammontare previsto dal secondo comma ed il relativo tasso
di interesse è fissato nella stessa misura di cui alla lettera b)
del primo comma dello articolo 8.
Presidente
- Pongo in votazione l'aricolo 4:
Esito della votazione:
Presenti, votanti e favorevoli: 27
Il Consiglio approva all'unanimità
Presidente
- Do lettura dell'aricolo 5
Articolo 5
(Facilitazioni particolari)
1. Al fine di promuovere l'accesso dei giovani alla proprietà
della prima casa e di favorire l'eventuale formazione di nuovi
nuclei familiari, i mutui di cui alla legge regionale 28 dicembre
1984, n. 76, possono essere concessi ai soggetti che non abbiano
compiuto il trentunesimo anno di età, inseriti in un nucleo
familiare, e siano titolari di reddito proprio da lavoro a
carattere continuativo, a condizione che il richiedente s'impegni
ad occupare personalmente e stabilmente l'alloggio costruito,
acquistato o recuperato.
2. Tale facilitazione è concessa dietro specifica richiesta
dell'interessato e la verifica del possesso dei requisiti
soggettivi, ivi compreso il reddito, attiene unicamente al
richiedente.
3. Agli stessi fini è concesso, alle coppie che abbiano
contratto matrimonio nel biennio precedente alla presentazione
della domanda di mutuo, un aumento del 10% del punteggio spettante
in base alle norme di cui all'articolo 18.
Presidente - Pongo in votazione l'articolo 5:
Esito della votazione:
Presenti, votanti e favorevoli: 27
Il Consiglio approva all'unanimità
Presidente
- Do lettura dell'articolo 6:
Articolo 6
(Reddito)
1. Il limite massimo di reddito riferito al nucleo familiare,
per la concessione dei finanziamenti è fissato, per il biennio
1989-90, in lire 35.000.000; tale reddito è pari alla somma del
reddito imponibile di ciascun componente il nucleo familiare,
conseguito l'anno precedente a quello di presentazione della
domanda di mutuo.
2. Il reddito del nucleo familiare è diminuito di lire 1.500.000
per il coniuge ed ogni figlio che risultino essere effettivamente a
carico; qualora alla formazione del reddito predetto concorrano
redditi da lavoro dipendente, questi sono calcolati nella misura
del 60% con successiva detrazione dell'aliquota per ogni figlio e
coniuge a carico.
3. Per la determinazione del reddito annuo complessivo percepito
dai lavoratori dipendenti non si tiene conto dei compensi per
lavoro straordinario, per le indennità di trasferta, per arretrati
di stipendio o liquidazioni, nonchè per compensi o premi a
carattere assolutamente eccezionale.
4. Il limite massimo di reddito di cui al primo comma sarà
oggetto di revisione biennale da parte della Giunta regionale, a
decorrere dall'anno 1991, sulla base di quanto previsto
dall'articolo
Presidente
- Pongo in votazione l'articolo 6:
Esito della votazione:
Presenti, votanti e favorevoli: 27
Il Consiglio approva all'unanimità
Presidente
- Do lettura dell'articolo 7:
Articolo 7
(Limiti di finanziamento)
1. Per l'acquisto di una abitazione può essere concesso un mutuo
di un importo pari al 100% del valore accertato dalla perizia
redatta a cura dell'Amministrazione Regionale e comunque non
superiore alla cifra risultante dall'atto pubblico di acquisto.
2. Per la costruzione-recupero di una abitazione l'importo
massimo del mutuo concedibile è quello risultante dalla
applicazione di costi convenzionali determinati annualmente con
apposito provvedimento della Giunta Regionale e non pua eccedere il
preventivo di spesa prodotto.
3. L'importo del mutuo non potrà in ogni caso superare il limite
massimo di lire 80.000.000 per il biennio 1989-1990. A decorrere
dall'anno 1991 il finanziamento massimo concedibile sarà oggetto di
revisione sulla base delle previsioni di cui all'articolo 9.
Presidente
- Ha chiesto di parlare il Consigliere Tonino,
ne ha facoltà.
Tonino (PCI)
- Volevo motivare l'astensione del nostro
Gruppo sull'articolo 7 per il fatto che sia rimasto l'importo
massimo dei mutui a 80 milioni, per due ragioni. La prima è una
ragione di metodo, nel senso che, come è stato detto più volte qui
dentro, è ormai opinione comune che il mutuo sia stato elevato a 90
milioni; ancora pochi giorni fa ho sentito il Presidente degli
industriali valdostani parlando dell'edilizia dire che il mutuo
regionale ormai è di 90 milioni. Non mi pare corretto che notizie
di questo tipo vengano diffuse con tale ampiezza e suscitino
aspettative, e poi si decida di tornare indietro. E parlo di
tornare indietro perchè, l'Assessore lo sa, una ipotesi di modifica
di questo regolamento con l'inserimento di 90 milioni è circolata
abbondantemente a tutti i livelli e quindi è normale che ci sia
questa aspettativa.
Questa è la questione di metodo; pensiamo sia giusto mantenere
quella promessa rispetto alle aspettative che si sono
verificate.
La seconda è una questione di contenuto, cioè di merito, nel
senso che può essere vero che c'è stata una lievitazione dei costi
dovuta alla ricerca di abitazioni da acquistare o da ristrutturare,
questo però dipende in primo luogo da uno squilibrio fra l'offerta
e la domanda e la domanda è pur sempre una domanda che ha un forte
valore sociale, che ha riflessi molto importanti sulla tranquillità
e sulla condizione della famiglia. Allora, se l'obiettivo nostro
deve essere quello di cercare di calmierare il mercato, la strada è
un'altra: la strada è quella di prevedere un intervento pubblico
che aumenti la quota di intervento diretto della Pubblica
Amministrazione nell'edilizia residenziale pubblica e un intervento
pubblico anche per quanto riguarda l'acquisizione delle aree da
concedere in diritto di superficie, o degli immobili da concedere
anch'essi in diritto di superficie, in modo che chi ha bisogno
della casa ed ha intenzione di investire per la costruzione della
casa una parte dei propri risparmi, abbia la possibilità di veder
ridotta la cosiddetta rendita di posizione che in genere si paga
inizialmente.
Detto in altre parole, se si vogliono calmierare i prezzi,
occorre che ci sia una politica più complessiva che riguarda le
aree e gli edifici.
In ogni caso ricordo all'Assessore che il Ministro Prandini ha
presentato un piano per la casa a livello nazionale e guarda caso
l'intervento agevolato per acquisire un alloggio è di 90 milioni.
E' stato detto prima da qualcuno che l'intervento di recupero oggi
è un intervento molto oneroso, si tratterebbe addirittura di
differenziare anche l'importo del mutuo favorendo il recupero
rispetto ad altri. Tutto questo per dire che oggettivamente per
alcuni interventi gli 80 milioni sono pochi e dovrebbero essere
adeguati. Queste sono le ragioni di metodo e di merito per cui noi
non ci sentiamo di non tenere gli 80 milioni.
Aggiungo, anche qui per essere fedeli alle cose che scriviamo,
che il regolamento passato prevedeva, come questo regolamento alla
fine dell'articolo, un meccanismo che impegna la Giunta regionale
ogni biennio a modificare l'importo del mutuo sulla base di alcuni
parametri. Era anche quello un impegno che doveva essere onorato e
che ci avrebbe obbligato ad aumentare questi 80 milioni.
Presidente
- Pongo in votazione l'articolo 7:
Esito della votazione:
Presenti: 24
Votanti: 20
Favorevoli: 20
Astenuti: 4 (Bajocco, Chenuil, Mafrica e Tonino)
Il Consiglio approva
Presidente
- Do lettura dell'articolo 8:
Articolo 8
(Tassi di interesse)
1. Il tasso annuo di interesse da applicare ai finanziamenti del
presente regolamento è determinato come segue:
a) per redditi fino a lire 21.000.000 il tasso annuo, costante
per tutta la durata del mutuo, è pari al 30% del tasso di
riferimento fissato dal Ministero del Tesoro nel bimestre
precedente a quello in cui viene stipulato il contratto di mutuo,
con arrotondamento al mezzo punto inferiore;
b) per redditi da lire 21.000.001 fino a lire 30.000.000 il
tasso annuo, costante per tutta la durata del mutuo, è pari al 50%
del tasso di riferimento fissato dal Ministero del Tesoro con le
modalità di cui alla precedente lettera a);
c) per redditi da lire 30.000.001 a lire 35.000.000 il tasso
annuo, costante per tutta la durata del mutuo, è pari al 70% del
tasso di riferimento fissato dal Ministero del Tesoro con le
modalità di cui alla precedente lettera a).
2. Per la determinazione del tasso di interesse a carico del
mutuatario, si fa riferimento al reddito complessivo del nucleo
familiare, conseguito nell 'anno precedente a quello di
presentazione della domanda di mutuo.
Presidente
- Pongo in votazione l'articolo 8:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 9:
Articolo 9
(Revisioni periodiche)
1. L'ammontare massimo dei mutui ed i limiti di reddito di cui
agli articoli 6 e 8 saranno oggetto di eventuale revisione biennale
da parte della Giunta regionale, avuto riguardo all'andamento
dell'indice dei prezzi al consumo per famiglie di operai e
impiegati, verificatosi nel biennio antecedente alla data di
adeguamento e riferito al capoluogo di Regione, risultante dal
Bollettino mensile di Statistica edito dall' ISTAT.
2. La revisione avrà luogo all'inizio di ogni biennio a
decorrere dal 1° gennaio 1991 e gli importi risultanti dalla
rivalutazione di cui al precedente comma saranno applicati con
decorrenza dal 1° luglio successivo.
Presidente
- Pongo in votazione l'articolo 9:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 10:
Articolo 10
(Modalità per l'ammortamento)
1. I mutui devono essere ammortizzati entro il termine di anni
venticinque mediante la corresponsione di cinquanta semestralità
posticipate, sulla base del piano di ammortamento calcolato in
conformità a quanto previsto dall'articolo 8.
2. E ' data facoltà al mutuatario di rilasciare delega al
proprio datore di lavoro a favore dell ' Istituto mutuante, per la
trattenuta mensile sullo stipendio di 1/6 della rata semestrale di
ammortamento dovuta, con l'obbligo, da parte del delegato, di
versamento entro 3 giorni dalla scadenza di ciascun periodo di
stipendio.
Presidente
- Pongo in votazione l'articolo 10:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 11:
Articolo 11
(Garanzie)
La concessione del mutuo comporterà l'acquisizione di ipoteca,
ritenuta congrua da parte dell'Istituto mutuante, sull'immobile
oggetto dell'intervento.
Presidente
- Pongo in votazione l'articolo 11:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 12:
Articolo 12
(Requisiti soggettivi)
1. Possono accedere ai mutui agevolati di cui alla legge 28
dicembre 1984, n. 76, i soggetti titolari di reddito da pensione,
da lavoro autonomo o dipendente a carattere continuativo e
conseguito l'anno precedente alla domanda di mutuo, residenti in
Valle d'Aosta, che abbiano compiuto il diciottesimo anno di età,
che abbiano la capacità economica di sostenere gli oneri derivanti
dall'importo del mutuo stesso. Sono equiparati ai redditi da lavoro
dipendente i redditi percepiti nei corsi di formazione
professionale.
2. I richiedenti devono essere in possesso dei seguenti
requisiti:
a) essere cittadini italiani. Il cittadino straniero è ammesso
soltanto se tale diritto è riconosciuto, in condizioni di
reciprocità, da convenzioni o trattati internazionali.
b) aver maturato in uno o più Comuni della Regione un periodo di
residenza pari ad almeno 5 anni anche non consecutivi;
c) non essere proprietario, egli stesso ed i componenti del
nucleo familiare, di una abitazione adeguata alle esigenze del
nucleo familiare in tutto il territorio nazionale, intendendosi per
adeguata una abitazione igienicamente e staticamente sana, composta
da un numero di vani utili pari al numero dei componenti il nucleo
familiare. E' altresì ammessa la proprietà di una abitazione
qualora la stessa non possa essere utilizzata dal richiedente in
quanto diritti reali di godimento o quote di comproprietà siano
attribuiti ad altri soggetti, ovvero, quando l'intervento riguardi
abitazioni da recuperare con le finalità di cui all'articolo 2. La
somma delle quote di comproprietà su uno o più alloggi deve essere
inferiore all'unità.
d) non aver beneficiato, negli ultimi dieci anni , di contributi
o finanziamenti agevolati per l'acquisto, la costruzione e la
ristrutturazione di una abitazione, in qualunque forma concessi
dallo Stato, dalla Regione o da altro ente pubblico. E' possibile
richiedere una ulteriore agevolazione prima della scadenza
stabilita qualora, previa presentazione di apposita domanda
indirizzata al Presidente della Giunta regionale, con allegato il
certificato dell'Ufficiale Sanitario, si comprovi che l'abitazione
oggetto del precedente mutuo è divenuta insufficiente per il nucleo
familiare. Tale richiesta è condizionata dalla alienazione
dell'abitazione e dalla estinzione del mutuo contratto. Dette
condizioni dovranno essere dimostrate prima della stipulazione del
nuovo contratto di mutuo, con la presentazione dell'atto di vendita
e di apposita dichiarazione dell'Istituto mutuante interessato. Su
parere della Commissione di cui all'articolo 26, la Giunta
regionale può autorizzare, in particolari casi, i mutuatari ad
estinguere anticipatamente il mutuo ed alienare l'abitazione.
e) non aver avuto in assegnazione con patto di futura vendita o
a riscatto, un alloggio realizzato con il contributo dello Stato o
di altro ente pubblico;
f) fruire di un reddito riferito all'intero nucleo familiare,
anche in regime di separazione dei beni, non superiore a lire
35.000.000 calcolati ai sensi del precedente articolo 6 e non
inferiore a lire 12.000.000 di reddito imponibile; i redditi
percepiti nei corsi di formazione professionale non rientrano nei
suddetti limiti di reddito.
3. Per nucleo familiare si intende una famiglia costituita dai
coniugi, parenti ed affini di primo grado e dai conviventi in
regime di convivenza stabile.
Presidente
- C'è un emendamento proposto dalla
Commissione, che mi pare sia stato accettato anche dall'Assessore,
che prevede la sostituzione della lettera c) del secondo comma
dell'articolo 12 con la seguente:
c) non essere proprietario, egli stesso ed i componenti del
nucleo familiare, di una abitazione nell'ambito del territorio
nazionale.
E' tuttavia ammessa la proprietà di una sola abitazione qualora
la stessa non sia adeguata alle esigenze del nucleo familiare,
intendendosi per adeguata una abitazione igienicamente e
staticamente sana, composta da un numero di vani utili pari ai
componenti il nucleo stesso; oppure, quando l'unità immobiliare sia
gravata da diritti reali di godimento attribuiti ad altri soggetti
non inseriti nel nucleo familiare del richiedente; ovvero quando
l'intervento riguardi abitazioni da recuperare con le finalità di
cui all'articolo 2.
E' altresì ammessa la comproprietà di una o più unità abitative
se la somma delle quote di comproprietà sia inferiore all'unità
intera.
Lo pongo in votazione:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Pongo in votazione l'articolo 12 nel testo
così emendato:
Articolo 12
(Requisiti soggettivi)
1. Possono accedere ai mutui agevolati di cui alla legge 28
dicembre 1984, n. 76, i soggetti titolari di reddito da pensione,
da lavoro autonomo o dipendente a carattere continuativo e
conseguito l'anno precedente alla domanda di mutuo, residenti in
Valle d'Aosta, che abbiano compiuto il diciottesimo anno di età,
che abbiano la capacità economica di sostenere gli oneri derivanti
dall'importo del mutuo stesso. Sono equiparati ai redditi da lavoro
dipendente i redditi percepiti nei corsi di formazione
professionale.
2. I richiedenti devono essere in possesso dei seguenti
requisiti:
a) essere cittadini italiani. Il cittadino straniero è ammesso
soltanto se tale diritto è riconosciuto, in condizioni di
reciprocità, da convenzioni o trattati internazionali.
b) aver maturato in uno o più Comuni della Regione un periodo di
residenza pari ad almeno 5 anni anche non consecutivi;
c) non essere proprietario, egli stesso ed i componenti del
nucleo familiare, di una abitazione nell'ambito del territorio
nazionale.
E' tuttavia ammessa la proprietà di una sola abitazione qualora
la stessa non sia adeguata alle esigenze del nucleo familiare,
intendendosi per adeguata una abitazione igienicamente e
staticamente sana, composta da un numero di vani utili pari ai
componenti il nucleo stesso; oppure, quando l'unità immobiliare sia
gravata da diritti reali di godimento attribuiti ad altri soggetti
non inseriti nel nucleo familiare del richiedente; ovvero quando
l'intervento riguardi abitazioni da recuperare con le finalità di
cui all'articolo 2.
E' altresì ammessa la comproprietà di una o più unità abitative
se la somma delle quote di comproprietà sia inferiore all'unità
intera.
d) non aver beneficiato, negli ultimi dieci anni , di contributi
o finanziamenti agevolati per l'acquisto, la costruzione e la
ristrutturazione di una abitazione, in qualunque forma concessi
dallo Stato, dalla Regione o da altro ente pubblico. E' possibile
richiedere una ulteriore agevolazione prima della scadenza
stabilita qualora, previa presentazione di apposita domanda
indirizzata al Presidente della Giunta regionale, con allegato il
certificato dell'Ufficiale Sanitario, si comprovi che l'abitazione
oggetto del precedente mutuo è divenuta insufficiente per il nucleo
familiare. Tale richiesta è condizionata dalla alienazione
dell'abitazione e dalla estinzione del mutuo contratto. Dette
condizioni dovranno essere dimostrate prima della stipulazione del
nuovo contratto di mutuo, con la presentazione dell'atto di vendita
e di apposita dichiarazione dell'Istituto mutuante interessato. Su
parere della Commissione di cui all'articolo 26, la Giunta
regionale può autorizzare, in particolari casi, i mutuatari ad
estinguere anticipatamente il mutuo ed alienare l'abitazione.
e) non aver avuto in assegnazione con patto di futura vendita o
a riscatto, un alloggio realizzato con il contributo dello Stato o
di altro ente pubblico;
f) fruire di un reddito riferito all'intero nucleo familiare,
anche in regime di separazione dei beni, non superiore a lire
35.000.000 calcolati ai sensi del precedente articolo 6 e non
inferiore a lire 12.000.000 di reddito imponibile; i redditi
percepiti nei corsi di formazione professionale non rientrano nei
suddetti limiti di reddito.
3. Per nucleo familiare si intende una famiglia costituita dai
coniugi, parenti ed affini di primo grado e dai conviventi in
regime di convivenza stabile.
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 13:
Articolo 13
(Requisiti delle abitazioni di nuova costruzione)
1. Sono ammissibili a finanziamento interventi diretti alla
realizzazione di:
a) una abitazione unifamiliare;
b) un alloggio compreso in un edificio bifamiliare, anche di
totale proprietà del richiedente, purchè la superficie utile
abitabile di ogni singolo alloggio non superi i 120 mq.;
c) un solo alloggio per ogni richiedente in un edificio
plurifamiliare;
2. La superficie utile residenziale delle nuove costruzioni non
deve superare i 120 mq., pena la decadenza dai benefici previsti
dal presente regolamento. Per i nuclei familiari con più di quattro
componenti è consentita una maggiorazione della superficie utile
pari a 15 mq. per ogni componente eccedente i quattro.
3. La composizione del nucleo familiare va riferita al momento
della presentazione della domanda; i mutui non possono essere
concessi per la costruzione di abitazioni aventi le caratteristiche
di lusso indicate con Decreto del Ministro dei Lavori Pubblici del
2 agosto 1969, n. 1072.
4. Per superficie utile residenziale s'intende quella interna
all'alloggio computata al netto delle murature perimetrali, delle
tramezzature interne e vani scala, misurati in proiezione
orizzontale. Per superficie non residenziale s'intendono tutte le
superfici che in conformità ai regolamenti comunali, non hanno le
caratteristiche di abitabilità. La superficie non residenziale al
netto delle murature deve essere contenuta entro il 50% della
superficie utile abitabile dell'alloggio. Non rientrano nel calcolo
del suddetto 50%, le superfici non residenziali relative a locali
tecnici o di stretta pertinenza dell 'abitazione, quali:
a) garage fino a un massimo di 40 mq. complessivi;
b) cantina sino ad un massimo di 15 mq.;
c) locale caldaia sino ad un massimo di 10 mq.;
d) vano scala misurato nella sua proiezione orizzontale;
e) i locali interrati, seminterrati e sottotetti, a condizione
che siano privi di aperture di areazione esterna, di qualunque
forma e dimensione ad esclusione delle bocche di lupo per i
seminterrati e di un lucernaio di ispezione al tetto con una
apertura non superiore a 1 mq. di superficie.
Presidente
- Pongo in votazione l'articolo 13:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 14:
Articolo 14
(Requisiti per l'acquisto di un alloggio)
1. E' ammissibile a mutuo l'acquisto di un alloggio di nuova
costruzione con una superficie utile abitabile fino a mq. 120 oltre
alla cantina e garages; se l'acquisto concerne una abitazione tipo
villetta con più locali di servizio ed accessori, valgono le norme
di cui all'articolo 13.
2. Per gli alloggi in costruzione il certificato di abitabilità
rilasciato dal Comune deve essere inoltrato alla Regione nel
termine massimo di due anni dalla data di presentazione del
compromesso, pena la decadenza dai benefici di legge. La superficie
utile residenziale degli alloggi di cui al primo comma è
maggiorata, nel caso di nuclei familiari con più di quattro
persone, di mq. 15 per ogni componente eccedente i quattro.
3. E' altresì ammissibile a finanziamento l'acquisto di un
alloggio non di nuova costruzione, con una superficie utile
residenziale non superiore a 150 mq. ; questi alloggi devono
possedere le caratteristiche di adeguatezza indicate alla lettera
c) del secondo comma dell'articolo 12 ed essere svincolati da
eventuali contratti di locazione e quindi resi disponibili
inderogabilmente alla stipula del compromesso. Questa disposizione
non si applica agli alloggi direttamente occupati dai proprietari;
in questi casi specifici, la disponibilità delle abitazioni a
favore degli acquirenti deve essere data non oltre due anni dalla
data di presentazione del compromesso. In caso di non osservanza di
tali disposizioni il mutuo viene revocato d'ufficio.
4. Non possono essere concessi finanziamenti per acquisto di
abitazioni aventi le caratteristiche di lusso indicate al terzo
comma dell 'articolo 13 o accatastate nelle categorie A1 , A8,
A9.
5. Non sono ammissibili a mutuo le domande che prevedono atti di
compravendita stipulati direttamente tra parenti ed affini di primo
grado o per mezzo di società ed Imprese appartenenti a soggetti con
i vincoli di parentela suddetti; tale disposizione non si applica
ai coniugi legalmente separati dal almeno un anno con sentenza del
Tribunale.
Presidente
- Pongo in votazione l'articolo 14:
Esito della votazione:
Presenti, votanti e favorevoli: 24
Il Consiglio approva all'unanimità
Presidente
- Do lettura dell'articolo 15:
Articolo 15
(Requisiti per il recupero ed ampliamento di una abitazione)
1 . Per gli interventi di recupero, purchè provvisti della
relativa concessione edilizia o autorizzazione comunale, non sono
posti limiti alla superficie della abitazione ammessa a
finanziamento; il mutuo può essere concesso unicamente per
interventi di recupero come definiti dalla lettera d) del primo
comma dell 'articolo 1.
Presidente
- Pongo in votazione l'articolo 15:
Esito della votazione:
Presenti, votanti e favorevoli: 24
Il Consiglio approva all'unanimità
Presidente
- Do lettura dell'articolo 16:
Articolo 16
(Accertamenti ulteriori)
La Regione si riserva di procedere ad ulteriori accertamenti
presso i competenti Uffici per la verifica dei requisiti soggettivi
ed oggettivi e di procedere, in tempi successivi, ad opportuni
sopralluoghi, per stabilire l'effettiva e continua occupazione
delle abitazioni da parte dei mutuatari. In caso di accertata
trasgressione o di dichiarazioni mendaci, il mutuo concesso verrà
revocato con le modalità di cui agli articoli 19, 20 e 21.
Presidente
- Pongo in votazione l'articolo 16:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 17:
Articolo 17
(Limiti d'intervento)
1. Contestualmente alla presentazione del certificato di
ultimazione lavori degli interventi di costruzione e
ristrutturazione, i tecnici addetti dovranno verificare l'esatta
corrispondenza tra le opere realizzate e il progetto autorizzato;
in presenza di difformità sostanziali, non preventivamente
autorizzate dal Comune, si procederà d'ufficio alla revoca del
mutuo.
2. Sono altresi finanziabili, se provvisti della concessione
edilizia o autorizzazione, gli interventi che prevedono
l'ampliamento e l'eventuale sistemazione dell'abitazione di
proprietà del nucleo familiare; in tal caso la superficie globale
deil'abitazione non deve eccedere i 120 mq. per nuclei familiari
composti da quattro persone; per nuclei superiori è consentita la
maggiorazione di mq. 15 per ogni componente eccedente.
3. I richiedenti devono produrre la domanda di mutuo per una
sola catetoria di finanziamento; le concessioni edilizie inerenti
gli interventi di nuova costruzione o di recupero possono essere
cointestate oltre che al mutuatario, anche al coniuge, parenti ed
affini di primo grado e conviventi, purchè appartenenti allo stesso
nucleo familiare del richiedente.
4. I beneficiari di mutuo hanno l'obbligo di mantenere o
trasferire la residenza nel Comune dove è ubicato l'immobile
oggetto del finanziamento; a richiesta dello Ufficio competente i
beneficiari sono tenuti a presentare in qualunque momento il
certificato di residenza.
5. Non sono ammissibili a mutuo gli interventi di nuova
costruzione, di recupero-ampliamento che abbiano le concessioni
edilizie scadute o i cui lavori siano già stati ultimati; la
validità della concessione edilizia deve sussistere al momento
della presentazione della domanda di mutuo.
6. Per l'acquisto di una abitazione, l'atto pubblico di
compravendita non deve essere stato stipulato da oltre un anno
dalla data di richiesta del finanziamento.
Presidente
- Pongo in votazione l'articolo 17:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 18:
Articolo 18
(Punteggi e graduatorie)
1 . Le graduatorie per la concessione dei mutui di cui
all'articolo 1 saranno formulate con l'attribuzione dei punteggi
sotto elencati :
a) richiedenti che occupino da almeno 1 anno
1) abitazioni improprie, quali baracche, cantine, seminterrati,
immobili gravemente insalubri o pericolanti: Punti 5
2) abitazioni sprovviste di servizi igienici interni: Punti
3
3) abitazioni in condizioni di sovraffollamento da 1,5 a 2
persone a vano: Punti 1,5;
oltre 2 persone a vano: Punti 3
4) abitazioni in condizione di coabitazione con altro nucleo
familiare: Punti 3
b) richiedenti sottoposti a provvedimento di sfratto esecutivo
non dovuto a morosità o altri inadempimenti contrattuali : Punti 3,
5
c) anzianità di residenza anagrafica in Valle d'Aosta:
1) fino ad anni 5. Punti 0
2) per ogni anno successivo maturato con un massimo di punti 10.
Punti 0,40.
d) composizione del nucleo familiare:
1) fino a tre persone. Punti 0, 5
2) quattro persone. Punti 1
3) cinque persone. Punti 2
4) oltre le 5 persone. Punti 3
e) presenza di un invalido nel nucleo familiare:
1) fino al 49% di invalidità. Punti 0,5
2) dal 50% al 79% di invalidità. Punti 1 , 5
3) dall '80% al 100%. Punti 3
f) acquisto dell'alloggio occupato stabilmente da almeno 2 anni
dal richiedente in regime di locazione: Punti 3, 5
g) reddito del nucleo familiare:
1) fino a lire 21.000.000: Punti 2
2) da lire 21.000.001 a lire 30.000.000: Punti 1
3) da lire 30.000.001 a lire 35.000.000: Punti 0
2 . I punteggi relativi ai punti 1) , 2) e 3) della lettera a)
del primo comma sono riconosciuti dietro presentazione di apposito
certificato rilasciato dall'Ufficiale Sanitario del Comune.
3 . La percentuale di invalidità dovrà essere comprovata
attraverso apposita certificazione rilasciata dalle competenti
commissioni mediche.
4. La documentazione ed i certificati attestanti i punteggi
devono essere prodotti contemporaneamente alla presentazione della
domanda.
5. Per l'attribuzione dei punteggi saranno considerate le
condizioni possedute al momento della presentazione della
domanda.
Presidente
- Pongo in votazione l'articolo 18:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 19:
Articolo 19
(Obblighi e sanzioni)
1. Il proprietario dell'abitazione acquistata, costruita o
ampliata con i finanziamenti di cui alla legge 28 dicembre 1984, n.
76, non può cederlo in locazione prima che siano decorsi dieci anni
dalla data di stipulazione del contratto di mutuo.
2. La trasgressione al divieto di cui al comma precedente
comporta l'elevazione del tasso d'interesse annuo al tasso di
riferimento fissato con Decreto del Ministero del Tesoro per gli
interventi nel settore dell'edilizia residenziale pubblica.
3. L'elevazione del tasso d'interesse decorre dalla data della
deliberazione della Giunta regionale che accerta l'avvenuta
trasgressione.
4. L'inadempienza a quanto previsto dal secondo comma
dell'articolo 2, se compiuta prima che siano decorsi dieci anni
dalla data di stipulazione del contratto di mutuo, comporta la
risoluzione del contratto stesso con la restituzione del capitale
residuo, maggiorato della differenza fra gli interessi ricalcolati
al tasso di riferimento fissato dal Ministero del Tesoro per gli
interventi nel settore dell'edilizia, in vigore alla data di
erogazione del finanziamento, e quelli corrisposti dalla data di
inizio dell'ammortamento a quella di risoluzione del contratto.
Presidente - Pongo in votazione l'articolo 19:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 20:
Articolo 20
(Obblighi e sanzioni per l'alienazione)
1. Il proprietario dell'abitazione acquistata, costruita,
recuperata od ampliata con i finanziamenti di cui alla legge
regionale 28 dicembre 1984, n. 76, non può alienarlo prima che
siano decorsi dieci anni fra la data di inizio dell'ammortamento e
quella di risoluzione del contratto di mutuo.
2. La trasgressione al divieto di cui al comma precedente
comporta la risoluzione del contratto di mutuo, con la restituzione
immediata del capitale residuo maggiorato della differenza fra gli
interessi ricalcolati al tasso di riferimento fissato dal Ministero
del Tesoro per gli interventi nel settore dell'edilizia
residenziale pubblica, in vigore alla data di erogazione del
finanziamento, e quelli corrisposti dalla data di inizio
dell'ammortamento a quella di risoluzione del contratto di
mutuo.
3. L'alienazione dell'alloggio effettuata dopo il decimo anno
comporta la risoluzione del contratto di mutuo con la restituzione
immediata del capitale residuo, maggiorato degli eventuali
interessi maturati alla data dell'estinzione anticipata.
4. Le disposizioni dei precedenti commi, non si applicano ai
lavoratori dipendenti pubblici, trasferiti d'ufficio in altre
Regioni, purchi l'alienazione avvenga a favore di soggetti aventi i
requisiti previsti dall'articolo 12, che accettino di subentrare
nel mutuo alle stesse condizioni stabilite dalla Convenzione
stipulata con l'Istituto mutuante.
Presidente
- Pongo in votazione l'articolo 20:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 21:
Articolo 21
(Restituzione anticipata)
1. Il mutuatario potrà estinguere anticipatamente il mutuo, con
le modalità ed i criteri previsti dalla Convenzione stipulata con
l'Istituto mutuante, dopo dieci anni dalla data di stipulazione del
contratto, previo pagamento del capitale residuo maggiorato
dell'importo degli eventuali interessi maturati alla data della
estinzione anticipata.
2. L'estinzione totale anticipata, effettuata prima che siano
decorsi dieci anni dalla data di stipulazione del contratto di
mutuo, comporta la restituzione del capitale residuo maggiorato
della differenza fra gli interessi ricalcolati al tasso di
riferimento fissato dal Ministero del Tesoro per gli interventi nel
settore dell'edilizia, in vigore alla data di inizio
dell'ammortamento e quelli corrisposti alla data dell'estinzione
anticipata.
3. Gli oneri fiscali e le spese di istruttoria sono a carico del
mutuatario.
Presidente
- Pongo in votazione l'articolo 21:
Esito della votazione:
Presenti, votanti e favorevoli: 25
Il Consiglio approva all'unanimità
Prersidente
- Do lettura dell'articolo 22:
Articolo 22
(Ulteriori modalità)
Le prescrizioni di cui agli articoli 19, 20 e 21 non si
applicano nei casi disciplinati dalla lettera d) del secondo comma
dell'articolo 12.
Presidente
- Pongo in votazione l'articolo 22:
Esito della votazione:
Presenti, votanti e favorevoli: 25
Il Consiglio approva all'unanimità
Presidente
- Do lettura dell'articolo 23:
Articolo 23
(Erogazione del mutuo)
1. Nel caso di nuova costruzione, la erogazione del mutuo è
prevista secondo le seguenti modalità:
a) il 30% dopo la stipulazione del contratto di mutuo e ad
avvenuta acquisizione dell'ipoteca;
b) il 60% per quote successive, dietro presentazione di formali
stati d'avanzamento lavori ;
c) il 10% alla presentazione della richiesta del certificato di
abitabilità protocollata dal Comune e della documentazione
attestante la denuncia catastale al N.C.E.U.
2. Nel caso di acquisto di alloggio, l'erogazione del mutuo è
prevista in un'unica soluzione, ferma restando la piena
disponibilità dell'alloggio, successivamente al perfezionamento del
contratto di mutuo e ad avvenuta acquisizione dell'ipoteca,
subordinata all'atto di acquisto.
3. Nel caso di recupero di una abitazione l'erogazione del mutuo
è prevista secondo le seguenti modalità:
a) il 40% dopo la stipulazione del contratto di mutuo e ad
avvenuta acquisizione dell'ipoteca;
b) il 50% per quote successive dietro presentazione di formali
stati d'avanzamento;
c) il 10% alla presentazione del certificato di ultimazione
lavori vidimato dal Comune interessato, della richiesta di
abitabilità e dello eventuale accatastamento.
4. Per gli interventi di cui al primo e terzo comma, durante il
corso dei lavori e fino all 'ultimazione degli stessi, che deve
aver luogo non oltre i 48 mesi dalla data di stipulazione del
contratto di mutuo, sono a carico dei mutuatari le sole quote degli
interessi a tasso agevolato sulle somme erogate in tale
periodo.
5. Il mancato rispetto del limite di tempo di cui sopra comporta
la revoca del mutuo e la restituzione delle eventuali somme erogate
dalla stipula del contratto di mutuo.
Presidente
- Pongo in votazione l'articolo 23:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Do lettura dell'articolo 24:
Articolo 24
(Procedura)
1. La domanda per ottenere la concessione del finanziamento
previsto dall 'articolo 1, indirizzata al Presidente della Giunta
Regionale, deve essere recapitata all 'Assessorato Regionale ai
Lavori Pubblici, entro il 20 giugno e il 20 dicembre di ogni anno;
nel caso che il termine di scadenza previsto coincida con giorni
festivi o prefestivi lo stesso è prorogato automaticamente al primo
giorno lavorativo successivo.
2. La Commissione di cui al successivo articolo 26, al termine
della fase istruttoria effettuata dall'Ufficio Edilizia
Residenziale Pubblica dell'Assessorato ai Lavori Pubblici, provvede
alla formulazione e all'inoltro delle graduatorie per
l'approvazione alla Giunta Regionale, entro 30 giorni dalle date di
scadenza previste nel primo comma, utilizzando per ciascun periodo
la metà delle disponibilità annuali, con il trasferimento dei fondi
eventualmente non utilizzati al successivo semestre.
3. I mutuatari sono tenuti a stipulare il contratto di mutuo
entro sei mesi dalla trasmissione della pratica all'Ente erogante;
l'inosservanza di tale disposizione comporta la revoca del
mutuo.
Presidente - Pongo in votazione l'articolo 24:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Do lettura dell'articolo 25:
Articolo 25
(Documentazione)
1. Le domande per ottenere la concessione del finanziamento,
devono essere corredate della sottoelencata documentazione:
a) modulo di domanda debitamente compilato in ogni sua parte con
particolare riguardo ai dati relativi al punteggio;
b) certificato di cittadinanza italiana;
c) certificato di residenza ed eventuale certificato storico in
caso di variazioni;
d) situazione di famiglia;
e) dichiarazioni sostitutive di atto notorio attestanti
rispettivamente il reddito complessivo del nucleo familiare ed i
requisiti soggettivi, redatte su appositi moduli da richiedere al
competente ufficio; è fatto obbligo di allegare due fotocopie dei
modelli di dichiarazione dei redditi;
f) ogni altra certificazione autentica da presentarsi
nell'interesse del richiedente.
2. Allo scopo di pervenire ad una precisa individuazione dei
punteggi e dei requisiti per i sottoelencati casi particolari si
richiede:
a) per i coniugi legalmente separati, copia autenticata della
sentenza di separazione;
b) per persone prive di reddito, dichiarazione sostitutiva di
atto notorio.
3. Per gli interventi di costruzione e di recupero-ampliamento
si richiede, in aggiunta alla documentazione di cui ai commi
precedenti, in duplice copia:
a) certificazione autenticata attestante la proprietà dell'area
o del fabbricato da recuperare e/o da ampliare;
b) progetto autenticato, completo di tutti gli elaborati
tecnici, relazione tecnica e computo metrico estimativo;
c) concessione edilizia autenticata ed eventuale concessione di
variante;
d) dichiarazione del proprietario dello immobile oggetto di un
intervento di recupero che intende avvalersi delle norme e dei
vincoli dell'articolo 2;
4. Le domande di mutuo relative al recupero abitativo di cui al
terzo comma dovranno essere corredate da apposita dichiarazione da
parte del Comune attestante in quale zona, nell 'ambito del
P.R.G.C., è ubicato il fabbricato.
5. L'area, nel caso di nuova costruzione, o il fabbricato, nel
caso di recupero-ampliamento, deve essere di proprietà del
richiedente. Sono ammessi la comproprietà o i diritti di usufrutto
con il coniuge, parenti ed affini di primo grado e conviventi,
purchè appartenenti allo stesso nucleo familiare. In tal caso il
richiedente dovrà provare, con specifica dichiarazione da parte dei
soggetti interessati, il loro assenso all'esecuzione dei lavori e
la disponibiliti a fornire le garanzie necessarie.
6. Nel caso di acquisto di una abitazione si richiede, in
aggiunta alla documentazione di cui ai primi due commi, in duplice
copia:
a) compromesso di vendita in carta da bollo con l'indicazione
esatta dell'ubicazione del fabbricato, dei relativi dati catastali
e del prezzo di acquisto che dovrà essere successivamente
confermato nell'atto pubblico; tale documento deve essere
presentato inderogabilmente, pena la revoca del mutuo, entro e non
oltre 30 giorni dalla comunicazione di ammissione a
finanziamento;
b) planimetrie catastali dell'alloggio da acquistare;
c) certificato di abitabilità; nella eventualità che non sia
reperibile si richiede, in alternativa, un certificato
dell'Ufficiale Sanitario del Comune attestante la sussistenza dei
requisiti igienico-sanitari e una dichiarazione tecnica attestante
l'idoneità statica dell'unità immobiliare redatta da un tecnico
professionista;
d) per l'acquisto di alloggi in costruzione, si richiede inoltre
una dichiarazione dell'impresa costruttrice attestante lo stato di
avanzamento dei lavori, l'ubicazione del fabbricato e gli estremi
della concessione edilizia.
Entro due anni dalla data di presentazione del relativo
compromesso, pena la revoca del mutuo, dovrà essere presentata la
richiesta di abitabilità vistata dal Comune e la documentazione di
denuncia catastale al N.C.E.U..
7. Nell'ipotesi di cui al sesto comma l'immobile acquistato
potrà appartenere, oltre che al beneficiario, anche al coniuge, ai
parenti ed affini di primo grado o conviventi purchè appartenenti
allo stesso nucleo familiare.
Presidente
- Pongo in votazione l'articolo 25:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Do lettura dell'articolo 26:
Articolo 26
(Istituzione della Commissione)
1 . Per l'esame delle domande di mutuo e la formazione delle
relative graduatorie è istituita, presso l'Amministrazione
Regionale, una Commissione di cui fanno parte:
a) L'Assessore regionale ai Lavori Pubblici o un suo
delegato;
b) L'Assessore regionale alle Finanze o un suo delegato;
c) Un Consigliere regionale di maggioranza;
d) Un Consigliere regionale di minoranza;
e) Un esperto di tecnica bancaria nel settore dei mutui
fondiari;
2. La Commissione, nominata dal Consiglio Regionale, è
presieduta dall 'Assessore regionale ai Lavori Pubblici o, in sua
assenza, dall 'Assessore regionale alle Finanze.
3. Le funzioni di relatore e di segretario verbalizzante della
Commissione sono svolte dai funzionari dell'Ufficio Edilizia
Residenziale Pubblica dell'Assessorato dei Lavori Pubblici. Assiste
alle sedute della Commissione un funzionario dell'ufficio Credito
dell'Assessorato alle Finanze. Le sedute della Commissione sono
valide quando interviene la maggioranza dei suoi membri.
Presidente
- Pongo in votazione l'articolo 26:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Do lettura dell'articolo 27:
Articolo 27
(Ricorsi)
1 . Le graduatorie sono pubblicate per il periodo di quindici
giorni all 'Albo dell'Amministrazione Regionale.
2. Entro i venti giorni successivi alla data di scadenza della
pubblicazione, gli interessati possono ricorrere avverso le
graduatorie alla Giunta Regionale che , sentita la Commissione,
delibera in via definitiva.
Presidente
- Pongo in votazione l'art 27:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Do lettura dell'articolo 28:
Articolo 28
(Norme transitorie finali)
1. Le norme di cui ai precedenti articoli trovano applicazione a
partire dal 2° semestre 1989.
2. Dall'entrata in vigore del presente regolamento sono abrogati
il regolamento regionale 8 aprile 1986, n. 1, il regolamento 28
luglio 1987, n. 1, ed il regolamento 28 aprile 1988, n. 5.
Presidente - All'articolo 28 vi è un emendamento proposto
dalla Commissione, di cui do lettura:
Il primo comma dell'articolo 28 è sostituito dal
seguente:
1. Le norme di cui ai precedenti articoli trovano applicazione a
partire dal secondo semestre 1989. In fase di prima applicazione
del presente regolamento la scadenza del termine per la
presentazione delle domande relative al secondo semestre viene
prorogata al 31 gennaio 1990.
Lo pongo in votazione:
Esito della votazione:
Presenti, votanti e favorevoli: 26
Il Consiglio approva all'unanimità
Presidente
- Pongo in votazione l'articolo 28 nel testo
così emendato:
Articolo 28
(Norme transitorie finali)
1. Le norme di cui ai precedenti articoli trovano applicazione a
partire dal secondo semestre 1989. In fase di prima applicazione
del presente regolamento la scadenza del termine per la
presentazione delle domande relative al secondo semestre viene
prorogata al 31 gennaio 1990.
2. Dall'entrata in vigore del presente regolamento sono abrogati
il regolamento regionale 8 aprile 1986, n. 1, il regolamento 28
luglio 1987, n. 1, ed il regolamento 28 aprile 1988, n. 5.
Esito della votazione:
Presenti, votanti e favorevoli: 27
Il Consiglio approva all'unanimità
Presidente
- Ha chiesto di parlare il Consigliere
Mafrica, per dichiarazione di voto, ne ha facoltà.
Mafrica (PCI)
- Il nostro Gruppo si astiene sul
regolamento, perchè, pur contenendo il regolamento alcune norme che
vanno a migliorare la situazione, nel senso di chiarire punti che
potevano presentare, per chi faceva domanda, degli aspetti oscuri,
questo stesso regolamento non rispetta da una parte l'esigenza che
la stessa Giunta aveva sentito in un primo momento, cioè quella di
elevare il mutuo a 90 milioni, e rimane, al quarto comma
dell'articolo 3, una formulazione equivoca ed ambigua, che ci
costringerà a chiarire in futuro la situazione.
Così com'è, lascia nell'incertezza tutte le centinaia di
famiglie che faranno la domanda da adesso fino al 31 gennaio e
finchè la norma non sarà completamente chiara, ci sarà una
situazione di conflitto di interpretazioni, di voci non ben
controllate e quindi complessivamente sarà una norma molto
discutibile.
Presidente
- Ha chiesto di parlare il Consigliere Aloisi,
ne ha facoltà.
Aloisi (MSI)
- Dichiaro che voterò a favore di questo
regolamento, perchè ritengo vada incontro a quelle che sono le
aspettative della gente; però ho alcune osservazioni da fare.
La prima osservazione riguarda il comportamento di alcune forze
politiche, come è già stato evidenziato da coloro che mi hanno
preceduto, che in Commissione hanno un atteggiamento di un certo
tipo e poi in aula soccombono alle direttive ed alle decisioni che
provengono dall'alto.
Questa osservazione la voglio collegare al discorso che ho
intrapreso stamani quando ho dichiarato l'atteggiamento succube di
certe forze politiche in quel contesto di libero dibattito e
confronto che ci dovrebbe essere fra i rappresentanti del Consiglio
e la Giunta.
Questa è una di quelle dimostrazioni lampanti dove alcune forze
politiche, anzichè avere il coraggio di esprimere liberamente e
democraticamente le loro opinioni, in Commissione dicono una cosa e
poi in Consiglio soccombono o stanno zitte o non hanno il coraggio
di portare avanti le loro richieste.
La seconda osservazione è per il comportamento della Giunta. Su
un provvedimento di questa importanza ritengo che la Giunta avrebbe
dovuto essere molto più seria, soprattutto non ingannare le
aspettative della gente.
Ci sono persone che aspettano con impazienza questi contributi
ed hanno fatto enormi sacrifici per avere un diritto, perchè
l'acquisto della prima casa in un momento come questo, in cui vi è
una carenza enorme di abitazioni, lo definirei un diritto civile.
Pertanto la Giunta su questi problemi non deve giocherellare, deve
essere più seria.
Non si può dire che si passa a 90 milioni di mutuo e poi restare
a 80 milioni, perchè la gente prevede di ottenere i 90 milioni, si
impegna per 90 milioni e poi deve accettare altre imposizioni.
Soprattutto ci vuole molta chiarezza: nel momento in cui un
cittadino presenta la domanda ed ha i requisiti per ottenere questo
finanziamento, deve avere la certezza di ottenerlo, mentre ho
l'impressione che qui si viva alla giornata, non si sa quel che
potrà succedere domani, proprio perchè c'è mancanza di volontà
politica.
Ritengo che su questo tema ci debba essere volontà politica per
portare avanti queste aspettative della gente, che sono dei diritti
civili, perchè avere la possibilità di acquistare la casa è un
diritto.
A differenza di altre forze politiche, voterò a favore proprio
perchè ritengo il provvedimento importante, che va incontro alle
necessità di tanta gente, però tenevo a fare queste critiche perchè
denunciano un comportamento non corretto da parte di alcune forze
politiche. Inoltre la Giunta si comporta in forma molto ambigua,
mentre dovrebbe essere molto più seria e molto più decisa su questi
argomenti.
Presidente
- Pongo in votazione la legge nel suo
complesso:
Esito della votazione:
Presenti: 30
Votanti: 25
Favorevoli: 25
Astenuti: 5 (Bajocco, Chenuil, Mafrica, Riccarand, Tonino)
Il Consiglio approva
***
