Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 664 del 2 dicembre 1982 - Resoconto
OGGETTO N. 664/VII - Disegno di legge concernente: "Bilancio
di previsione della Regione Autonoma della Valle d'Aosta per l'anno
finanziario 1983 e per il triennio 1983 - 1985".
PRESIDENTE:
Se non ci sono dichiarazioni di voto il
Consiglio è chiamato a pronunciarsi sull'art. 3 del disegno di
legge n. 447, pertanto do lettura di tale articolo.
Art. 3
(Erogazioni al Consiglio regionale)
I fondi iscritti nello stato di previsione della spesa ai
capitoli 20000 e 20050 sono messi a disposizione del Consiglio
regionale mediante mandati di pagamento da commutarsi in quietanza
di versamento nel conto aperto presso l'Istituto bancario gestore
del servizio di cassa del Consiglio stesso.
PRESIDENTE:
Metto in approvazione l'art. 3 nel testo
suddetto.
ESITO DELLA VOTAZIONE
Presenti: diciannove
Votanti: diciotto
Astenuti: uno (Minuzzo)
Favorevoli: tredici
Contrari: cinque
-
Il Consiglio approva -
PRESIDENTE:
Do lettura dell'art. 4.
Art.' 4
(Fondo di riserva per spese obbligatorie)
L'elenco delle spese obbligatorie, di cui al terzo comma
dell'art. 38 della legge regionale 7 dicembre 1979, n. 68, è
annesso alla presente legge (allegato 6).
La Giunta regionale, su proposta dell'Assessore alle Finanze,
è autorizzata a disporre il prelevamento dal fondo di riserva di
cui al capitolo 50750 di somme da iscrivere, sulla base di quanto
stabilito dall'art. 38 della legge regionale 7 dicembre 1979, n.
68, ai capitoli compresi nell'elenco di cui al comma
precedente.
PRESIDENTE:
Metto in approvazione l'art. 4 nel testo
suddetto.
ESITO DELLA VOTAZIONE
Presenti: ventuno
Votanti: venti
Astenuti: uno (Minuzzo)
Favorevoli: quattordici
Contrari: sei
- Il Consiglio approva -
PRESIDENTE:
Do lettura dell'art. 5.
Art. 5
(Fondo di riserva per le spese impreviste)
Ai sensi e per gli effetti di cui all'art. 39 della legge
regionale 7 dicembre 1979, n. 68, sono considerate spese impreviste
quelle indicate nell'elenco n. 7 annesso alla presente
legge.
La Giunta regionale, su proposta dell'Assessore alle Finanze,
è autorizzata a disporre il prelevamento di somme dal fondo di
riserva per le spese impreviste, di cui al cap. 50800, per
l'iscrizione delle stesse in capitoli di spesa, non inclusi
nell'elenco di cui al precedente art. 4, a fronte di spese di
assoluta necessità nell'ambito delle
funzio
ni regionali e
che non impegnino i futuri bilanci.
PRESIDENTE:
Metto in approvazione l'art. 5 nel testo
suddetto.
ESITO DELLA VOTAZIONE
Presenti: ventidue
Votanti: ventuno
Astenuti: uno (Minuzzo)
Favorevoli: quindici
Contrari: sei
- Il Consiglio approva -
PRESIDENTE:
Do lettura dell'art. 6.
Art. 6
(Riassegnazioni di residui perenti)
Ai sensi dell'art. 38, comma
2°
della legge regionale
7 dicembre 1979, n. 68, è iscritto al capitolo 50810 dello stato di
previsione della spesa, apposito fondo per la riassegnazione dei
residui passivi dichiarati perenti agli effetti amministrativi e
reclamati dai creditori, secondo quando disposto dall'art. 64 comma
3° della legge stessa.
I prelevamenti di somme dal predetto fondo e la loro
reiscrizione in appositi capitoli di spese obbligatorie, sono
effettuati con provvedimenti della Giunta regionale, su proposta
dell'Assessore alle Finanze.
PRESIDENTE:
Metto in approvazione l'art. 6 nel testo
suddetto.
ESITO DELLA VOTAZIONE
Presenti: ventitrè
Votanti: ventidue
Astenuti: uno (Minuzzo)
Contrari: sei
Favorevoli: sedici
- Il Consiglio approva
-
PRESIDENTE: Do
lettura dell'art. 7.
Art. 7
(Assegnazioni di fondi statati)
Ai sensi dell'art. 42, comma 1°, della legge regionale 7
dicembre 1979, n. 68, la Giunta regionale è autorizzata ad
apportare variazioni al bilancio per l'esercizio 1983, per
l'iscrizione di somme derivanti da assegnazioni dello Stato
destinate a scopi specifici in appositi capitoli della parte
entrata e nei corrispondenti capitoli della parte spesa.
I provvedimenti della Giunta regionale di cui al comma
precedente sono comunicati al Consiglio regionale entro quindici
giorni dal loro perfezionamento.
PRESIDENTE:
Metto in approvazione l'art. 7 nel testo
suddetto.
ESITO DELLA VOTAZIONE
Presenti: ventitrè
Votanti: ventidue
Astenuti: uno (Minuzzo)
Favorevoli: sedici
Contrari: sei
- Il Consiglio approva
-
PRESIDENTE:
Do
lettura dell'art. 8.
Art. 8
Ai sensi dell'art. 42, comma 4°, della legge regionale 7
dicembre 1979, n. 68, la Giunta regionale è autorizzata ad
apportare variazioni al bilancio per l'esercizio 1983 per
l'iscrizione, in capitoli istituiti o da istituire, di nuove o
maggiori spese a carattere continuativo disposte, a partire
dall'anno 1982, da leggi regionali entrate in vigore dopo
l'approvazione del bilancio medesimo, la cui copertura finanziaria
sia adeguatamente prevista in fondi globali del bilancio
stesso.
I provvedimenti della Giunta regionale di cui al comma
precedente sono pubblicati per estratto nel Bollettino Ufficia le
della Regione e diventano esecutivi a tutti gli effetti il giorno
successivo a quello della loro pubblicazione.
PRESIDENTE:
Metto in approvazione l'art. 8 nel testo
suddetto.
ESITO DELLA VOTAZIONE
Presenti: ventitrè
Votanti: ventidue
Astenuti: uno (Minuzzo)
Favorevoli: sedici
Contrari: sei
- Il Consiglio approva -
PRESIDENTE:
Do lettura dell'art. 9.
Art. 9
(Determinazione di spese in base
a
legge di
bilancio)
Le autorizzazioni di spesa per l'esercizio 1983 concernenti
leggi regionali attualmente in vigore, che regolano attività ed
interventi di carattere continuativo o ricorrente e che rinviano la
loro determinazione alla legge di bilancio, sono disposte dalla
presente legge negli importi indicati in corrispondenza di ciascun
capitolo di spesa di cui all'allegato stato di previsione della
spesa.
PRESIDENTE:
Metto in approvazione l'art. 9 nel testo
suddetto.
ESITO DELLA VOTAZIONE
Presenti: ventitrè
Votanti: ventidue
Astenuti: uno (Minuzzo)
Favorevoli: sedici
Contrari: sei
- Il Consiglio approva -
PRESIDENTE:
Prima di passare alla votazione dell'art. 10,
esaminiamo gli allegati, per cui do lettura di:
Allegato n. 1: pag. 177
Allegato n. 2: pag. 179-181
Allegato n. 3: pag. 183-185-186-187-188-189 190-191
Allegato n. 4: pag.
193-195-196-197-198-199-200-201-202-203-204-205-206-207-208-209-210-211-212-213-214-215
Allegato n. 5: pag. 217-219-220
Allegato n. 6: pag. 221-222-223-224-225-226 Allegato n. 7: pag.
227 (Elenco delle spese impreviste) - 229
Allegato n. 8: pag. 231-233.
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.):
Negli emendamenti che avevamo
proposto, tra gli interventi a carattere generale del fondo
globale, per la parte "Funzioni normali, spese correnti" c'erano
alcuni interventi tra cui anche il fondo di solidarietà per altri
paesi.
Vorrei sapere dalla Giunta come mai non è stato previsto
alcunché e quali intenzioni ci sono di rispettare, in questo caso,
decisioni unanimi del Consiglio.
PRESIDENTE:
La parola al Consigliere Tonino; ne ha
facoltà.
TONINO - (P.C.I.):
Vorrei sapere, se è possibile, a che
cosa si riferiscono i 500.000.000 destinati nel fondo globale alla
ristrutturazione dei servizi dell'Amministrazione regionale.
PRESIDENTE:
Se non ci sono altri che richiedono
chiarimenti sui fondi globali, do la parola al Presidente della
Giunta; ne ha facoltà.
ANDRIONE - (U.V.):
Per quanto riguarda la seconda domanda
è in corso l'esame di una ristrutturazione dell'Assessorato alle
Finanze e della Segreteria Generale,
Per quanto riguarda la prima domanda fatta dal Consigliere
Mafrica, più volte è già stato illustrato che siamo in contatto con
la CEE e siamo in attesa del progetto di intesa con la CEE.
I 500.000.000 sono disponibili nel fondo di riserva, ma in
proposito abbiamo dichiarato di essere disponibili, qualora
necessario, per una somma più elevata.
PRESIDENTE:
Continuiamo con la lettura di:
Allegato n. 8:
pag. 234-235-236
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.):
Nei nostri emendamenti era anche
previsto un intervento che teneva conto della costituzione
dell'ottava Comunità Montana. Poiché, invece, qui la cifra
destinata alla Comunità Montana rimane invariata rispetto a quel la
dell'anno scorso, vorremmo sapere se verrà presentato comunque,
qualche provvedimento legislativo o se verrà usato qualche criterio
particolare.
PRESIDENTE:
La parola al Consigliere Tonino; ne ha
facoltà.
TONINO - (P.C.I.):
Nei fondi globali non sono previsti
finanziamenti per la legge n. 73 del 1979 che concerne
l'acquisizione di un patrimonio pubblico per insediamenti
residenziali e produttivi.
Siccome gli anni passano e questa legge rinvia al successivo
provvedimento l'individuazione del fondo, vorrei sapere per quali
ragioni questa legge viene disattesa.
PRESIDENTE:
La parola al Presidente della Giunta; ne ha
facoltà.
ANDRIONE - (U.V.):
Non è disattesa in quanto con il
decentramento, i Comuni, volendo possono benissimo acquistarsi un
patrimonio pubblico.
La legge non è finanziata individualmente, cioè non è più una
legge di settore, ma è una legge generale che può essere finanziata
con i fondi messi a disposizione di tutti i Comuni.
Per quanto riguarda l'ottava Comunità Montana, ho già risposto
ieri parlandone con il Consigliere Mafrica, che si attende un
incontro con i Walser perché diverse spese erano state direttamente
assunte dall'Assessorato della Pubblica Istruzione; non appena
saremo pronti, con le idee chiare in materia, interverremo
probabilmente con un provvedimento legislativo ad hoc, a favore
appunto, di questa Comunità Montana.
PRESIDENTE:
Do lettura di:
Allegato n.
8:
pag. 237-238-239
PRESIDENTE:
La parola al Consigliere Carlassare; ne ha
facoltà.
CARLASSARE - (Dem. Prol.-Nuova Sinistra):
Nel fondo
globale è previsto un collegamento autostradale Aosta - Courmayeur
per un costo di 25 miliardi.
Io chiedo se, visto che questi sono destinati alla costruenda
autostrada - o strada a più carreggiate - c'è la volontà della
Giunta di utilizzare una parte di questi fondi - eventualmente
d'accordo con l'ANAS - per effettuare il rassetto dell'attuale
arteria stradale che collega Aosta a Courmayeur in modo che
assicuri un minimo di garanzia di sicurezza e di scorrimento.
PRESIDENTE:
La parola al Presidente della Giunta; ne ha
facoltà.
ANDRIONE - (U.V.):
la risposta alla domanda del
Consigliere Carlassare evidentemente è no perché a mente dell'art.
8 della recente legge sul riordino della rete autostradale
italiana, si tratta di avere - per mezzo del predetto articolo -
attraverso. una società particolare, la concessione della
costruzione del tratto stradale compreso tra la fine della
cosiddetta tangenziale ed il Traforo del Monte Bianco, il cui costo
si aggira sui 500 miliardi di lire.
Non vediamo come si possano sottrarre soldi ad un'impresa di
questo genere, già costosissima, il cui finanziamento è già
difficile da reperire, per fare opere sulla SS. 26 di specifica
competenza dell'ANAS.
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.):
Non so se le risposte date l'altro
ieri da Tamone coincideranno o meno con quelle che mi darà la
Giunta su due provvedimenti, il primo dei quali è quello relativo
al quartiere Cogne. cui si procede con una seconda rata di 3
miliardi.
Noi eravamo dell'idea - se possibile - di fare l'operazione
quest'anno.
Vorremmo sapere dal Presidente della Giunta se ritiene di dover
continuare con quella gradualità, o se non ritiene più opportuno
invece recuperare tutta la proprietà e risolvere in seguito una
serie di problemi aperti fra gli attuali abitanti e Nuova Sias per
poi procedere con la dovuta tranquillità e senza il pericolo che
qualcun altro acquisti una porzione del quartiere, che magari può
interessare.
La seconda domanda è relativa alla possibilità, da parte della
Regione, di affidare la progettazione di massima concernente
l'ammodernamento della linea ferroviaria tra Pont-Saint-Martin e
Pré-Saint-Didier e la realizzazione di un tunnel ferroviario fra
Aosta e Martigny.
Secondo noi, il fatto che la Regione si impegni in questa
progettazione potrebbe rappresentare qualcosa di concreto rispetto
a cose che invece restano sempre abbastanza generiche.
PRESIDENTE:
La parola al Presidente della Giunta; ne ha
facoltà.
ANDRIONE - (U.V.):
Per quanto riguarda le progettazioni
per le ferrovie, la risposta è no. Abbiamo avuto delle esperienze
in materia, tali che per un semplice ponte ferroviario sono state
fatte anche quattro progettazioni! Non vediamo perché dovremmo fare
delle progettazioni a vuoto, come nel caso di Issogne e di Pontey,
alcuni anni fa.
Per quanto concerne l'altro caso: primo, nessuno comprerà il
quartiere Cogne; secondo, non vediamo perché dovremmo essere noi a
risolvere i problemi fra gli attuali abitanti e la Nuova Sias;
terzo, almeno fino a qualche giorno fa, Aosta, come Torino, Roma,
Napoli, Bologna e non so quali altre grandi città, figurava
nell'elenco delle città che saranno finanziate per la famosa
esperienza cittadina, e per la quale saranno dati 6 miliardi di
lire.
Quindi, se la cosa dipende da noi, andiamo avanti a tranches; se
ci sarà uno stanziamento straordinario statale lo impiegheremo nel
quartiere Cogne per costruire e non per acquistare ancora.
Comunque, la nostra idea è quella di andare avanti a
tranches.
PRESIDENTE:
Do lettura di:
Allegato n. 8: pag. 240 (Riepilogo dell'allegato n. 8)
Allegato n. 9: pag. 241-243-244-245-246-247
Allegato n. 10: pag .249-251.
PRESIDENTE:
Terminato l'esame degli allegati, metto in
approvazione l'art. 10 del quale do lettura.
Art. 10
(Allegati al
bilancio annuale)
Sono approvati i seguenti allegati al bilancio per l'anno
finanziario 1983:
Allegato 1 - quadro di classificazione della spesa
regionale;
Allegato 2 - quadro generale riassuntivo delle entrate e delle
spese;
Allegato 3 a) - prospetto delle entrate derivanti da
assegnazioni dello Stato con specifico vincolo di destinazione in
base all'art. 9 della legge 16 maggio 1970, n. 281 e da
assegnazioni in corrispondenza di delega di funzioni amministrative
a norma dell'art. 4, 2° comma, della legge costituzionale 26
febbraio 1948, n. 4;
Allegato 3 b) - prospetto delle spese, distinte per capitoli,
aventi le destinazioni di cui alle assegnazioni predette;
Allegato 4 - prospetto delle spese per l'adempimento delle
funzioni normali e delle spese per ulteriori programmi di
sviluppo;
Allegato 5 - prospetto delle spese classificate secondo
l'analisi funzionale (sezioni) ed economica (categorie);
Allegato 6 - elenco delle spese obbligatorie;
Allegato 7 - elenco delle spese impreviste;
Allegato 8 - elenco dei provvedimenti legislativi in corso
per ciascun fondo globale;
Allegato 9 - elenco delle garanzie fideiussorie principali e
sussidiarie prestate dalla Regione;
Allegato 10 - dimostrazione della formazione del saldo
finanziario presunto dell'esercizio 1981.
PRESIDENTE:
Metto in approvazione l'art. 10 nel testo
suddetto.
ESITO DELLA VOTAZIONE
Presenti: ventotto
Votanti: ventisette
Astenuti: uno (Minuzzo)
Favorevoli: diciannove
Contrari: otto
-
Il Consiglio approva -
PRESIDENTE:
Passiamo alla trattazione dell'art. 11 del
quale do lettura:
Art. 11
(Bilancio pluriennale
)
E
'
adottato e approvato il bilancio pluriennale per il
triennio 1983 - 1985 annesso alla presente legge (allegato
C).
PRESIDENTE:
L'art. 11 contiene l'allegato "C" del quale
proporrei se ne desse lettura pagina per pagina.
La parola al Consigliere Mafrica; ne ha facoltà.
MAFRICA - (P.C.I.):
Questo documento, per la volontà
riconosciuta nella relazione introduttiva al bilancio, ha una
validità puramente formale; non costituisce assolutamente un
documento programmatorio, per cui non interverremo su questo
documento.
PRESIDENTE:
La parola al Presidente della Giunta; ne ha
facoltà.
ANDRIONE - (U.V.):
Quanto ha detto il Consigliere Mafrica
corrisponde esattamente a verità, per cui concordiamo con quanto da
lui sostenuto.
PRESIDENTE:
La parola al Consigliere Carlassare; ne ha
facoltà.
CARLASSARE - (Dem. Prol.- Nuova Sinistra):
Indipendentemente dagli obblighi di legge e tenuto conto della
considerazione che si dà al documento, chiedo semplicemente se vale
la spesa di farlo.
Ritengo che sia una grave lacuna perché il bilancio pluriennale
dovrebbe, per grandi linee, determinare quella che è l'ipotesi
d'intervento della Regione. Mi pare si dica che non esiste alcuna
volontà, non solo programmatoria, ma neanche di stabilire per
grandi linee cosa si vuol fare nei prossimi anni.
PRESIDENTE:
La parola al Presidente della Giunta; ne ha
facoltà.
ANDRIONE - (U.V.):
Mi sembra difficile fare un discorso
di alternativa e poi, con un documento che non ha valore, cercare
di vincolare una futura assemblea.
Collega Carlassare, la logica è quella che è.
PRESIDENTE:
Visto che il Consiglio è d'accordo di dare
per letto l'allegato "C" metto in approvazione l'art. 11.
ESITO DELLA VOTAZIONE
Presenti: trenta
Votanti: ventinove
Astenuti: uno (Minuzzo)
Favorevoli: sedici
Contrari: otto
- Il Consiglio approva -
PRESIDENTE:
Do lettura dell'art. 12 concernente l'urgenza
del provvedimento.
Art. 12
La presente legge è dichiarata urgente ai sensi del terzo
comma dell'art. 31 dello Statuto speciale ed entrerà in vigore il
giorno successivo a quello della sua pubblicazione sul Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Metto in approvazione l'art. 12 nel testo
suddetto.
ESITO DELLA VOTAZIONE
Presenti: trenta
Votanti: ventinove
Maggioranza: diciotto
Astenuti: uno (Minuzzo)
Favorevoli: ventuno
Contrari: otto
- Il Consiglio approva -
PRESIDENTE:
Finita la votazione palese concernente gli
articoli, la parola al Consigliere Mafrica per dichiarazione di
voto; ne ha facoltà.
MAFRICA - (P.C.I.):
Noi esprimiamo voto negativo sul
bilancio per una serie di ragioni che credo di dover
riprendere.
Innanzitutto abbiamo contestato i metodi con i quali è
stata preparata la discussione del bilancio, la quale è
stata anticipata per ragioni che non abbiamo ritenuto
sufficientemente giustificate.
Si è continuato a fare riferimento a possibili emendamenti da
parte del Ministro del Tesoro alla legge finanziaria e ancora non
si è concluso l'iter della formazione del nuovo Governo. Riteniamo
che 8 giorni di più avrebbero consentito una discussione più
approfondita del bilancio.
Il fatto che contestiamo di più è la mancata consultazione delle
organizzazioni sindacali: questo ci sembra un segno negativo e un
distacco dalla società viva che, indubbiamente, non corrisponde
alla nostra visione dell'attività politica.
Inoltre lamentiamo un soffocamento dell'attività delle
Commissioni; l'unico settore che è stato discusso in Commissione,
il settore della Pubblica Istruzione, è quello che poi ha portato
via meno tempo nell'esame degli allegati al bilancio.
Oltre che i metodi, abbiamo criticato anche l'impostazione
generale del bilancio. A nostro giudizio, si tratta innanzitutto di
una impostazione riduttiva. Si è detto che di fanno degli
interventi di tamponamento rispetto ai problemi posti dalla
crisi.
A nostro avviso, occorre guardare con più attenzione al futuro,
occorre programmare e non dare per scontato che la programmazione
non è possibile.
A nostro avviso, si produce una situazione negativa per l'intero
sviluppo della Regione, senza una programmazione, senza la
previsione di quello che potrà avvenire e con un atteggiamento
rinunciatario rispetto alla crisi nazionale ed internazionale.
Abbiamo criticato nell'impostazione generale del bilancio la
concezione troppo chiusa delle possibilità di azione della
Regione.
Negli interventi della Giunta vi è stato un atteggiamento
polemico rispetto allo Stato (noi diciamo che dovrebbe essere
rispetto al Governo) ma questo atteggiamento polemico è anche un
atteggiamento distaccato.
Il Governo del Paese viene considerato come fosse un Governo
straniero sul quale è impossibile intervenire. Questo tipo di
visione forse è legata, in qualche modo, alla visione portata dal
movimento di maggioranza, relativa all'Union Valdôtaine nella
Giunta stessa. Ma è una visione che paralizza, sotto molti aspetti,
le possibilità della Regione Valle d'Aosta.
Noi crediamo che non basti la polemica nei confronti dello Stato
e del Governo, ma riteniamo occorra l'azione politica.
Noi vediamo la possibilità di agire attraverso il Parlamento
anche contro scelte del Governo. Se il Governo intende ridurre le
quote spettanti alla Valle d'Aosta, il Parlamento può bocciare tali
orientamenti.
E siccome, noi, nel Parlamento, pensiamo di contare, non
comprendiamo come alcune forze che fanno parte della maggioranza -
dalla Democrazia Cristiana, al Partito Socialista, al Partito
Repubblicano - possano condividere un'impostazione così chiusa
della Giunta rispetto a questo problema.
Critichiamo poi una concezione difensiva sul terreno economico:
da determinati interventi fatti dal Presidente della Giunta sembra
quasi che si pensi al popolo valdostano come ad un popolo abitante
in un'isola sperduta in mezzo al mare.
Non dobbiamo utilizzare soltanto le possibilità di sussistenza
minime. Crediamo che gli interventi tendenti a mantenere posti di
lavoro in iniziative medie e piccole, siano l'unica strada
possibile.
A nostro giudizio è negativo rinunciare a possibilità di
intervento verso aziende e settori economici che hanno dimensioni
nazionali. Secondo noi è possibile e doveroso intervenire in ciò
che riguarda la Cogne; non si può semplicemente dire che è un
problema delle partecipazioni statali, che è un problema dello
sfascio dell'industria pubblica, che è un problema dell'acciaio
italiano e della produzione dell'acciaio nel mondo.
No, è possibile intervenire e pesare! E' possibile intervenire e
pesare rispetto all'ENEL. Crediamo veramente che si possa fare
qualcosa anche nei confronti delle Ferrovie dello Stato, che si
possa fare qualcosa nei confronti dell'ANAS, nei confronti dello
SNAM, nei confronti di tutti gli enti economici che in qual che
modo, hanno un riferimento preciso nella nostra Regione.
Questa è una critica alla politica annunciata dalla Regione che
abbiamo sempre fatto e che ribadiamo.
Oltre a criticare l'impostazione generale del bilancio, abbiamo
fatto anche numerose critiche nel merito: innanzitutto non abbiamo
condiviso i criteri con i quali è stata impostata l'entrata del
bilancio. Conosciamo tutti il detto valdostano che è opportuno
tenersi là mela per la sete. Questa ci sembra una concezione
rispettabile che certamente è legata alla storia e al carattere del
popolo valdostano.
Non ci pare però che detta concezione debba essere trasferita in
un bilancio della Regione Valle d'Aosta, la quale pretende di
essere una Regione moderna.
Noi crediamo che sarebbe stato più opportuno mostrare meno
prudenza circa le previsioni di entrata ed affidarsi di più a
calcoli ragionevoli per individuare la quota relativa alla Valle
d'Aosta.. In questo modo sarebbero stati altri a contestare le
cifre e alla Regione sarebbe toccato rivendicare le proprie
spettanze.
Inoltre abbiamo criticato i capitoli di spesa. Tra le spese a
carattere generale, avevamo detto che sarebbe stato opportuno
prevedere un fondo di solidarietà per i paesi del terzo mondo.
Prima ci ha risposto il Presidente della Giunta che si farà
qualcosa. Oramai però è passato più di un anno dai primi incontri
con il Comitato di solidarietà con il Nicaragua.
Per esempio, ci sembra siano passati numerosi mesi dall'incontro
con la Cooperativa "Il sentiero" la quale proponeva interventi
nell'Alto Volta, senza che siano state prese iniziative.
Un fondo di solidarietà di questo tipo sarebbe stato un segno di
sensibili politica, un segno di apertura ai problemi esistenti
fuori dai confini della Valle d'Aosta; sarebbe stato un segno di
partecipazione, anche come uomini, ai problemi di altri popoli.
Abbiamo detto che, a nostro giudizio, sarebbe stato opportuno
prevedere già in questo bilancio, un fondo per intervenire a favore
dei cittadini bisognosi per il pagamento dei tickets.
Non crediamo che su quella strada sia facile bloccare intenzioni
che sono state ripetutamente espresse a livello governativo.
Crediamo che il bilancio regionale debba e possa intervenire a favo
re dei cittadini valdostani bisognosi, soprattutto per il pagamento
dei tickets ospedalieri che sono veramente rilevanti.
Sempre per gli interventi di carattere generale, avremmo visto
con molto favore - ma su questo abbiamo trovato la chiusura più
assoluta - un fondo per l'anticipo della cassa integrazione
guadagni per i lavoratori di aziende in crisi.
In proposito ci è stato detto che la Regione non può sostituirsi
allo Stato e che ciò avviene già in troppi casi.
Non ci sembra giusto però che questo intervento sostitutivo
della Regione non si possa fare soltanto per i lavoratori
dell'industria. Per tutti gli altri settori produttivi, in qualche
modo, la Regione interviene; in questo caso non interviene.
Nel settore della finanza locale abbia mo criticato la
dimenticanza della recente istituzione della Comunità Walser e
abbiamo affermato che le Comunità Montane continuano ad essere
penalizzate. Per quello che riguarda l'assetto del territorio
abbiamo esposto le nostre idee rispetto all'acquisto del quartiere
Cogne.
Rispetto alla politica della casa, a nostro giudizio, non si può
lasciare ai Comuni, nel fondo previsto per le opere pubbliche, il
compito di acquisizione dell'edilizia da destinare all'abitazione:
occorre il sostegno regionale.
Anche per il quartiere Cogne crediamo che avere la proprietà di
tutta l'area da recuperare, sia la premessa per affrontare e
risolvere il problema.
Sempre riguardo agli interventi per il territorio, nei nostri
emendamenti era presente la necessità di fare qualcosa per la
vecchia statale 26, anche prima del collegamento tra Aosta ed il
Traforo i cui tempi di realizzazione saranno comunque lunghi.
Nel settore dei trasporti avevamo previsto la possibilità da
parte della Regione, di ammodernare la linea ferroviaria tra
Pont-Saint-Martin e Pré-Saint-Didier e la possibilità di un
progetto per il tunnel ferroviario tra Aosta e Martigny.
Ci sembra che presentarsi, in questo caso, con le carte in
regola e con un progetto, rappresenti un concreto intervento della
Regione e uno strumento di pressione nei confronti del Ministero
dei Trasporti.
A queste critiche che ho ricostruito, credo debbano essere
aggiunte anche le critiche specifiche fatte per i settori economici
dalla dispersione delle spese in agricoltura che abbiamo rilevato
con cifre percentuali, e per la politica tradizionale che viene
ancora perseguita dalla Finanziaria valdostana nel settore
industriale.
Nel campo del turismo abbiamo criticato l'inadeguatezza degli
interventi, assolutamente insufficienti per tutto il
territorio.
In quanto al settore della salute abbiamo rilevato come ci sia
un peggioramento dei servizi (esempio: i consultori) e come non sia
stata ancora risolta l'annosa questione dell'Ospedale
Mauriziano.
Queste critiche che ho ricordato in modo puntiglioso, vogliono
dimostrare come la nostra posizione, rispetto alla Giunta
regionale, non presenti alcuni di quei caratteri di ambiguità che
alcune forze politiche, dal Partito Socialista (non in questo
Consiglio, ma in dichiarazione del suo Segretario) ai Democratici
Popolari, continuano ad attribuire al Partito Comunista.
Non c'è alcuna ambiguità nella posizione del Partito Comunista!
La Presidenza del Consiglio, le Presidenze di Commissione sono, a
nostro giudizio, ruoli istituzionali che devono essere assegnati
senza alcuna discriminazione tra le forze politiche, senza alcun
riguardo a problemi di maggioranza.
Non si può lottizzare tutto e bisogna smettere di lottizzare
tutto in questo Paese! Non si può continuare a lottizzare fino
all'ultimo spazzino del più piccolo Comune! Per dare l'esempio
bisogna cominciare a non lottizzare le assemblee elettive in cui ci
sono le forze che rappresentano il popolo.
Sto facendo il discorso delle cariche istituzionali e ho detto
che non si può lottizzare tutto di questo Paese.
Quindi, prendere questa questione come esempio di ambiguità del
Partito Comunista è un alibi per le forze che lo fanno, e che per
loro ragioni, non vogliono riconoscere, nella loro oggettività, le
posizioni del nostro partito.
Mi sembra un esame analogo a quello fatto a livello nazionale,
per cui si continua a sottoporre il Partito Comunista all'esame
dell'autonomia da Mosca, senza tenere conto delle posizioni
effettivamente prese in termini di politica internazionale, senza
tenere conto delle posizioni rispetto alla politica estera
italiana.
Probabilmente, alcune forze, pur criticando il sistema di potere
della Democrazia Cristiana restano all'interno di questa logica, a
livello nazionale e cercano spazi in quel contesto per timore di
una perdita di consensi elettorali.
Nel nostro documento congressuale, chiariamo la posizione
alternativa dei Comunisti rispetto alla Democrazia Cristiana e la
dichiariamo posizione che mira ad interrompere un sistema di potere
che nel Paese ha fatto ormai il suo tempo.
Quindi sono questioni di gestione dell'Amministrazione pubblica,
sono questioni di distribuzione del prodotto nazionale, di
distribuzione equa dei sacrifici.
In questo senso noi lavoriamo per una alternativa a livello
nazionale e lavoriamo per un'alternativa a livello regionale perché
ci sembra che questa Giunta sia imperniata nella logica di potere
della D.C. al punto che anche alcune forze che fanno parte della
maggioranza lamentano l'esistenza di un asse privilegiato tra a
Democrazia Cristiana e l'Union Valdôtaine.
Esiste, ovviamente, un problema di come e con chi fare
l'alternativa; noi diciamo che non è solo un problema nostro.
Ci chiediamo se alcune forze ritengano che possa essere
sostenibile a lungo una situazione in cui il ristretto spazio
politico messo a loro disposizione sia inquadrato all'interno di un
disegno che tende ad emarginarle.
Ci chiediamo anche come a stessa Union Valdôtaine pensi al
futuro, se, come è stato detto da qualcuno in questa aula, il
Governo Fanfani toglierà le entrate della Valle d'Aosta e se ci
fosse un voto contrario del Senatore unionista, rispetto al
Governo. Cosa avverrebbe rispetto alle alleanze locali?
Noi crediamo che siano valide le nostre critiche all'Union
Valdôtaine per ciò che riguarda l'egemonismo di questa forza e la
sua arroganza.
Sono critiche queste che noi facciamo e faremmo nei confronti di
qualunque altra forza la quale dimostrasse nell'esercizio del
potere le stesse caratteristiche.
Crediamo che esistano concezioni diverse dell'autonomia e
chiediamo all'Union Valdôtaine come intende mantenere l'equilibrio
tra industria, turismo ed agricoltura, come rendere produttiva
l'agricoltura, come difendere il territorio, quali ceti sociali
privilegiare nell'attività amministrativa.
A nostro giudizio è necessaria un'alternativa sia nel Governo
del Paese; sia nel Governo della Valle d'Aosta, nella quale sia
presente un partito che da molti anni è portatore di un programma
di risanamento e rinnovamento.
Noi crediamo che il nostro partito rappresenti, nella nostra
Regione, un punto di riferimento per quelle forze, per quei settori
sociali che non hanno rinunciato ad un futuro di sviluppo
dell'economia, che non hanno rinunciato ad un futuro di
miglioramento della qualità della vita e di maggiore capacità di
autogoverno da parte del popolo valdostano.
Per queste ragioni, oggi, noi votiamo contro il bilancio.
PRESIDENTE:
La parola al Consigliere De Grandis; ne ha
facoltà.
DE GRANDIS - (P.R.I.):
Il Presidente della Giunta nel suo
intervento di chiusura della discussione generale sul bilancio, ha
fatto un'analisi puntuale e corretta della situazione politica ed
economica, sia nazionale che regionale.
Io condivido questa analisi e non è quindi un caso che il mio
intervento non abbia fatto alcuna critica sulla parte "entrate" del
bilancio e sulla loro stima.
Condivido la prudenza che è stata adottata per queste stime.
Essendo consapevole di quante siano le variabili che influenzano
l'andamento dei tributi soggetti al riparto, ritengo infatti che
qualsiasi conteggio che non si ispiri alla prudenza potrebbe essere
pericoloso, se non addirittura arbitrario.
Né si può dimenticare che si tratta di grandezze sempre
opinabili e sulle quali non esiste alcuna possibilità di manovra da
parte della Regione.
Condivido quindi il progetto di bilancio per quanto riguarda la
stima delle "Entrate".
Le mie critiche infatti, si sono incentrate
nel primo
intervento, sulle "Spese", ma gran parte di queste critiche me le
sarei potute risparmiare se quanto ha dichiarato il Presidente
della Giunta, chiarendo i principi e indirizzi assunti dalla Giunta
per formare il progetto di bilancio, lo avessi saputo prima del
dibattito consiliare.
Questo perché non mi basta constatare che è stato effettuato uno
stanziamento per una determinata opera, ma mi occorre la certezza
che dietro allo stanziamento esiste una ben determinata volontà
politica di realizzarlo.
Questa necessità assume, a mio avviso, una particolare rilevanza
per il bilancio del 1983 che dovrà scontare difficoltà di cassa, in
conseguenza di inadempienze e ritardi da parte dello Stato
nell'alimentare i flussi delle entrate della nostra Regione. Nel
mese di dicembre dello scorso anno, pochi giorni dopo che era
giunta la notizia ufficiale che il Presidente Pertini aveva
promulgato la legge 690 sul nuovo ordinamento finanziario, il
sottoscritto, che non faceva parte della maggioranza, aveva inviato
al Presidente della Giunta un documento nel quale venivano esposti
alcuni impegni di rilevante importanza che dovevano, ad avviso del
Partito Repubblicano, trovare spazio nel bilancio di previsione, in
conseguenza del fatto che era stato approvato il riparto
fiscale.
Tutte quelle proposte, meno una, furono condivise dalla Giunta e
trovarono spazio nel bilancio.
Dico questo non perché io sia così ingenuo e presuntuoso da
credere di avere influito o suggerito questi interveti alla Giunta,
ma perché il fatto di avere constatato in modo reale che vi erano
delle concordanze su alcuni punti che noi ritenevamo fondamentali
circa quelli che erano gli indirizzi della Giunta, mi aveva
consentito, allora, di intervenire sul bilancio, con un taglio ben
diverso da quello del mio intervento dell'altro giorno.
Quest'anno, essendo entrato nella maggioranza, non ho ritenuto
di dovere preparare alcun documento per il Presidente della Giunta
poiché mi aspettavo di essere consultato dall'esecutivo, su quelli
che erano gli indirizzi e le idee che si volevano esporre e
concretizzare attraverso a formazione del bilancio di previsione.
Questa consultazione non c'è stata per cui io stigmatizzo il
comportamento dell'esecutivo nei confronti del Partito
Repubblicano.
Per quanto riguarda l'Assessore Chabod ho qualche difficoltà a
definirlo, mi sembra un oggetto misterioso; dapprima mi sembra di
poter intravedere nel suo comportamento, un rispetto della massima
evangelica che consiglia di andare nel mondo col candore della
colomba e l'astuzia del serpente, ma poi, al termine di questa
lunga discussione, mi sembra che, tutto sommato, l'Assessore Chabod
vesta i panni dell'agnello.
Questo mi preoccupa perché l'Assessore alle Finanze si trova
nell'occhio di quel grande ciclone che è la crisi economica che sta
travolgendo l'Italia e anche la nostra Regione; quindi, non i panni
dell'agnello dovrebbe vestire, bensì quelli del mastino.
E questi panni del mastino dovrebbero risultare con estrema
chiarezza, sia nei confronti dello Stato per ottenere il rispetto
degli impegni che ha assunto con legge, sia verso i colleghi di
Giunta di cui dovrebbe tenere costantemente sotto controllo a spesa
per verificare la compatibilità di questa con la situazione di
cassa.
Senza volere fare del facile allarmismo o del terrorismo
economico, non possiamo ignorare che nel corso dell'esercizio
saremo costretti a variazioni di bilancio, non per modificare
scelte che possono risultare economicamente non perfettamente
equilibrate in funzione della crisi, ma per necessità connesse alla
situazione di cassa.
Quindi la funzione dell'Assessore alle Finanze, in una
situazione di questo genere, assume, secondo noi, una particolare
rilevanza.
Ecco perché io credo che la maggioranza dovrebbe con
immediatezza e tempestività, procedere alla nomina di un Assessore
titolare.
Non vi è alcuna questione personale nei confronti dell'Assessore
Chabod, ma il caso vuole che sulle sue spalle ricada la
responsabilità di due Assessorati che sono quelli maggiormente
coinvolti nella crisi economica.
Non gli si può chiedere di fare l'uno e l'altro con compiutezza
e quindi è giusto che questa nomina venga fatta nel più breve tempo
possibile.
Anche di questo mi lamento, non solo nei confronti della Giunta,
ma dell'intera maggioranza e posso farlo senza tema di essere
sospettato di ambizioni particolari perché proprio per facilitare
questa nomina, il Partito Repubblicano si è tolto di mezzo, si è
messo da parte riconoscendone l'importanza.
Se mi è consentito, poiché ho il dubbio che questa situazione
non verrà risolta se le cose continueranno ad andare come stanno
andando, vorrei dare un suggerimento all'Assessore Chabod.
Siccome nel corso della discussione mi è parso di rilevare che
l'esperto del Gruppo consiliare della D.C. è il collega Ricco,
vorrei pregare l'Assessore Chabod di non dare troppo retta al
collega Ricco, perché nel suo intervento ha voluto partorire una
frase celebre, ed ha finito per abortire un sillogismo terribile,
che deve aver fatto rivoltare nella tomba Aristotele: ha detto che
se questo è un bilancio elettorale va a favore degli elettori e se
va a favore degli elettori è un buon bilancio.
Questo è in sintesi ciò che volevo dire per giustificare il voto
favorevole a questo bilancio.
Per guanto riguarda la parte "Entrate" è un voto favorevole
senza condizioni; per guanto riguarda la parte "Spese" è un voto
favorevole a denti stretti; ma soprattutto vorrei che nel prosieguo
della legislatura, che ormai è breve, cambiassero un tantino le
cose per quanto riguarda i rapporti interni alla maggioranza perché
da parte mia non vi è alcuna vocazione a fare il suddito, ma vi è
piuttosto la vocazione a fare il cittadino e quindi a non accettare
con acquiescenza acritica tutto quanto viene fatto dalle altre
forze di maggioranza.
PRESIDENTE:
La parola al Consigliere Pedrini per
dichiarazione di voto; ne ha facoltà.
PEDRINI -
(Ind. P.L.I.):
Prima della lettura del
bilancio, nel mio intervento avevo detto qual era la posizione del
Partito Liberale. Non mi resta che ribadire, sia pure brevemente,
senza altre ulteriori analisi particolareggiate, che il Partito
Liberale voterà tramite il sottoscritto, a favore di questo
bilancio.
Noi non abbiamo condizioni da porre, né le vogliamo porre sotto
alcun profilo, vogliamo soltanto riaffermare quel la che è la
nostra autonomia nel senso che questo voto va inteso sino a che le
cose sono condotte come sono state condotte nel passato e cioè
chiaramente e con una impostazione, secondo noi, valida.
Non si può pretendere la perfezione; a volte si commettono
errori e questo lo comprendiamo. Abbiamo rilevato alcune cose che
veramente ci hanno lasciati stupiti per la loro impostazione, non
ultima quella di avere pagato i miliardo per un certo locale che
probabilmente... ma lasciamo perdere perché se entriamo nei
dettagli andiamo al di là delle cose.
Una cosa è certa: con questa dichiarazione di voto e col nostro
impegno a mantenerla desideriamo incoraggiare e spronare
l'esecutivo a continuare su questa strada di serietà e di impegno
intrapresa a favore della popolazione valdostana.
Non vorremmo vedere, come è già successo nel passato, raggiri
all'ultimo minuto, assegni vari che arrivano al momento opportuno
per il sussidio a Tizio o a Caio o per il contributo a qualcun
altro.
Penso che questo clima che vi era nel passato sia superato dagli
eventi stessi e dai passi in avanti che ha fatto il Consiglio
regionale; mi auguro che questo tipo di clientelismo sia stato
superato.
Questo è l'auspicio che noi Liberali formuliamo nei confronti di
questa Giunta con la speranza di non essere delusi.
PRESIDENTE:
La
parola al Consigliere Carlassare;
ne ha facoltà.
CARLASSARE - (Dem. Prol.- Nuova Sinistra):
In questo dotto
consesso di persone vorrei ricordare una
frase che, se non erro, è stata attribuita a Napoleone, il quale,
ad un interlocutore che affermava: "Imperatore, il popolo
protesta", rispondeva con questa domanda: "Ma paga le tasse?". Ed
avutane risposta affermativa proseguiva: "Allora lascialo
protestare".
Scusa, De Grandis, questo mi sembra racchiuda il senso della tua
protesta ed il senso del tuo voto favorevole.
Il problema che si pone per uno come il sottoscritto che non
ambisce ad entra re nella maggioranza, che non gestisce
Commissioni, che non ha Presidenze di alcun tipo, penso che non sia
quello di dare dimostrazioni del fatto che sta all'opposizione.
In ogni caso, non credo che la mia posizione possa essere presa
da alcuno, ad esempio per potere dire: "Visto e considerato che tu
hai espresso quella posizione, noi possiamo votare a favore".
Vorrei fare ancora un riferimento al fatto che, tutto sommato,
nessuno ha negato che questo bilancio è la fotocopia di quello
dell'anno scorso. Vorrei solo contestare chi ha affermato che le
forze politiche che hanno votato a favore del bilancio dell'anno
scorso, votano a favore anche quest'anno.
Il problema sta proprio in questo e cioè che, rispetto all'anno
scorso, non è variata l'impostazione del bilancio, ma è variata la
situazione che è peggiorata piuttosto pesantemente.
Ritengo che un bilancio corretto avrebbe dovuto registrare
questo fatto ed avere un taglio diverso proprio perché deve
adattarsi da una parte, a quelle che sono le prevedibili entrate e,
dall'altra essere lo strumento finanziario per potere sopperire a
quelle che sono le esigenze della popolazione interessata da questo
strumento.
L'elemento di maggiore critica a questo bilancio mi pare sia
stato portato qui (lo avrà voluto il caso) dal Presidente Andrione,
quando nel suo intervento, sempre molto eclatante, con le sue
battute a sorpresa, ha detto che questa volta si chiude
l'Ilssa-Viola a meno che non si intervenga con un grosso contributo
economico.
Battuta a sorpresa, che credo nessuno conoscesse, anche se tutti
sapevamo di una situazione di crisi esistente nel settore la quale
tocca anche il gruppo Orlando.
Allora il problema è come, con questo bilancio, si sarebbe
dovuta tracciare una strada per poter stabilire concretamente e
indipendentemente chi debba intervenire e definire
inequivocabilmente se l'intervento tocca allo Stato o al Governo
(del quale vorrei si parlasse un po' di più qua dentro) o a qualche
ente statale o parastatale o anche a qualche società a
partecipazione statale.
Resta il fatto che le conseguenze di questa situazione vengono
pagate dalla popolazione valdostana (assieme alla popolazione delle
altre regioni per quanto concerne la crisi generale).
Quindi primo obbligo dell'esecutivo e di questo Consiglio è
quello di dotarsi di tutti quegli strumenti capaci di ridurre,
quanto meno, gli effetti di questa situazione di crisi.
Non mi pare che sia così perché con questo bilancio non si è
approntato niente di questo genere, tant'è che si deve modificare
l'impostazione statutaria e bisogna modificare la legge che ha
istituito la Finanziaria in due direzioni, peraltro stranamente
pericolose e contrastanti con quello che era lo spirito della
Finanziaria.
Si è continuato a dire che non volevamo che la Finanziaria
diventasse la GE-PI, così come non vogliamo che la Finanziaria sia
lo strumento che regala quattrini alla grossa industria. Noi, con
questo provvedimento, diventiamo la GEPI e diamo quattrini ad un
grosso gruppo, ad uno dei più grossi gruppi monopolisti ci che ci
sono in Italia; quindi apriamo una bruttissima strada.
Questo mi pare che sia il secondo intervento di un certo rilievo
che viene fatto dalla Finanziaria. Il primo intervento - lo voglio
ricordare - è un intervento che viene portato avanti dalla
Finanziaria in seguito ad uno stravolgimento dell'ipotesi
presentata dalla Giunta. Mi riferisco ai fondi di rotazione per
l'artigianato, il commercio e la cooperazione.
Si è completamente stravolto quello che era il progetto del
disegno di legge presentato dalla Giunta.
Ribadisco pertanto la mia opposizione a questo bilancio, anche
per il metodo con il quale è stato presentato e non per il fatto
che non siano stati tenuti incontri con le organizzazioni
sindacali; il fatto è che non si sono incontrati nel tempo i
settori sociali interessati ai provvedimenti; non ci siamo
incontrati e non ci siamo confrontati nel tempo con le
organizzazioni sindacali, non ci siamo confrontati e consultati con
le Commissioni interessate.
La III^ Commissione non è stata interpellata per niente nella
discussione del bilancio, salvo un invito rivolto qui dal
Presidente Maquignaz ai membri della Commissione, di andare a
sentire "se avevano voglia". Tant'è vero che io ho fatto una
battuta dicendo che un invito così non si fa preparando i panini
per andare a merenda, in quanto il problema non è volontaristico.
Il problema è che bisogna creare le condizioni per le quali le
Commissioni discutano delle varie cose.
Da quando il Consigliere De Grandis ha detto molto
esplicitamente che non sono state consultate minimamente neanche le
forze e i Consiglieri della maggioranza non sono stati inseriti
nella Giunta, salvo forse qualche amico intimo del Presidente o di
qualche Assessore.
Quindi noi siamo contro l'impostazione generale del bilancio,
contro le scelte fatte dai singoli Assessori perché tali scelte
risentono pesantemente di una continuazione della gestione, che ha
soprattutto dei fini clientelari, dei fondi degli Assessorati.
Vorrei ricordare tutte le critiche, fatte magari con ipotesi
diverse, esposte nel suo primo intervento, dal Consigliere De
Grandis su come si gestiscono queste cose: ad esempio
sull'agricoltura, per la quale abbiamo visto decine e decine di
leggine, senza riuscire ad avere dei seri provvedimenti che
risolvano i problemi.
Per l'industria l'ho già detto; per le Finanze, con la
situazione che abbiamo, noi continuiamo ad avere una gestione
interinale del super Assessore Chabod.
Per i Lavori Pubblici basta prendere dall'elenco del telefono,
che è il piano lavori, ecc...
Per l'Assistenza Sociale, in particolar modo, vorrei riferirmi a
quanto emerge con estrema chiarezza e cioè al fatto che si
costruiscono e si continuano a costruire dei monumenti
costosissimi, mentre la qualità dell'assistenza, fornita in questi
momenti è scarsissima e nel contempo vengono abbandonati tutti quei
settori che probabilmente costano molto meno, ma che sono
essenziali per un efficiente intervento dell'ente pubblico nei
confronti del cittadino bisognoso di cure mediche.
Vorrei fare ancora un ultimo riferimento relativo al fatto che
non ci si può limitare a quella che è una situazione locale,
affermando che noi ci interessiamo soprattutto degli affari nostri
perché le nostre condizioni e la nostra situazione sono
pesantemente condizionati dalla più generale situazione nazionale
ed internazionale.
Non abbiamo la possibilità di incidere, perlomeno sino a livello
di Governo, con delle scelte politiche che vanno fatte. Non ci
possiamo più limitare a dire che noi siamo contro lo Stato se poi
ci appoggiamo a Roma e alle scelte politiche e programmatiche fatte
dai vari Governi che si sono succeduti, giustificando il fatto che
è mancata una opposizione da parte dei rappresentanti della Valle
d'Aosta ai vari Governi.
Infatti, è mancata una precisa volontà di guidare il malcontento
che esiste anche in Valle d'Aosta nei confronti di una situazione
che è determinata, perlomeno in parte, dalle scelte che vengono
fatte a livello governativo.
Questo è mancato totalmente.
Ritengo che purtroppo, la situazione ci porterà in breve tempo a
delle scelte molto dure per tutti per cui credo sia indispensabile
attuare delle scelte ben precise, condivise anche da quelle forze
politiche che si ritengono interclassiste che non intendono
prendere una precisa posizione nello schieramento politico, ma che
si rifanno a interessi molto particolari come i Movimenti
regionalisti... INTERRUZIONE...
Saranno delle stupidaggini, ma tu devi (questa sarà una precisa
responsabilità vostra se non lo fate perché non farlo significa
fare determinate cose) prendere una posizione precisa nei confronti
di Governi che stanno facendo delle scelte molto pesanti nei
riguardi degli interessi dei lavoratori.
Sarà necessario prendere delle precise posizioni nei confronti
di atteggiamenti e provvedimenti presi da quelle pastoie romane,
tanto criticate a parole e mai osteggiate con fatti concreti.
Queste sono scelte che non vengono mai fatte, tant'è che le
scelte fatte dai Movimenti regionalisti sono identiche a Roma come
ad Aosta. A Roma sono stati sempre appoggiati Governi a gestione
democristiana (Andreotti, Rumor, ecc.... anche Spadolini).
Si sono salvati i Rumor quando venivano inquisiti!
Queste sono scelte pesanti per i lavoratori ed anche per i
lavoratori valdostani, scelte che poi, nella realtà, si traducono
in provvedimenti e in una non volontà di intervenire concretamente
a favore delle esigenze dei lavoratori, coloro cioè che stanno
pagando più di tutti questa crisi.
Il fatto è che adducendo a scusante che sono problemi che devono
essere risolti dallo Stato, non si vuole neanche studiare un
provvedimento che garantisca un certo automatismo per quei
lavoratori messi in cassa integrazione, in modo tale da garantire
loro la possibilità di percepirne i proventi in un periodo di tempo
ragionevole.
Io vorrei ricordare ciò che viene fatto per altre categorie di
lavoratori, anche quando sono spettanze dello Stato e vorrei citare
il provvedimento, al quale sono favorevole, di anticipo di cassa
per le pensioni dei dipendenti regionali e degli insegnanti.
Vorrei che mi spiegaste perché non
si vuole porre nemmeno
allo studio un provvedimento di questo genere, che si tradurrebbe
in un impegno finanziario dell'ordine di poche decine di milioni,
in quanto non si tratterebbe di anticipare questi soldi ma
semplicemente di garantire la copertura degli interessi per il
periodo che passa dalla messa in cassa integrazione dei lavoratori
al percepimento di quanto spettante.
Questo sta a determinare un segno, una volontà politica da parte
di questa Giunta. Per questo motivo politico generale io esprimo
ulteriormente il mio voto contrario a questo bilancio.
PRESIDENTE:
Per dichiarazione di voto, la parola al
Consigliere Berti; ne ha facoltà.
BERTI -
(Art. e Comm. Valdostani):
Dopo l'esame
approfondito del bilancio fatto durante questi tre giorni, capitolo
per capitolo, ho avuto modo nel corso del dibattito, di esaminare
questo documento politico legato alla vita della cittadinanza
valdostana.
Come avevo preannunciato all'inizio dell'esame, ho avuto
esaurienti risposte sia dal Presidente della Giunta, che da parte
degli Assessori competenti su tutti quegli interrogativi che, per
questioni di tempo, non è stato possibile discutere nel corso di un
incontro con le varie organizzazioni sociali di categoria.
Io mi ritengo soddisfatto delle risposte avute e dalla
sensibilità dimostrata soprattutto dal Presidente della Giunta
nell'occuparsi di questi problemi che investono le categorie
minori.
La scelta di impostazione è evidentemente di carattere politico
e vi trovano spazio economico soprattutto quelle categorie sociali
quali gli artigiani, i commercianti, gli agricoltori ed il settore
cooperativistico che, nonostante la crisi congiunturale, si sono
mantenuti ancora in vita, ed hanno anzi aumentato migliaia di posti
di lavoro, già in questi mesi dell'82.
Questo è un dato positivo soprattutto se guardiamo all'industria
dove, solo per mantenere il livello occupazionale, abbiamo erogato
centinaia di milioni; mentre per le altre categorie, pur avendo
acquisito posti occupazionali, abbiamo avuto un minor costo di
occupazione.
Quindi la scelta politica di sostenere le piccole aziende mi
trova consenziente perché va nella giusta direzione.
Ho appreso con viva soddisfazione dall'Assessore Chabod che, per
quanto concerne i fondi di rotazione, e quindi le varie leggi che
abbiamo approvato nel settore commerciale, cooperativistico e
nell'artigianato, si dovrà impostare una regolamentazione tale che
permetta di tenere un più oculato controllo dell'erogazione del
liquido evitando quei rivoletti che abbiamo avuto fino ad ora.
Praticamente con le leggi in atto erano necessari 7-8 mesi di
tempo per avere il denaro, mentre creando il nuovo strumento della
Finanziaria locale ed abolendo il macchinoso iter delle banche,
sono convinto che si riuscirà ad avere il contributo in un tempo
più breve.
Per tutti questi motivi che ritengo essere fondamentali per la
vita del nostro Paese e della nostra Regione, io do il mio voto
favorevole.
PRESIDENTE:
Per dichiarazione di voto, la parola al
Consigliere Lanivi; ne ha facoltà.
LANIVI - (D.P.):
Il mio non sarà un intervento molto
organico e neppure strettamente puntato sull'esame contabile del
bilancio, ma saranno soprattutto delle considerazioni politiche,
anche perché mi pare che il significato di un dibattito, a livello
di Consiglio regionale, sul bilancio, dovrebbe essere più attento
ai problemi generali, piuttosto che inteso a seguire logiche di
settore e che non portano necessariamente ad una logica
generale.
Vorrei soffermarmi su alcuni termini che sono stati usati
sovente durante questa seduta, ossia i termini "alternativa e
programmazione".
Per quanto riguarda il primo, a nostro avviso, quale alternativa
è possibile? Quale alternativa siamo disposti a soste nere? Quali
alternative non la accettiamo?
Per noi, in Valle d'Aosta non può esserci che un'alternativa
autonomista. In questo senso, sono da scartare ipotesi che vogliono
riportare la Valle d'Aosta dentro equilibri e dentro logiche
politiche che ripetano su un palcoscenico ridotto - quello
valdostano - le modeste, molte volte mediocri commedie che si
recitano sul palcoscenico romano.
Quindi questa rivendicazione iniziale di autonomia e di esigenza
e quindi aspi razione profonda di questa popolazione a gestire per
sé e con le proprie energie il proprio destino, mi pare
un'affermazione da fare con carattere prioritario. Perciò il
discorso va riportato all'interno del discorso autonomistico e cioè
se sono possibili, se sono auspicabili, se sono reali forme diverse
di gestione di un altro governo, che comunque va inteso all'interno
di questo discorso che punta sulle autonomie e sulla dignità di
questo popolo e di questo Paese.
E' fuori dubbio che in questo momento viviamo nell'incertezza,
però questo momento di incertezza non va visto soltanto in termini
negativi, né va affrontato come modo di riesumare un leone che poi
ci divori.
Indubbiamente il momento è incerto e cercherò di elencare i
motivi di questa incertezza. Incertezza che, a differenza di
precedenti condizioni del passato, dovrà essere considerata per il
futuro come dato permanente.
Secondo me, questi dati di incertezza possono essere
sintetizzati così:
1. Fine di un sogno che prevedeva uno sviluppo quantitativo
costante nel tempo. Era la logica degli anni '60, quando la
programmazione regionale, che poi riaffronterò, poneva come
obiettivo proprio, al centro di un programma di sviluppo nazionale,
il famoso 5% in più, un 5% senza fine perché pareva che risorse e
beni da dare a disposizione della gente fossero in un crescendo
senza limiti. Oggi dobbiamo dire che questo progetto, questa
ipotesi non sta più in piedi ed è un punto fermo da cui
partire.
2. Ipotesi di un Governo o di un potere pubblico capace di
risolvere tutto. Non è vero. E' vero che sul potere pubblico è
aumentata in modo massiccio la pressione per ottenere tutti i
servizi che avrebbero dovuto risolvere i problemi della gente; è
altrettanto vero che nel modo con cui questo è stato attuato, più
servizi ha voluto dire più burocrazia, più rigidità, più
responsabilizzazione, meno investimenti e quindi, visti i modi in
cui il potere pubblico ha soddisfatto queste domande, è altrettanto
vero che ha costituito un freno allo sviluppo economico.
3. Fine di alcuni sogni utopici, legati a ideologie, a utopie
anche affascinanti che comunque avevano nel loro fondo una
componente di violenza. Basta andare indietro di qualche anno per
ricordare come Russia prima, Cina poi, Stati Uniti, Svezia,
Polonia, i vari discorsi dei vari socialismi dal volto umano,
ecc... siano in qualche modo falliti, o comunque non si presentino
più oggi con quei contorni fascinosi che alcuni anni fa
avevano.
4. Stabilità del meccanismo di sviluppo industriale
capitalistico: ancora pochi anni fa, e stiamo arrivando all'inizio
degli anni '70, pareva che questo meccanismo fosse, da solo, in
grado di garantire lo sviluppo del Paese. Ma questa stabilità, il
sistema industriale capitalistico non l'ha garantita, anzi,
smentendo ancora una volta Marx, con un'ulteriore giravolta,
l'ultima rivoluzione, che è quella elettronica, ha riproposto per
l'intero mondo e non solo per l'Europa, per l'Italia e per la Valle
d'Aosta, nuovi modelli di produzioni con gravissimi colpi (oggi
stiamo pagando uno di questi) che stanno sconvolgendo il panorama
economico, non solo europeo ma mondiale.
Le varie crisi dell'acciaio, della siderurgia ... ecc... sono in
gran parte da imputare a processi produttivi legati
all'elettronica; non sto parlando di produzione degli oggetti o dei
giocattoli elettronici, ma di metodi e processi che
sull'elettronica hanno consentito, anche nei paesi in via di
sviluppo, forse e finalmente, di avviare un processo che sta avendo
contraccolpi nei cosiddetti paesi industriali occidentali.
E' passata e sta già passando abbastanza rapidamente la fiducia
nelle forze politiche - italiane in modo particolare - le quali
stanno perdendo quel significato che potevano avere, di riuscire
cioè a far diventare, in modo corretto, una vita democratica
insufficiente e ancora troppo impatinata di fascismo, una
democrazia più matura.
E qui andiamo incontro alle più recenti vicende e ai più recenti
avvenimenti di deterioramento della vita politica, della vita
democratica, del rispetto delle regole democratiche di questo
Paese.
Ciò va imputato in gran parte a quelle forze politiche che hanno
usato il Governo, lo Stato e le istituzioni per farne delle zone di
occupazione e di impadronimento più o meno improprio, per cui
quando diciamo che guardiamo allo Stato centrale come ad uno Stato
straniero, non è l'atteggiamento della Valle d'Aosta, ma è
purtroppo, l'atteggiamento della gran parte dei cittadini italiani
rispetto ad un Governo che non è più un Governo, ma una
sottoutilizzazione di forze politiche.
Quindi non scandalizza e non ci deve scandalizzare il discorso
del Governo straniero. Purtroppo la crisi della democrazia nel
Paese, sì, è un vero timore di cui dobbiamo tenere conto, ma è un
Governo che sta diventando straniero nel nostro Paese.
Queste sono alcune motivazioni che volevo sottolineare per
giustificare lo stato di incertezza, stato che è destinato a
continuare. Ma non è uno stato di incertezze che ci deve
paralizzare. Queste incertezze, che indicano profonde
trasformazioni, dicono che l'alternativa autonomista, oggi più che
ieri, acquista un suo significato e un suo valore.
E' vero che la quantità di cose da dare ai cittadini molto
probabilmente non è più programmabile o pensabile nel futuro con
incrementi come per il passato, ma oggi forse i cittadini non
chiedono più cose, chiedono forse un miglioramento delle condizioni
di vita. Ed ecco il discorso dell'ecologia, dei centri urbani di
servizi più vicini alla gente, in grado di consentire una vita
migliore.
E' quindi su questo versante che l'attenzione delle pubbliche
amministrazioni va riversata ed è su questo versante che, secondo
me, si coglie in pieno la validità del discorso autonomista,
regionalista, proprio perché è dimensione più vicina alla nostra
gente.
Potere pubblico: dobbiamo scartare l'ipotesi di un potere
pubblico sostitutivo o comunque dirigente nel senso "del la gente"
considerata come gruppo di pecore rispetto alle quali un pastore,
anche illuminato, deve porsi a capo.
Autonomia e regionalismo vogliono dire modi di attuare forme di
decentramento, forme di partecipazione effettiva dei cittadini,
senza le quali l'autonomia, o l'etichetta di autonomia, rischiano
di mascherare semplicemente un discorso di tipo accentratore
ridotto in scala minore, soprattutto rispetto a modelli culturali
superati e che comunque al loro interno contenevano un grado più o
meno grande di violenza, perché presupponevano sempre
l'accettazione di un dogma, di una verità, di un'utopia da fare
accettare con più o meno violenza agli altri.
Ecco allora che il discorso dell'autonomia, che è rispetto e
tolleranza degli altri, che è richiesta di difesa e di rispetto
delle proprie caratteristiche, secondo me, oggi, è un discorso che
non solo ha un suo valore, ma è da proporre ai giovani come modello
per il futuro.
Per quanto riguarda infine - e vorrei sottolineare alcune cose -
quella che viene detta la rivoluzione elettronica, la quale ha una
nascita relativamente recente perché parte dagli anni '70, il
problema che io porrei è di questo tipo: cioè che la Regione deve
operare e impegnarsi affinché questa rivoluzione non la trovi
impreparata, nel senso che la Valle d'Aosta sia costretta a subire
certi interventi e certe modalità senza comprenderle.
Io continuo a sostenere una mia tesi e cioè che senza la
preparazione degli uomini saremmo soggetti a chi conosce i
meccanismi,(si veda lo stato di dipendenza che oggi esiste, a
livello complessivo, rispetto ad uno strumento come quello
televisivo, non ancora padroneggiato e usato dalla gente che lo
subisce, soprattutto i giovani).
Per quanto riguarda il discorso politico, o meglio ancora
l'atteggiamento delle forze politiche, c'è un punto di riferimento
molto preciso, direi quasi negativo: dovremmo evitare di fare ciò
che vediamo scritto e raccontato tutti i giorni dalla classe
politica italiana, la quale ha perso la dignità di diventare
responsabile, governativa del Paese, perché in effetti - non lo
dico io, ma Norberto Bobbio in un bellissimo libro che per me ha
avuto un grandissimo valore - il nostro Stato non è accentrato, né
decentrato, né scentrato, nel senso che il luogo del potere non è
più il Parlamento, non è più il Governo, ma è quella miriade di
centri di potere che sono sparsi nel Paese, gestiti da coloro che
attaccano più manifesti, o che sono più abili press-agents delle
forze politiche.
Questo è il problema politico che, come si pone a livello
nazionale, si pone alla responsabilità di ognuno di noi.
La credibilità delle istituzioni dipende dalla capacità delle
forze politiche di sapere assumere un atteggiamento responsabile di
fronte alla vicenda di un Paese che non va considerato orto da
coltivare, mucca da mungere, ma realtà da servire, realtà da
aiutare nella sua crescita.
Discorso della programmazione: ecco perché il termine
programmazione usato è un termine discutibilissimo (io lo esalto
nei termini negativi per farmi capire meglio e non per suonare di
condanna a chi lo ha pronunciato) e risà di una stanchezza di
situazioni superate.
Non è più possibile, in una situazione attuale, estremamente
complessa pensare ad una programmazione come ad un progetto che
qualcuno studia e a cui altri debbono adeguarsi.
Così come non è più pensabile far uso di forme di programmazione
del tipo "facciamo la fotografia, mettiamoci il 2% o il 3% in più o
in meno e sapremo tra tre anni cosa succederà".
Tutte queste tecniche si sono già rilevate all'esperienza,
completamente superate. Per la complessità della situazione nel
Paese e per la complessità della situazione internazionale, questi
tipi di ipotesi non stanno più in piedi.
Non solo la cosiddetta fotografia numerica e quantitativa, è
provato, non è assolutamente in grado di dare più valore alle cose
dette o ad atteggiamenti o giudizi che si possono dedurre guardando
le cose così come stanno.
Così come è superato un modello di programmazione di tipo
dirigistico. Anche in questo caso, il dirigismo velava un discorso
più o meno autoritario, nel senso che si trattava comunque, di
ricondurre ad una logica, uno sviluppo.
Oggi, molto probabilmente, il discorso sulla programmazione, non
è un qualcosa di così ben definito come alcuni ci vorrebbero far
credere; piuttosto è un problema da affrontare e del quale definire
metodi e contenuti.
Io mi voglio limitare a riassumere, a mio modesto parere, quali
sono questi contenuti. Ripeto, la nostra alternativa è di tipo
autonomistico; non è accettabile per noi alcuna ipotesi o
prospettiva che sgarri o che vada fuori da questo tipo di
scelta.
I contenuti che noi proporremmo all'interno del discorso sono,
più che sulla quantità, sul miglioramento della qualità della vita
dei nostri cittadini: risposta alle nuove esigenze che sono di
qualità superiori a quelle precedenti.
Riorganizzazione anche di questo Consiglio regionale, anche del
Governo regionale; molto probabilmente la ripartizione assessorile,
così come è fatta, non va più bene.
La consultazione delle Commissioni - può essere un fatto grave a
dirlo nel concreto può non avere alcuna sostanza se il meccanismo
attuale di vita, meccanismo al quale ci dobbiamo riferire per
vivere in questo Consiglio, in definitiva, rende sempre secondaria
l'azione del Consiglio regionale.
Allora vuol dire che il problema non è della consultazione o
meno, ma del valore della consultazione; questo può riportare il
discorso della riorganizzazione anche dell'apparato del Governo
regionale nel senso che l'attuale ripartizione assessorile risale a
molti anni fa.
Probabilmente, molti Assessorati vanno messi assieme, altri
distinti, altri inventati perché probabilmente, moltissimi problemi
gravi, in definitiva, non trovano una precisa competenza presso
alcuni Assessori e finiscono per cadere sul tavolo del
Presidente.
Decentramento ed efficienza dell'apparato governativo,
solidarietà e cooperazione: questo, a mio modesto avviso, è un tema
sul quale questo Governo ha già fatto dei passi ed è un punto da
sostenere con assoluta certezza.
Dobbiamo sostenere ogni forma di cooperazione che possa crescere
nel nostro Paese e nella nostra Regione.
Della ricerca ne ho parlato soprattutto per guanto riguarda i
giovani ed il loro futuro, i quali devono essere in grado di
affrontare nuove tecnologie e nuovi metodi di lavoro.
Vorrei concludere facendo alcune considerazioni di carattere
personale. Ho iniziato con un discorso di incertezza che più o meno
coinvolge tutto. Dirò che, a mio modesto avviso, è difficile per
noi, per certe generazioni, uscire da un modo di vedere le cose che
in qual che modo ci ha sempre dato sicurezza perché agganciato a
certezze, sia ideologiche che economiche ... ecc.
Il mondo di domani, probabilmente, sarà così movimentato che ci
sarà la cultura del cambiamento e l'incertezza sarà il modo comune
di vivere. Dico questo perché sostengo la validità della ragione,
della forza della ragione rispetto a movimenti scomposti, a gesti
clamorosi, se vogliamo anche eroici, ma che poi danno risultati
negativi.
Dobbiamo guardare a questa fase di incertezza con tutte le
capacità della nostra ragione e della nostra intelligenza, senza
farci travolgere da paure per fenomeni che esistono, ci devono
preoccupare, ma rispetto ai quali il nostro atteggiamento deve
essere quello di guardarli con occhio fermo e lucido, non facendoci
trascinare dall'emotività e dall'incertezza, perché l'aumento delle
paure spinge la gente a gesti negativi.
Alla gente dobbiamo dare un messaggio di speranza che è
ragionevole proporre anche in questi tempi.
PRESIDENTE:
La parola al Consigliere Nebbia per
dichiarazione di voto; ne ha facoltà.
NEBBIA - (P.S.I.):
Mi sembra che in sede di dichiarazione
di voto si siano toccati argomenti che forse avrebbero avuto una
sede più propria nella discussione generale, perché è vero che la
discussione sul bilancio non dovrebbe essere una discussione,
almeno in sede di Consiglio regionale, puntuale, oggetto per
oggetto, milione per milione (questo dovrebbe venire fatto in sede
di Commissione) ma dovrebbe toccare argomenti più generali e più
politici.
Innanzitutto vorrei fare un'osservazione e cioè che questo
bilancio, a seconda dell'interpretazione data, per alcune forze
politiche è stato occasione per iniziare la campagna elettorale. Da
parte del Partito Comunista, si è giocato al rialzo, ampliando le
entrate figurativamente per sostenere che si devono ampliare le
uscite.
Su molte delle proposte del Partito Comunista noi siamo
d'accordo, ma come abbiamo detto ieri, non ipotizziamo certamente
che ci sia una disponibilità di entrate superiore a quelle già
preventivate e quindi l'impostazione del Partito Comunista è
un'impostazione elettorale perché è facile dire che si vuole la
luna quando poi manca il razzo vettore. Ma c'è chi ci crede.
Da parte del Movimento dei Democratici Popolari, si è impostato
il discorso cogliendo al volo una proposta che ormai passa di
proprietà da partito a partito, da partito a movimento, che è
quella dell'alternativa.
Per cui l'alternativa, in quanto tale, ha un significato
impreciso e se gli si aggiunge un qualsiasi aggettivo, assume
significati diversi.
Per quanto riguarda il Movimento dei Democratici Popolari, al
termine alternativa si è aggiunto l'aggettivo "autonomista".
Probabilmente lo hanno detto altri, comunque lo ripeto e cioè
che credo proprio che questo sarà lo slogan elettorale delle
prossime elezioni: "Alternativa autonomista in Valle d'Aosta".
Sinceramente noi non comprendiamo che cosa voglia dire, perché,
dato che a proporre il termine "alternativa", come sostantivo,
siamo stati i primi, malcompresi e poi imitati, cerchiamo di capire
che cosa voglia dire l'aggettivo, in quanto, oltre ad "autonomista"
è stato aggiunto "regionalista".
L'impostazione data dal Consigliere Lanivi al quadro generale,
l'abbiamo trovata molto interessante perché ha dato a questa
discussione prospettive più ampie ed ha valutato quali possono
essere i condizionamenti dai quali potremmo essere, non dico
guidati, ma anche costretti, e sono condizionamenti che certamente
ci coinvolgono ma che hanno origini, come è stato rilevato,
nazionali e internazionali. Quindi proprio in quest'ottica vorremmo
fare una valutazione.
La trasformazione deve essere guidata secondo certi principi i
quali sono prevalentemente principi di ordine sociale, principi di
rapporti che coinvolgono relazioni tra i popoli, principi che
dovrebbero coinvolgere anche fatti fondamentali della vita, quali i
rapporti di giustizia e di equità, ma non solo a livello locale,
anche a livello mondiale.
Per guidare queste cose, se è possibile, è necessario che ci sia
una visione chiara dei fatti e degli avvenimenti, dei rapporti e
delle prospettive, che non può essere semplicemente una visione che
preveda a soluzione di tutti i problemi nell'entità, nel tipo di
autogoverno e nel livello di autogoverno.
Noi crediamo che i livelli di autogoverno siano diversi a
seconda dei problemi. Abbiamo dei livelli a carattere mondiale,
espressi ad esempio, dal Consiglio dell'ONU e dagli organismi che
dal Consiglio dell'ONU emanano come la FAO o altri.
Abbiamo organismi a livello continentale, quali possono essere
l'Europa, nel caso del nostro Continente.
Abbiamo organismi a livello nazionale dove sappiamo che forse ci
sono contrasti e scelte le più disparate ed evidenti.
Noi crediamo che il livello di autogoverno debba essere
inquadrato in questo contesto, per cui riteniamo che alla Regione
si debbano attribuire compiti che essa possa sostenere; non si può
pensare che nell'ambito della Regione si possano risolvere problemi
di dimensioni planetarie.
In questo senso non riusciamo a capire il termine di
autonomismo, quale solutore di tutti i problemi, ma certamente
solutore di tutti quei problemi che, a suo livello, possono essere
risolti.
In questo senso, credo che nessuno possa smentire che
l'ideologia cui aderisco ed il Partito Socialista, siano i fautori
principali di questa concezione; tanto più che, proprio in questi
ultimi tempi, l'idea socialista sta trovando sempre maggiori
proseliti.
Diciamo piuttosto che siamo in un momento in cui i principi e le
ideologie devono essere totalmente ripensate e in particolare i
concetti.
Ultimamente c'è stato un dibattito abbastanza approfondito sui
concetti di destra o di sinistra, sui concetti di diversità o di
eguaglianza e sulla scala di valori che si deve perseguire.
Quindi, anche noi riteniamo che si debba essere aperti al
processo evolutivo del pensiero, che non si debba essere chiusi e
limitati a concezioni che dimostrano ormai la loro età. Ci vuole
una particolare elasticità operativa, un particolare modo di
affrontare i problemi che sia pragmatico ed adeguato, momento per
momento, ai problemi messi in evidenza dall'evoluzione delle
cose.
Mi riallaccio qui, in particolare, al bilancio, per scendere poi
nell'argomento che stiamo trattando.
In quest'ottica crediamo che cristallizzare oggi in un
documento, pur necessario ai fini contabili e programmatici nei
limiti precedentemente espressi dal collega Lanivi, che condivido
in pieno, l'operato di un anno dell'Amministrazione regionale, sia
una presunzione eccessiva, perché è molto più importante la
capacità operativa o l'elasticità con cui l'Amministrazione
affronta e risolve i problemi nel momento stesso in cui si
presentano, sulla scorta di una prospettiva più generale.
Noi crediamo quindi che il bilancio, in quanto documento, abbia
una validità puramente contabile, ma riteniamo soprattutto che
maggior validità abbia l'operato e l'operare quotidiano della
Giunta, cioè dell'esecutivo dell'Amministrazione regionale che deve
essere controllato e stimolato dal Consiglio.
Proprio in quest'ottica, noi, come Partito, riteniamo che debba
essere controllata e stimolata l'attività quotidiana della Giunta e
che ancor più indispensabile sarebbe partecipare direttamente a
questo tipo di operatività, perché sappiamo - ed è l'esempio
eclatante di questo Consiglio - che un conto è individuare in
bilancio 10 miliardi da destinare alla Finanziaria, un altro conto
è trovarsi ad affrontare dall'oggi al domani, il problema
dell'Ilssa-Viola che deve essere risolto, pena una grossa crisi non
solo economica, ma sociale.
E' in questi casi e su come ci si confronta con questi
avvenimenti improvvisi, in quest'ottica filosofica della continua
evoluzione delle cose, che si deve valutare l'attività di un
esecutivo.
Concludo dicendo che noi riteniamo che questo sia un momento
particolarmente delicato, ma non per questo deve essere l'occasione
per delle elezioni nazionali o regionali o per tentare delle fughe
in avanti che lasciano il tempo che trovano e che porterebbero gli
elettori e la popolazione ad un maggior senso di sfiducia nei
confronti delle forze politiche.
Riteniamo che le scelte fatte debbano essere chiare e leali e
che si debba procedere con senso di responsabilità, con senso di
collaborazione pur nella diversità delle proprie posizioni e dei
propri intendimenti.
Con questo tipo di considerazioni, di carattere politico
generale, considerato il particolare momento di gravità che
attraversiamo, riteniamo di dovere votare a favore del bilancio
regionale.
PRESIDENTE:
La presidenza fa una proposta: seguendo
l'esempio della RAI, in modo inversamente proporzionale, visto che
nessuno chiede la parola e considerato che ci sono ancora 4 Gruppi
che devono parlare, in base alla consistenza dei voti, se il
Consiglio è d'accordo su questa procedura poco normale, darei la
parola ai Consiglieri Minuzzo, Martin, Fosson e Voyat.
La parola al Consigliere Minuzzo; ne ha facoltà.
MINUZZO - (P.S.D.I.):
Penso che rimanga ben poco da dire
dopo tutti gli oratori che sono intervenuti nella dichiarazione di
voto.
Molto brevemente vorrei illustrare la posizione del mio partito.
Diciamo subito che alcune dichiarazioni fatte dal Presidente della
Giunta si sembra vadano incontro a certe nostre richieste formulate
nella discussione generale del bilancio.
In quell'occasione infatti, chiedemmo che i problemi, quelli più
gravi, venissero affrontati prima che scoppiassero e mi sembra che
nel documento votato ieri all'o.d.g. per l'Ilssa-Viola vi sia
questo indirizzo.
Diciamo subito però che questo bilancio di previsione, per noi,
(arche se quello dell'anno scorso fu chiamato anomalo) appare come
un bilancio stanco, di una Giunta stanca che non ha voluto mettere
molta fantasia per cercare di renderlo un poco più adeguato a
quelle che sono le nostre esigenze.
Poiché riteniamo che questo bilancio di previsione sia stanco,
penso che probabilmente nel corso di questo scorcio di legislatura,
e soprattutto per coloro i quali verranno a sedersi su questi
banchi dopo le elezioni regionali, vi sia abbastanza margine di
manovra per cercare di dargli una raddrizzata e per eliminare parte
di quelle carenze che oggi contiene. Per questo motivo noi ci
asterremo dal votare questo bilancio.
Lo abbiamo già fatto per altre leggi che erano in discussione in
questa convocazione e vorremmo fare alcune considerazioni di
carattere politico che sono emerse in questi ultimi giorni.
Vediamo che alcune forze politiche nella nostra Regione hanno
cercato di copiare - direi molto male - certe vicende e
vicissitudini che si stanno verificando a livello nazionale.
Abbiamo visto forze, le quali partecipano organicamente a questa
maggioranza e che esprimono degli Assessori regionali, che non
perdono occasione per accusare i partners di Giunta, di fare delle
cose che non dovrebbero essere fatte o di non condividere certe
scelte che la Giunta regionale fa.
Ritengo che in queste occasioni, queste forze politiche
dovrebbero avere il coraggio delle proprie azioni. Non si può
criticare l'operato altrui e poi continuare a rimanere sulla stessa
barca.
Noi riteniamo che per evitare che questa barca vada a fondo
sarebbe meglio che qualcuno, se non condivide certe scelte e che fa
parte di questa maggioranza, si assumesse la responsabilità delle
sue dichiarazioni, scendesse da questa barca e iniziasse a nuotare
da solo. In questo modo, forse, la barca potrebbe andare un
pochettino meglio.
Inoltre abbiamo visto che si erano creati dei cartelli, o forze
politiche che avevano fatto degli accordi politici non appena si
era liberato l'Assessorato alle Finanze.
Vediamo ora che molte forze politiche, che fanno parte di questa
maggioranza, continuano a richiedere a gran voce che l'Assessore
Chabod lasci libero l'Assessorato alle Finanze.
Io chiedo all'Assessore Chabod di lasciare libero l'Assessorato
all'Industria, Commercio e Artigianato. Non vedo perché debba
lasciare libero proprio l'Assessorato alle Finanze.
Quindi ritengo che queste dichiarazioni o queste richieste
all'Assessore Chabod siano un po' strumentali.
Se c'è la volontà di discutere sul funzionamento della Giunta
regionale, si può discutere anche su una rotazione all'interno
della Giunta regionale e non vedo perché si debba battere il chiodo
esclusivamente sull'Assessorato alle Finanze. Dagli interventi
fatti sinora, mi sembra che un pochettino siano affiorate le
ambizioni che sono venute meno, o quelle che sono latenti.
Non si può criticare un bilancio, fare rimostranze, dire di non
essere stati consultati e poi, magari, usando delle parole forse
nuove, che esprimono comunque vecchi concetti, votare un
bilancio.
Non voglio entrare in polemica con la questione della
lottizzazione perché non servirebbe a niente. Forse sul problema
delle lottizzazioni, caro collega Mafrica, il tuo Partito ha delle
grosse responsabilità anche all'interno di quel la che può essere
una collocazione all'interno di un Consiglio regionale, perché
certe nomine o certe designazioni vengono fatte anche dalle forze
di opposizione, per cui ritengo che occorra tenere sempre un
comportamento serio, corretto e coerente.
Quindi penso che prima di accusare qualcuno sulla questione
delle lottizzazioni bisognerebbe avere a coscienza tranquilla in
modo da potere dire le cose con cuore leggero.
Se c'è la volontà di operare, ritengo che esista la possibilità
di modificare, strada facendo, questo bilancio. Credo che qualcosa
di meglio si potrebbe tirare fuori; d'altra parte, negli anni
precedenti e durante quest'ultima legislatura abbiamo visto che il
ruolo dell'opposizione è servito a fare compiere a questa
maggioranza scelte che probabilmente non avrebbe fatto.
E' chiaro che sarebbe bello e comodo accusare di immobilismo o
dire che le cose non vanno bene perché si è scelto di stare
all'opposizione. Quando siamo andati all'opposizione abbiamo detto
chiaramente quello che, secondo noi, questa maggioranza non aveva
fatto o non aveva intenzione di fare.
Abbiamo suggerito delle proposte che non sono state accettate,
abbiamo visto anche che, in occasione di questo bilancio regionale,
sono state rivolte delle critiche o delle osservazioni, e che
comunque gli emendamenti presentati, secondo noi, non andavano
nella direzione delle critiche stesse.
E' stata molto criticata la questione dello sviluppo economico,
ma tutti gli emendamenti presentati avevano un carattere
esclusivamente speciale, e nulla avevano a che vedere con la crisi
occupazionale che sta investendo la nostra Regione, soprattutto per
quanto riguarda il settore siderurgico.
Comunque, sebbene all'opposizione, riteniamo di dovere dare un
contributo a questa Giunta, a questa maggioranza, contributo
modesto per la forza che riusciamo ad esprimere.
Nell'annunciare un voto di astensione a questo bilancio, ci
permettiamo di lamentare che, forse, ancora una volta, si è perso
un treno sul quale potevano esserci dei viaggiatori che avrebbero
potuto dare qualcosa e fare delle proposte nuove alla popolazione e
per il bene della Valle d'Aosta.
Mi riferisco al cartello che si era costituito recentemente in
occasione del posto vacante all'Assessorato alle Finanze; però
debbo dire che certi accordi politici, certi cartelli che vedono la
partecipazione di certe forze politiche, purtroppo non durano più
di un breve fiorire di un garofano.
PRESIDENTE:
Siccome nessuno ha obiettato sulla proposta
della Presidenza, do la parola al Consigliere Martin per
dichiarazione di voto; ne ha facoltà.
MARTIN (U.V.P.):
Io non parlerò di fiori ma di bilancio
regionale visto che ai fiori ci ha pensato il Consigliere
Minuzzo.
Durante il lungo dibattito che si è sviluppato in fase di
discussione generale e seguendo con attenzione gli interventi delle
varie forze politiche, per la prima volta ho avuto l'impressione di
non assistere al solito rituale che vede l'opposizione cercare di
attaccare con ogni mezzo e da ogni parte, le posizioni della
maggioranza, difese, evidentemente, con altrettanta caparbietà.
Mi è parso di vedere, viceversa, nella discussione di questo
bilancio, l'affermarsi di tre atteggiamenti molto distinti. Il
primo atteggiamento, quello di un attacco senza tregua al bilancio,
è venuto da parte dell'opposizione.
Un secondo atteggiamento, quello della difesa d'ufficio di
questo bilancio, è stato tenuto da una parte della maggioranza e in
particolare dall'Union Valdôtaine, dalla Democrazia Cristiana, dal
Partito Socialista.
Mentre un terzo atteggiamento, a mio parere il più sensato, il
più obiettivo, è stato quello tenuto dal Partito Repubblicano, dai
Democratici Popolari e dal mio Movimento che hanno criticato ma in
maniera costruttiva, quelle parti di bilancio che andavano
criticate ed hanno apprezzato quelle altre parti che andavano
apprezzate.
Probabilmente queste tre forze e la Federazione dei Democratici
Popolari, Progressisti in particolare, hanno anticipato quello che
sarà il loro comportamento in questo fine di legislatura, ossia la
partecipazione ad un'ampia maggioranza che, proprio per questo
necessita di un'attenzione particolare, di una presenza critica,
affinché gli ultimi mesi di legislatura vengano spesi bene; questo
in considerazione anche dei tempi difficili che ci attendono.
Il Presidente della Giunta nella sua replica, d'altra parte, è
giunto alle stesse considerazioni, che, seppure in maniera diversa,
erano state evidenziate da De Grandis, Lustrissy e dal
sottoscritto.
Abbiamo definito questo bilancio un semplice documento
contabile, privo di scelte politiche ed il Presidente non ha avuto
difficoltà ad ammettere che questo bilancio è uguale a quello
dell'anno scorso, in quanto tiene conto di obiettivi già
programmati dalla maggioranza, appunto lo scorso anno, e non ancora
realizzati.
Avevo evidenziato la mancanza di alcuni interventi in campo
sanitario, in campo agricolo e in quello industriale e per la
verità, il Presidente mi ha risposto, seppur molto
indirettamente.
Ciò è accaduto forse perché, essendosi dovuto allontanare
durante il mio intervento di ieri, gli Assessori presenti non gli
hanno riportato tutte le mie domande, sebbene io mi aspettassi da
parte loro delle risposte, se non altro per spiegare le linee di
impostazione che sono state adottate nei rispettivi settori,
anziché far ricadere ancora una volta le intere responsabilità di
ogni scelta sulle larghe spalle del Presidente della Giunta.
Ebbene, le risposte del Presidente della Giunta, che hanno
tenuto conto della difficile situazione del Paese, che ci hanno
ricordato l'appartenenza integrale a questo Paese - cosa che non
abbiamo mai dimenticato - che ci hanno evidenziato i rischi a cui
andiamo incontro essendo riuscito l'intento di formare un Governo
più instabile del solito, un Governo di serie B come lo ha definito
"La Repubblica" di oggi, o di serie C come lo ha definito un grosso
esponente politico ieri sera alla televisione, ebbene le risposte
del Presidente mi hanno in parte soddisfatto, convincendomi a
votare a favore di questo bilancio.
Non condivido viceversa, l'atteggiamento del Presidente della
Giunta riguardo alla mancanza di una nostra partecipazione più
attiva nella predisposizione di questo bilancio.
Non facendo parte dell'esecutivo, riteniamo che per e iniziative
più importanti - il bilancio è una di queste - sia indispensabile
un coinvolgimento completo della maggioranza regionale, al fine di
poter accogliere tutti i suggerimenti provenienti dalle forze
politiche e al fine di evitare equivoci e polemiche che non servono
certamente a rafforzare, bensì a dividere e ad indebolire la
maggioranza regionale.
Detto questo, e in considerazione del fatto che il Consigliere
Lanivi dopo il suo lungo ed interessante intervento, si è
dimenticato di dire se votava a favore o contro il bilancio, sono
stato incaricato, da parte della Federazione, di annunciare il
nostro voto favorevole.
PRESIDENTE:
Per dichiarazione di voto, la parola al
Consigliere Fosson; ne ha facoltà.
FOSSON - (D.C.):
Dopo tre giorni di lunga discussione,
stiamo volgendo al termine.
E' stato un lungo dibattito che è iniziato con schermaglie che,
apparentemente, erano procedurali, ma che di fatto erano politiche
e nascondevano un sottofondo politico.
Siamo stati accusati dal Capogruppo comunista, in quanto
Capigruppo della maggioranza, di avere stabilito un patto in una
certa Conferenza di Capigruppo, che venisse a bloccare la
prevaricazione dell'esecutivo, un patto che venisse a far valere le
prerogative del Consiglio regionale, le prerogative degli eletti
nei confronti del potere esecutivo.
E' stato detto dal collega Mafrica che abbiamo fatto un
giuramento di Pontida, e qualcuno a questo giuramento di Pontida è
venuto a meno.
Io vorrei sottolineare che il paragone non calza alla
perfezione, anche perché il giuramento di Pontida fu fatto contro
un imperatore, Barbarossa, e in questo caso l'imperatore dovrebbe
essere Mario Andrione; ma vorrei ricordare che il paragone non
calza proprio per il motivo che Barbarossa morì, come ben sapete,
combattendo per le Crociate.
Trasferendo il paragone, dovremmo ipotizzare che Mario Andrione
dovrebbe morire (il più tardi possibile) in lotta per lo scudo
crociato.
Per chiudere il paragone di sapore storico in un certo modo e
volendo dargli un significato, effettivamente ci può essere, e a
volte c'è, un conflitto tra le ragioni del Consiglio e le ragioni
dell'esecutivo. Ciò avviene dappertutto, nei Consigli comunali, al
Parlamento e sono convinto anche all'interno dei partiti stessi,
dove gli iscritti sono sempre in contrasto e in dialettica con le
Segreterie.
Ma in questa ipotesi, noi non vogliamo sottrarci alle nostre
responsabilità. C'era da scegliere tra la tesi di fare valere le
prerogative del Consiglio o perlomeno, le prerogative dei
Capigruppo della maggioranza, e fare valere la tesi delle
prerogative di far parte di una maggioranza.
Lo abbiamo fatto liberamente e volontariamente, perché così come
è stato detto, volevamo arrivare, come Regione Valle d'Aosta, con
il bilancio approvato; volevamo arrivare al nuovo Governo Fanfani
(quello che, come dice Bordon, ci dà un sacco di fastidi) con un
documento concreto su cui discutere, perché sulla D.C. specialmente
in questo momento, sono appuntate tutte le richieste e tutti gli
strali.
Come ho detto, noi abbiamo scelto questa tesi e ce ne assumiamo
tutte le responsabilità. Quando dovremo scegliere altre tesi o
altre ipotesi lo sapremo fare, ma lo faremo quando lo decideremo
noi e non sotto la spinta di qualsiasi altra forza politica, non
sotto la spinta di alcuno; lo faremo responsabilmente quando lo
giudicheremo opportuno.
Sul contenuto del documento del bilancio; illustrato
dall'Assessore Chabod, in maniera così sintetica, così lineare,
così piana, tanto da farlo accusare da chi si veste della foglia
d'edera, di essere vestito dell'ingenuità dell'agnello, su questo
documento dicevo, hanno già parlato diversi amici del mio Gruppo,
soprattutto il Consigliere Ricco con la sua nota competenza che gli
deriva dal fatto di essere stato Assessore alle Finanze e Assessore
al bilancio del Comune di Aosta e di essere funzionario del
Ministero delle Finanze e del Tesoro.
Sulla situazione economica generale, il Presidente Andrione ha
sottolineato difficoltà e prospettive; Lanivi ha fatto poi un'ampia
analisi generale parlando di autonomia, di libertà, di prospettive
del futuro, delineandole nel senso dell'ecologia, dell'elettronica,
dell'in formazione e quindi della possibilità di scambio di idee e
di programmazione.
E' stato un discorso molto ampio, molto teorico, ma discorsi di
questo genere non possono che essere teorici, discorsi comunque che
ci vedono concordi su molti punti.
Ancora ha parlato di incertezze, soprattutto in questo momento,
ma io mi permetto di fargli notare che, da che mondo è mondo, è
sempre esistito il dibattito tra chi sostiene l'essere e chi
sostiene il divenire, tra chi sostiene le certezze e chi sostiene
le incertezze, e questo sin dalla più antica filosofia greca e dal
più antico pensiero degli uomini.
Detto questo, di fronte a questo bilancio, noi ci poniamo
responsabilmente, sia come partito a respiro nazionale, sia come
partito di Governo in Valle d'Aosta e in sede nazionale.
Indubbiamente, la nostra è una posizione difficile perché siamo
costretti a subire gli attacchi dei movimenti locali in Valle
d'Aosta, come partito che ha responsabilità nazionali e dobbiamo
subire anche gli attacchi dell'opposizione sia in sede centrale,
sia in sede locale.
Noi però, valutiamo tutti i rischi della situazione in cui ci
troviamo e ci assumiamo la responsabilità che compete alla nostra
funzione e alla nostra posizione; però rifiutiamo, come partito
nazionale, di essere utilizzati, a livello locale, come un partito
di quelli che a Roma possono ottenere tutto per la nostra
Regione.
D'altra parte rifiutiamo con forza di essere vilipesi e definiti
nelle campagne elettorali come i lacché del potere centrale da
coloro che ci utilizzano in una fase per vilipenderci in un'altra.
Chi ha orecchi per intendere, intenda.
Noi siamo stati sempre un partito autonomista, lo siamo stati
dalla nostra fondazione, dalla fondazione del partito popolare,
basta leggere il manifesto "Ai liberi e forti" di Sturzo.
Siamo un partito che si muove nell'ottica dell'autonomia.
Nella Costituzione italiana le autonomie sono state inserite per
nostra volontà, soprattutto grazie al voto dei parlamentari
democristiani (ovviamente anche di altri).
Oggi nella D.C. c'è un ampio movimento verso la rivalutazione e
la valorizzazione delle autonomie locali. In questo senso, il
nostro Gruppo sta partecipando, insieme ad altri Gruppi consiliari
dell'Italia del nord, ad un movimento per ristrutturare la
struttura stessa del partito, secondo una visione regionalista e
non più centrale com'è stato fino ad oggi e tutto ciò nel contesto
di una possibile riduzione del riparto fiscale della Regione.
Noi, su questa posizione, siamo più avanti del Partito
Comunista, non abbiamo mai aspettato le sollecitazioni di nessuno
per muoverci negli interessi della Valle d'Aosta.
Se la nostra Regione ha ottenuto dei risultati li deve, per
buona parte, all'azione della D.C., dall'istituzione della Regione
Valle d'Aosta alla Costituente, quando il Partito Comunista, ad
esempio (si può citare "Rinascita" ed alcuni documenti) era
contrario alle Regioni.
Voglio aggiungere ancora che è facile essere generosi quando si
è all'opposizione, per fare demagogia, chiedere tutto e poi ancora
i 12/10 o i 13/10! Ma, Signori, altro è fare delle richieste
precise, compatibili con un sistema generale, altro è fare della
pura e semplice demagogia! Noi su questo terreno non ci stiamo.
Il Partito Comunista ancora - giustamente dal suo punto di vista
- si pone come alternativa. Un'alternativa può essere ancora
credibile in sede nazionale, dove mai è stato sperimentato un
Governo a conduzione o a direzione comunista, ma non in Valle
d'Aosta.
In Valle d'Aosta il Partito Comunista ha già fatto una prova -
possiamo dire che è stato messo alla prova - ma è stata giudicata,
e non solo da noi, assolutamente negativa.
Questa alternativa non è credibile nemmeno in altre Regioni ove
la stessa è in atto. Chiedete a Torino, dove l'industria licenzia,
dove ci sono 50 mila lavoratori disoccupati!
Chiedete che cosa si sentono rispondere dai Comunisti al
Governo: "Compagno, non preoccuparti, al Governo ci stiamo
noi"!
Di fatto, questa che può essere una "boutade", è la
dimostrazione dell'impossibilità di riuscire a tradurre in atti
concreti, anche da parte del Partito Comunista, quanto dichiara di
dovere fare, di essere in grado di fare quando è
all'opposizione.
Per quanto ci riguarda, in Valle d'Aosta, un'alternativa (lo ha
già detto qualcuno) ci sarà quando non ci sarà più questa
maggioranza. Ma devono essere gli elettori a cercare questa
alternativa, se lo ritengono. Da parte mia, mi permetto ancora di
sottolineare che non vi sono alternative là dove non ci sono libere
elezioni; non ci sono alternative all'est, non c'è alternativa,
purtroppo, in Polonia.
Di alternativa ne ha parlato anche l'amico Lanivi durante la sua
ampia disquisizione ed ha definito un'alternativa credibile e
possibile in Valle d'Aosta, e' non solo in Valle d'Aosta, solo se
di tipo autonomista. Su questo possiamo anche concordare.
Non concordiamo però quando l'amico Lanivi parla di alternativa
autonomista in contrapposizione alla commedia romana, perché mi
pare che in Valle d'Aosta, in nome dell'autonomia, in nome del
localismo, nei movimenti locali, ci siano stati balletti peggiori.
Abbiamo visto unioni, scissioni, riunificazioni, cambiamenti di
casacca.
Non mi pare che questa sia una commedia che abbia molto da
imparare dalla commedia romana.
Vorrei fare una domanda al Consigliere di Nuova Sinistra a
proposito dei finanziamenti all'Ilssa-Viola. Io mi chiedo soltanto
se vogliamo o no, mantenere l'occupazione.
A chi altri dovremmo dare i finanziamenti se non alle aziende
che ne hanno bisogno? Tanto più che si tratta di un prestito e non
di un omaggio gratuito.
Io richiamerei alla coerenza di questa affermazione.
Vogliamo difendere i lavoratori con i fatti o vogliamo
difenderli soltanto a parole? E' una domanda che mi pongo e alla
quale io rispondo in maniera precisa approvando questo tipo di
finanziamento e alla quale vorrei che anche altri rispondessero in
maniera precisa.
Detto tutto questo, noi in quanto Democrazia Cristiana,
riponiamo fiducia in questa maggioranza e abbiamo fiducia che
questa maggioranza, che ha retto questa Regione aggregando altre
forze per 8 anni, possa uscire non dico vincente, ma confermata
dalla prova elettorale che ci attende nella prossima primavera.
Prova elettorale, in funzione della quale e in visione della
quale, ci sono movimenti di federazioni. Non voglio dare altri
giudizi, non voglio fare previsioni.
Minuzzo prima ha fatto un paragone floreale, paragone floreale
sia anche il mio: se son rose fioriranno, ma lo vedremo a
primavera.
Ciò detto votiamo a favore di questo bilancio, riconfermiamo la
nostra fiducia nell'alleanza tra la Democrazia Cristiana e i
Movimenti locali valdostani, ricordando ancora una volta che la
Democrazia Cristiana è partito autonomista a respiro nazionale.
PRESIDENTE:
Per dichiarazione di voto, a parola al
Consigliere Voyat; ne ha facoltà.
VOYAT - (U.V.):
Ieri, durante la discussione generale,
noi precisammo che eravamo d'accordo e che credevamo a questo
bilancio.
Oggi voglio aggiungere che in questo bilancio noi crediamo
ancora più di ieri, non solo per il fatto che il Presidente della
Giunta ha chiuso la discussione generale dandoci una lezione di
autonomia non indifferente, ma soprattutto, ripeto, per la mancanza
di contestazioni valide e sostanziali a questo bilancio.
Più che contestazioni, direi che da parte dell'opposizione c'è
stata l'adesione, il riconoscimento della validità di certi punti e
da altre forze politiche di opposizione c'è stata addirittura
l'astensione. Forze politiche che forse, non ragionano per la sola
impostazione politica dell'opposizione per l'opposizione, ma
riescono anche a capire quando c'è qualcosa di valido.
In questo Consiglio vorrei dire che l'astensione purtroppo, ha
lo stesso risultato del voto contrario, però noi riusciamo anche a
distinguere quello che è il risultato da quella che è l'intenzione
e da quello che è il significato.
Noi ci auguriamo solo che le entrate previste in questo bilancio
si verifichino e, contrariamente a quanto ci ha detto il Partito
Comunista durante questi tre giorni e cioè che queste entrate sono
sottostimate, noi riteniamo che siano state valutate in modo giusto
e soprattutto onesto.
Se però il Partito Comunista dovesse avere ragione, credo che
nessuno della maggioranza, e tanto meno il Presidente della Giunta
se ne lagnerà, e noi accetteremo queste entrate in più che ci
saranno.
Al Partito Comunista però voglio dire una cosa: che questa
maggioranza, questa Giunta non è formata da Nostradamus, per cui
nessuno può sapere e conoscere il futuro, non può prevedere quali
saranno le calamità, come non può prevedere oggi quali saranno le
crisi e le future imposte che saranno istituite dallo Stato
italiano.
Sulle previsioni del bilancio voglio sottolineare alcuni punti
perché, secondo me, non gli è stato dato il giusto significato. Il
primo punto è relativo ai 29 miliardi che verranno destinati ai
Comuni. Provvedimento voluto dalla maggioranza, che è stato
aumentato sempre da questa maggioranza e che veramente va a
riconoscere quella che è la volontà di decentramento amministrativo
di questa maggioranza.
Altra cosa da sottolineare è il collegamento Aosta-Courmayeur
con 25 miliardi di cui 15 dell'anno scorso.
Chiamiamolo come vogliamo e lasciamo che Carlassare lo chiami
come vuole lui, però dico che questo progetto deve essere fatto
come vogliamo noi, non noi come maggioranza, ma soprattutto noi
come Comuni limitrofi, in quanto tale collegamento deve soddisfare
la necessità del Comune di Aosta, ma non deve andare contro quelli
che sono gli interessi dei Comuni limitrofi, dei Comuni o dei
proprietari che danno la disponibilità dei terreni.
Su questo punto vorrei fare ancora una raccomandazione alla
Giunta e cioè di seguire con maggiore interesse anche la Società
Monte Bianco, affinché investa in questo progetto tutti gli utili
che si prevedono per questi anni.
Per quanto riguarda le proposte di emendamento che ci sono state
fatte dal Partito Comunista, potrei vedere di buon occhio, sempre
da un punto di vista campanilistico, il collegamento meccanico
Aosta - Pila.
Piuttosto mi stupisce la proposta, sempre del Partito Comunista,
del collegamento attraverso un tunnel di Aosta con Martigny. Forse
il Partito Comunista non se ne è ancora accorto, però questa Giunta
lavora con i piedi per terra e non con la testa fra le nuvole.
Pertanto, prima di prevedere certi investimenti, vogliamo sapere se
c'è la disponibilità e se c'è la volontà dall'altra parte di fare
questo tunnel.
Sinceramente, io posso assicurare che il giorno in cui ci sarà
l'adesione e la volontà anche dall'altra parte e se ci sarà sempre
questa maggioranza, saremo disposti a prendere in esame un progetto
di questo genere.
Concludo dicendo una cosa perché qui, per tre giorni, abbiamo,
secondo il Partito Comunista, fatto del clientelismo, abbiamo
tenuto un atteggiamento elettorale, cose che sentiamo ormai da
anni, voglio però precisare all'opposizione e soprattutto al
Partito Comunista che questa è un'accusa che non deve essere fatta
a questa maggioranza.
A mio avviso, questa è un'accusa che deve essere fatta a quelle
forze di opposizione che vogliono alimentare il malcontento e di
conseguenza gestirlo. Questo è clientelismo, questo vuol dire
creare qualcosa di torbido per poi pescarci dentro.
Intendo ancora dire che purtroppo, in questi ultimi tempi,
vediamo alcune piccole forze di opposizione (forse lascerei fuori
ancora il Partito Comunista) che vogliono perseguire un solo fine,
quello del "tanto peggio, tanto meglio" perché sanno che se questa
maggioranza avrà ancora la possibilità di continuare come ha fatto
in questi anni per loro non ci sarà spazio.
PRESIDENTE:
Colleghi Consiglieri, tutti i Gruppi hanno
espresso la dichiarazione di voto, pertanto il Consiglio è chiamato
a votare per votazione segreta sul complesso della legge.
VOTAZIONE SEGRETA
ESITO DELLA VOTAZIONE
Presenti: trentacinque
Votanti: trentaquattro
Astenuti: uno (Minuzzo)
Favorevoli: ventiquattro
Contrari: dieci
- Il Consiglio approva -
PRESIDENTE:
La seduta è tolta.
L'adunanza ha termine alle ore 18.48.
