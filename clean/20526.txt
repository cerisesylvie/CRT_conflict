Classificazione
ALPINISMO
TURISMO E INDUSTRIA ALBERGHIERA
Ricettività turistica



Oggetto del Consiglio n. 536 del 8 aprile 2004 - Resoconto
OGGETTO N. 536/XII - Disegno di legge: "Interventi per lo
sviluppo alpinistico ed escursionistico e disciplina della
professione di gestore di rifugio alpino. Modificazioni alle leggi
regionali 26 aprile 1993, n. 21 e 29 maggio 1996, n. 11".
CAPO I
DISPOSIZIONI GENERALI
Articolo 1
(Finalità e oggetto)
1. La Regione, allo scopo di garantire la diffusione e la
pratica delle attività legate alla frequentazione degli ambienti
montani e alla percorrenza dei sentieri pedestri, promuove
l'attuazione di iniziative volte allo sviluppo del turismo
alpinistico ed escursionistico attraverso la valorizzazione di
rifugi e bivacchi, presidi della montagna e tradizionali luoghi di
accoglienza dei suoi frequentatori.
2. Per le finalità di cui al comma 1, la presente legge
disciplina l'esercizio della professione di gestore di rifugio
alpino, nonché la concessione di agevolazioni in favore dei
soggetti di cui agli articoli 2 e 6, operanti sul territorio
regionale nel settore del turismo alpinistico ed
escursionistico.
CAPO II
INTERVENTI A SOSTEGNO DI RIFUGI ALPINI, BIVACCHI E POSTI
TAPPA ESCURSIONISTICI (DORTOIRS)
SEZIONE I
RIFUGI ALPINI E BIVACCHI
Articolo 2
(Soggetti beneficiari)
1. Possono beneficiare delle agevolazioni di cui all'articolo
4 i proprietari delle strutture destinate a rifugio o bivacco; nel
caso di strutture di nuova realizzazione, le agevolazioni possono
essere concesse ai proprietari dei terreni o ad altri soggetti che
realizzino gli interventi previa autorizzazione dei proprietari o
di chi abbia la disponibilità dei terreni stessi.
2. Limitatamente alle spese di cui all'articolo 3, comma 3,
lettere c), d) ed e), possono beneficiare delle agevolazioni di cui
all'articolo 4, oltre ai soggetti di cui al comma 1, anche i
gestori di rifugi alpini.
Articolo 3
(Iniziative agevolabili)
1. Possono beneficiare delle agevolazioni di cui all'articolo
4 le seguenti strutture:
a) i rifugi posti sopra i 2.500 metri sul livello del mare
(s.l.m.), raggiungibili esclusivamente con mulattiere, sentieri,
morene e ghiacciai;
b) i rifugi posti sopra i 2.500 metri s.l.m., raggiungibili
anche con strade non aperte al pubblico transito veicolare o
mediante impianti a fune;
c) i rifugi posti sotto i 2.500 metri s.l.m., raggiungibili
con mulattiere, sentieri, morene, strade non aperte al pubblico
transito veicolare o mediante impianti a fune;
d) i rifugi già esistenti alla data di entrata in vigore
della presente legge che non rientrano nelle categorie di cui alle
lettere a), b) e c);
e) i bivacchi fissi non custoditi posti ad una quota
superiore ai 2.000 metri s.l.m..
2. Possono essere ammesse alle agevolazioni di cui
all'articolo 4 le seguenti iniziative:
a) realizzazione di nuove strutture;
b) ampliamento, arredamento, ristrutturazione, adeguamento
normativo, tecnico o funzionale, e manutenzione straordinaria di
strutture esistenti;
c) realizzazione, sostituzione o manutenzione straordinaria
di teleferiche, di centraline idroelettriche, di impianti solari,
eolici o di gruppi elettrogeni o di cogenerazione, utili alla
produzione di energia funzionale all'utilizzo della
struttura;
d) divallamento di rifiuti e di acque reflue.
3. Le spese ammissibili per la realizzazione delle iniziative
di cui al comma 2 riguardano:
a) lavori e opere edili, compresi il trasporto, anche
mediante elicottero, dei materiali ed impianti tecnici;
b) acquisto di aree, di fabbricati o di porzioni di
fabbricati finalizzati alle iniziative di cui al comma 2, lettere
a) e b);
c) acquisto di nuovi arredi;
d) acquisto dell'attrezzatura di soccorso indicata negli
elenchi redatti dal Soccorso alpino valdostano;
e) impiego dell'elicottero per il divallamento dei rifiuti e
delle acque reflue;
f) progettazione, direzione lavori e collaudo, nonché spese
relative all'adempimento degli obblighi concernenti la sicurezza
sui luoghi di lavoro, nel limite complessivo del 10 per cento
dell'importo previsto per la realizzazione dell'iniziativa alla
quale le medesime spese si riferiscono.
Articolo 4
(Contributi in conto capitale)
1. Per le spese di cui all'articolo 3, comma 3, lettere a),
b), c) ed f), le agevolazioni sono concesse, mediante l'erogazione
di contributi in conto capitale, nei seguenti limiti percentuali
massimi:
a) per le strutture di cui all'articolo 3, comma 1, lettere
a) ed e), 70 per cento della spesa ammissibile;
b) per le strutture di cui all'articolo 3, comma 1, lettera
b), 50 per cento della spesa ammissibile;
c) per le strutture di cui all'articolo 3, comma 1, lettere
c) e d), 40 per cento della spesa ammissibile.
2. I limiti massimi di spesa ammissibile per poter
beneficiare delle agevolazioni sono i seguenti:
a) per le spese di cui all'articolo 3, comma 3, lettere a) e
b): euro 1.000.000;
b) per le spese di cui all'articolo 3, comma 3, lettera c):
euro 150.000.
3. Gli importi di cui al comma 2 sono considerati al netto
degli oneri fiscali.
4. Limitatamente alle strutture di cui all'articolo 3, comma
1, lettere b) e c), alle quali sia stata riconosciuta, con
deliberazione della Giunta regionale, una particolare ed effettiva
importanza strategica dal punto di vista escursionistico o
sci-alpinistico, sulla base di criteri approvati dalla Giunta
medesima, i limiti percentuali massimi di cui al comma 1, lettere
b) e c), sono maggiorati rispettivamente di dieci e di venti
punti.
5. Per le spese di cui all'articolo 3, comma 3, lettera d),
le agevolazioni sono concesse, mediante l'erogazione di contributi
in conto capitale, nella misura massima del 70 per cento della
spesa ammissibile.
6. Per le spese di cui all'articolo 3, comma 3, lettera e),
le agevolazioni sono concesse mediante l'erogazione di contributi
in conto capitale, nella misura massima del 50 per cento della
spesa ammissibile, secondo i criteri stabiliti dalla Giunta
regionale con propria deliberazione, che stabilisce altresì le
modalità di effettuazione delle operazioni di divallamento, nonché
sulla base di un valore convenzionale relativo al minuto di volo di
elicottero, stabilito secondo appositi parametri di calcolo
approvati dalla medesima Giunta.
7. Le agevolazioni sono concesse limitatamente alle
iniziative avviate successivamente alla presentazione della
relativa domanda.
8. Nel caso di realizzazione di nuove strutture o di
ampliamento di strutture già esistenti, la concessione delle
agevolazioni è subordinata all'impegno assunto dal beneficiario
dell'agevolazione di concedere alla Regione un diritto di
prelazione in caso di alienazione dell'immobile, da trascrivere, a
cura e a spese del beneficiario, presso l'ufficio dei registri
immobiliari competente per territorio. Le condizioni e le modalità
di esercizio della prelazione sono definite nel provvedimento di
concessione dell'agevolazione, tenuto conto dell'ammontare del
contributo concesso per l'iniziativa agevolata. Nel caso di
strutture appartenenti a sezioni del Club Alpino Italiano (CAI), la
Regione può esercitare il proprio diritto di prelazione nel solo
caso in cui la prelazione non sia stata esercitata da altra sezione
del CAI con le modalità indicate nei rispettivi statuti.
Articolo 5
(Requisiti delle strutture di nuova realizzazione)
1. Per poter beneficiare delle agevolazioni di cui
all'articolo 4, le strutture di cui all'articolo 3, comma 1, che
siano di nuova realizzazione devono possedere i seguenti requisiti
minimi:
a) essere poste a supporto di un itinerario regolarmente
classificato ai sensi della normativa regionale vigente in materia
di sentieri, oppure svolgere un'adeguata funzione di supporto
logistico per gli itinerari alpinistici o sci-alpinistici,
risultante da una dettagliata relazione illustrativa delle
opportunità alpinistiche offerte dalla zona in cui la struttura è
situata;
b) essere poste ad una quota di almeno 500 metri più elevata
oppure ad una distanza, misurata in proiezione orizzontale, di
almeno 3.000 metri dalla più prossima strada aperta al pubblico
transito o dalla stazione di un impianto funiviario in esercizio
pubblico, assunto come riferimento per il calcolo della distanza il
punto più vicino, su base planimetrica, alla struttura oggetto
dell'iniziativa;
c) limitatamente alle strutture di cui all'articolo 3, comma
1, lettere a), b) e c), essere situate a non meno di 400 metri di
dislivello di percorrenza, intendendo come tale la differenza di
quota che occorre coprire per raggiungere la struttura oggetto
dell'iniziativa, o di 3.500 metri in proiezione orizzontale da
un'analoga struttura già esistente e regolarmente
funzionante;
d) limitatamente alle strutture di cui all'articolo 3, comma
1, lettera e), essere situate a non meno di 300 metri di dislivello
di percorrenza, o di 2.000 metri in proiezione orizzontale da
un'analoga struttura o da un rifugio già esistente e regolarmente
funzionante;
e) limitatamente alle strutture di cui all'articolo 3, comma
1, lettere a), b) e c), disporre di almeno trenta posti letto,
oltre ad un ricovero d'emergenza con almeno sei posti letto, a
beneficio delle persone in difficoltà anche nei periodi di
chiusura;
f) limitatamente alle strutture di cui all'articolo 3, comma
1, lettera e), disporre di almeno sei posti letto e di un servizio
igienico che risponda alle caratteristiche previste dalla normativa
vigente in materia igienico-sanitaria;
g) uniformarsi ai requisiti tecnici di cui all'articolo 9
della legge regionale 29 maggio 1996, n. 11 (Disciplina delle
strutture ricettive extralberghiere), nonché ai requisiti
igienico-sanitari previsti dalla normativa vigente.
2. La Giunta regionale può stabilire con propria
deliberazione, adottata sulla base di appositi criteri definiti
dalla medesima Giunta, che il requisito di cui al comma 1, lettera
c), non trovi applicazione nel caso di rifugi posti al servizio di
itinerari alpinistici o sci-alpinistici di particolare interesse
non adeguatamente serviti da altri rifugi.
SEZIONE II
POSTI TAPPA ESCURSIONISTICI (DORTOIRS)
Articolo 6
(Soggetti beneficiari)
1. Possono beneficiare delle agevolazioni di cui all'articolo
8 i proprietari degli immobili da destinare o destinati a posti
tappa escursionistici (dortoirs) di cui all'articolo 11 della l.r.
11/1996.
2. Limitatamente alle spese di cui all'articolo 7, comma 2,
lettere c) e d), possono beneficiare delle agevolazioni di cui
all'articolo 8, oltre ai soggetti di cui al comma 1, anche i
gestori di dortoirs.
Articolo 7
(Iniziative agevolabili)
1. Possono essere ammesse alle agevolazioni di cui
all'articolo 8 le seguenti iniziative:
a) realizzazione di nuove strutture;
b) ampliamento, arredamento, ristrutturazione, adeguamento
normativo, tecnico o funzionale, e manutenzione straordinaria di
strutture esistenti.
2. Le spese ammissibili per la realizzazione delle iniziative
di cui al comma 1 riguardano:
a) lavori e opere edili, compresi il trasporto e gli impianti
tecnici;
b) acquisto di aree, di fabbricati o porzioni di fabbricati
finalizzati alle iniziative di cui al comma 1;
c) acquisto di nuovi arredi;
d) acquisto di materiali di soccorso;
e) progettazione, direzione lavori e collaudo, nonché spese
relative all'adempimento degli obblighi concernenti la sicurezza
sui luoghi di lavoro, nel limite complessivo del 10 per cento
dell'importo previsto per la realizzazione dell'iniziativa alla
quale le medesime spese si riferiscono.
Articolo 8
(Contributi in conto capitale)
1. Per le spese di cui all'articolo 7, comma 2, le
agevolazioni sono concesse, mediante l'erogazione di contributi in
conto capitale, nella misura massima del 50 per cento della spesa
ammissibile.
2. Il limite massimo di spesa ammissibile per poter
beneficiare delle agevolazioni è di euro 250.000, al netto degli
oneri fiscali.
3. Le agevolazioni sono concesse limitatamente alle
iniziative avviate successivamente alla presentazione della
relativa domanda.
Articolo 9
(Requisiti delle strutture di nuova realizzazione)
1. Per poter beneficiare delle agevolazioni di cui
all'articolo 8, i dortoirs che siano di nuova realizzazione devono
possedere i seguenti requisiti minimi:
a) essere posti a supporto di un itinerario regolarmente
classificato ai sensi della normativa regionale vigente in materia
di sentieri;
b) essere situati a non meno di 3.500 metri in proiezione
orizzontale da un'analoga struttura già esistente e regolarmente
funzionante;
c) uniformarsi ai requisiti tecnici di cui all'articolo 12
della l.r. 11/1996, nonché ai requisiti igienico-sanitari previsti
dalla normativa vigente.
SEZIONE III
DISCIPLINA DELLE PROCEDURE PER LA CONCESSIONE DELLE
AGEVOLAZIONI
Articolo 10
(Presentazione delle domande)
1. Le domande per la concessione delle agevolazioni previste
dalla presente legge sono presentate alla struttura regionale
competente in materia di infrastrutture alpinistiche ed
escursionistiche, di seguito denominata struttura competente, e
sono sottoposte all'istruttoria di cui all'articolo 11.
2. Le domande per la concessione delle agevolazioni sono
presentate entro il 15 marzo di ogni anno; la struttura competente
provvede a formare apposita graduatoria delle stesse, secondo
criteri di priorità approvati dalla Giunta regionale con propria
deliberazione. La deliberazione è pubblicata nel Bollettino
ufficiale della Regione.
3. La graduatoria di cui al comma 2 è formata entro il 31
maggio successivo alla scadenza del termine per la presentazione
delle domande ed è approvata con provvedimento del dirigente della
struttura competente.
Articolo 11
(Istruttoria)
1. L'istruttoria consiste nell'accertamento della completezza
e della regolarità delle domande presentate e della documentazione
alle stesse allegata e nell'accertamento della validità tecnica ed
economica dell'iniziativa cui la domanda per la concessione delle
agevolazioni si riferisce, anche in rapporto all'effettivo
interesse turistico-commerciale, nonché alla pertinenza e alla
compatibilità delle spese previste in relazione all'iniziativa da
finanziare.
2. Nell'ambito dell'istruttoria, limitatamente alle domande
di agevolazione concernenti le strutture di nuova realizzazione, la
struttura competente richiede all'Unione valdostana guide di alta
montagna (UVGAM), al Comune territorialmente competente e
all'associazione di categoria individuata ai sensi dell'articolo 25
motivato parere sull'effettivo interesse delle strutture stesse
sotto il profilo escursionistico, alpinistico o
sci-alpinistico.
Articolo 12
(Concessione e revoca delle agevolazioni)
1. La concessione delle agevolazioni, il rigetto delle
relative domande e l'eventuale revoca nei casi previsti
dall'articolo 17 sono disposti con deliberazione della Giunta
regionale.
2. L'erogazione delle agevolazioni è subordinata alla
verifica della completezza e della regolarità della documentazione
di spesa relativa alle iniziative che formano oggetto della domanda
di agevolazione.
Articolo 13
(Cumulabilità)
1. Le agevolazioni previste dalla presente legge sono
cumulabili con altri interventi pubblici concessi per le medesime
iniziative. Il richiedente l'agevolazione è tenuto a dichiarare di
aver beneficiato, di aver richiesto di beneficiare o che intende
richiedere di beneficiare di altri interventi pubblici per le
medesime iniziative oggetto della domanda di agevolazione.
Articolo 14
(Rinvio)
1. La disciplina di ogni altro adempimento o aspetto relativo
ai procedimenti di cui alla presente sezione è demandata alla
Giunta regionale che vi provvede con apposita deliberazione da
adottarsi entro centoventi giorni dall'entrata in vigore della
presente legge.
2. La deliberazione di cui al comma 1 è pubblicata nel
Bollettino ufficiale della Regione.
SEZIONE IV
CONTROLLI E SANZIONI
Articolo 15
(Vincoli e mutamento di destinazione, alienazione e
sostituzione dei beni)
1. Le agevolazioni relative alle spese di cui agli articoli
3, comma 3, lettera b), e 7, comma 2, lettera b), non sono
ripetibili, per il medesimo immobile, se non sono trascorsi più di
venti anni dalla concessione della precedente agevolazione.
2. Per le strutture di cui all'articolo 3, comma 1, per le
quali non sia assicurata una custodia continuativa, i beneficiari
delle agevolazioni sono tenuti ad effettuare adeguate verifiche
dello stato di manutenzione delle strutture, nonché della qualità e
della quantità dell'equipaggiamento e delle dotazioni, intervenendo
tempestivamente al fine di rimuovere le carenze o gli inconvenienti
che possano comprometterne la funzionalità, nonché curando la
periodica rimozione e il divallamento dei rifiuti
accumulatisi.
3. I soggetti beneficiari sono obbligati a mantenere la
destinazione dichiarata e a non alienare o cedere i beni agevolati,
separatamente dall'azienda, per i seguenti periodi, decorrenti
dalla data di erogazione dell'agevolazione:
a) trenta anni, quando si tratti delle spese di cui agli
articoli 3, comma 3, lettere a) e b), e 7, comma 2, lettere a) e
b);
b) dieci anni, quando si tratti delle spese di cui agli
articoli 3, comma 3, lettera c), e 7, comma 2, lettera c);
c) cinque anni, quando si tratti delle spese di cui agli
articoli 3, comma 3, lettera d), e 7, comma 2, lettera d).
4. Il vincolo sugli immobili di cui al comma 3 è reso
pubblico a cura e spese del soggetto beneficiario mediante
trascrizione presso l'ufficio dei registri immobiliari competente
per territorio.
5. Qualora il soggetto beneficiario, prima della scadenza dei
termini di cui al comma 3, intenda alienare o cedere i beni
agevolati o mutarne la destinazione d'uso, deve proporre apposita
istanza alla struttura competente.
6. L'autorizzazione al mutamento di destinazione d'uso o
all'alienazione anticipata dei beni agevolati è concessa con
deliberazione della Giunta regionale. Entro sessanta giorni dalla
comunicazione dell'autorizzazione medesima, il soggetto
beneficiario dell'agevolazione deve provvedere a restituire
l'intero ammontare del contributo in conto capitale, maggiorato
degli interessi, calcolati sulla base della media ponderata del
tasso ufficiale di riferimento, riferita al periodo in cui si è
beneficiato dell'agevolazione.
7. L'autorizzazione può prevedere anche una restituzione
parziale dell'agevolazione, tenuto conto del periodo effettivo di
utilizzo del bene, in misura comunque non inferiore al 30 per cento
dell'ammontare del contributo concesso, maggiorato degli interessi
calcolati con le modalità di cui al comma 6.
8. Le agevolazioni percepite non devono essere restituite
qualora i beni finanziati siano sostituiti con altri della stessa
natura, previa autorizzazione del dirigente della struttura
competente.
Articolo 16
(Vigilanza)
1. La struttura competente può disporre, in qualsiasi
momento, idonei controlli sui programmi e sulle iniziative oggetto
di agevolazione, allo scopo di verificarne lo stato di attuazione,
nonché di accertare il rispetto di ogni altro obbligo o adempimento
previsto dalla presente legge e dal provvedimento di concessione,
nonché la veridicità delle dichiarazioni e delle informazioni rese
dai soggetti beneficiari ai fini della concessione
dell'agevolazione.
Articolo 17
(Revoca)
1. Le agevolazioni sono revocate qualora il soggetto
beneficiario:
a) non adempia agli obblighi di cui all'articolo 15, commi 2
e 3;
b) non ultimi le iniziative correlate alle spese di cui agli
articoli 3, comma 3, lettera a), e 7, comma 2, lettera a),
riguardanti le opere edili, entro il termine previsto dalle
rispettive concessioni edilizie o effettui dette opere in
difformità dalle concessioni medesime;
c) non ultimi le iniziative correlate alle spese di cui agli
articoli 3, comma 3, lettere b), c) e d) e 7, comma 2, lettere b),
c) e d), riguardanti l'acquisto di immobili e forniture, entro due
anni dalla data di concessione dell'agevolazione. Qualora le
iniziative siano correlate alla realizzazione di opere edili, il
predetto termine decorre dalla data di scadenza della relativa
concessione edilizia.
2. La revoca dell'agevolazione è altresì disposta qualora dai
controlli effettuati emerga la non veridicità delle dichiarazioni e
delle informazioni rese dai soggetti beneficiari ai fini della
concessione dell'agevolazione medesima.
3. In caso di revoca, l'agevolazione percepita è restituita
entro sessanta giorni dalla comunicazione del relativo
provvedimento, con le modalità di cui all'articolo 15, comma 6. Con
il provvedimento di revoca sono fissate le eventuali condizioni di
rateizzazione della somma da restituire, in un periodo comunque non
superiore a dodici mesi.
4. La revoca dell'agevolazione può essere disposta anche in
misura parziale, purché proporzionale all'inadempimento
riscontrato.
5. La mancata restituzione dell'agevolazione entro il termine
di cui al comma 3 comporta il divieto, per il soggetto
inadempiente, di beneficiare di ogni altra agevolazione prevista
dalla presente legge, per un periodo di cinque anni, decorrente
dalla data di adozione del provvedimento di revoca.
Articolo 18
(Sanzioni)
1. La revoca, anche parziale, dell'agevolazione comporta
l'applicazione di una sanzione amministrativa pecuniaria
consistente nel pagamento di una somma di denaro da un minimo della
metà ad un massimo dell'intero importo del beneficio indebitamente
fruito.
2. Per l'applicazione delle sanzioni di cui al comma 1, si
osservano le disposizioni della legge 24 novembre 1981, n. 689
(Modifiche al sistema penale), da ultimo modificata dal decreto
legislativo 30 giugno 2003, n. 196 (Codice in materia di protezione
dei dati personali).
CAPO III
ORDINAMENTO DELLA PROFESSIONE DI GESTORE DI RIFUGIO
ALPINO
Articolo 19
(Definizione)
1. Per gestore di rifugio alpino si intende chi, per
professione, assicura l'esercizio e la custodia delle strutture
ricettive di cui all'articolo 8, comma 1, della l.r.
11/1996.
Articolo 20
(Esercizio della professione)
1. L'esercizio della professione di gestore di rifugio alpino
nell'ambito del territorio regionale è subordinato al possesso
dell'abilitazione professionale e all'iscrizione nell'elenco
professionale regionale istituito presso la struttura
competente.
Articolo 21
(Abilitazione professionale)
1. L'abilitazione per l'esercizio della professione di
gestore di rifugio alpino si consegue mediante la partecipazione a
un corso di formazione e il superamento di un esame scritto e
orale. I corsi di formazione e gli esami, indetti con deliberazione
della Giunta regionale, sono organizzati dalla struttura competente
anche avvalendosi della collaborazione di enti, pubblici o privati,
operanti nel settore della formazione professionale. Il relativo
bando è pubblicato nel Bollettino ufficiale della Regione.
2. L'ammissione ai corsi di formazione è subordinata al
possesso dei seguenti requisiti:
a) maggiore età;
b) cittadinanza italiana o di uno Stato membro dell'Unione
europea; sono altresì ammessi i soggetti equiparati per legge ai
cittadini italiani;
c) assolvimento dell'obbligo scolastico;
d) idoneità psico-fisica all'esercizio della professione
certificata da un medico di sanità pubblica, in data non anteriore
a tre mesi dalla presentazione dell'istanza di ammissione al
corso.
3. L'ammissione agli esami finali è subordinata alla
frequenza di almeno l'80 per cento delle ore di lezione dei corsi
di formazione.
4. La Giunta regionale con propria deliberazione, sentita
l'associazione di categoria individuata ai sensi dell'articolo 25,
stabilisce il calendario e il programma delle lezioni, determina la
quota di iscrizione ai corsi di formazione e agli esami, da
corrispondere a titolo di concorso alle spese di istruttoria e di
organizzazione, nomina le commissioni esaminatrici, determina i
programmi d'esame e le relative modalità di svolgimento.
5. Ai fini della partecipazione al corso di formazione e
all'esame di cui al comma 1, è ammesso il riconoscimento di crediti
formativi secondo le modalità di cui all'articolo 19 della legge
regionale 31 marzo 2003, n. 7 (Disposizioni in materia di politiche
regionali del lavoro, di formazione professionale e di
riorganizzazione dei servizi per l'impiego).
Articolo 22
(Elenco professionale regionale)
1. L'assessore regionale competente in materia di turismo
rilascia ai candidati risultati idonei agli esami finali
l'attestato di abilitazione all'esercizio della professione, valido
ai fini dell'iscrizione nell'elenco professionale di cui al comma
2.
2. I soggetti che hanno conseguito l'attestato di
abilitazione, per i quali sia accertata l'insussistenza delle
condizioni previste dall'articolo 11 del testo unico delle leggi di
pubblica sicurezza, approvato con regio decreto 18 giugno 1931, n.
773, sono iscritti in un apposito elenco professionale regionale,
istituito presso la struttura competente, che ne cura la
pubblicazione annuale, nel Bollettino ufficiale della Regione,
entro il 30 novembre di ogni anno.
3. Nell'elenco di cui al comma 2 sono riportati i dati di
ciascun iscritto; l'interessato è tenuto a comunicare con
tempestività alla struttura competente ogni intervenuta variazione
dei dati contenuti nell'elenco.
4. Coloro che, in possesso di titoli professionali conseguiti
in altre Regioni o Province autonome o in Stati membri dell'UE
diversi dall'Italia, intendano ottenere il riconoscimento della
qualifica ai fini dell'iscrizione nell'elenco di cui al comma 2 ne
fanno richiesta alla struttura competente che verifica
l'equivalenza del titolo e dei relativi contenuti e delle
conoscenze professionali con quelli previsti dalla presente legge e
dispone l'applicazione di eventuali misure di compensazione con le
modalità e secondo i criteri stabiliti con deliberazione della
Giunta regionale, nel rispetto della normativa comunitaria vigente
in materia di riconoscimento delle qualifiche
professionali.
5. Nel caso in cui il richiedente provenga da uno Stato
membro dell'UE, diverso dall'Italia, nel quale non è previsto il
rilascio del titolo professionale, si tiene altresì conto, ai fini
del riconoscimento, dell'esperienza professionale acquisita dal
richiedente nello Stato di provenienza, fatta salva l'applicazione
delle eventuali misure di compensazione di cui al comma 4.
Articolo 23
(Cancellazione dall'elenco professionale regionale)
1. La cancellazione dall'elenco professionale di cui
all'articolo 22 è disposta dal dirigente della struttura competente
nei seguenti casi:
a) perdita di uno dei requisiti richiesti per l'iscrizione
nell'elenco;
b) aver riportato condanne che comportino l'interdizione
dalla professione.
Articolo 24
(Obbligo di aggiornamento)
1. Ai fini dell'esercizio della professione di gestore di
rifugio alpino è obbligatoria la frequenza ai corsi di
aggiornamento professionali organizzati con le modalità di cui al
comma 2.
2. La Giunta regionale autorizza, con propria deliberazione,
lo svolgimento dell'attività di aggiornamento attuata mediante la
partecipazione a corsi organizzati dalla struttura competente,
sentita l'associazione di categoria individuata ai sensi
dell'articolo 25.
3. Nel caso di impossibilità a prendere parte all'iniziativa
di aggiornamento obbligatorio per motivate e documentate cause di
forza maggiore, il dirigente della struttura competente autorizza
temporaneamente l'interessato all'esercizio della professione sino
all'organizzazione della successiva attività di
aggiornamento.
4. L'inadempimento dell'obbligo di aggiornamento comporta la
sospensione dell'iscrizione nell'elenco professionale regionale. La
sospensione è disposta con provvedimento del dirigente della
struttura competente.
Articolo 25
(Associazione di categoria)
1. I pareri di cui agli articoli 11, comma 2, 21, comma 4, e
24, comma 2, sono espressi dall'associazione di categoria
maggiormente rappresentativa a livello regionale.
2. È considerata maggiormente rappresentativa l'associazione
di categoria individuata dalla Giunta regionale, tenuto conto del
numero degli aderenti, nonché dell'adeguatezza della relativa sede
per il perseguimento delle finalità associative.
Articolo 26
(Vigilanza e controlli)
1. Alla vigilanza e al controllo sull'applicazione delle
disposizioni di cui al presente capo provvedono i comuni.
Articolo 27
(Sanzioni)
1. Chiunque eserciti le attività riservate alla figura
professionale di gestore di rifugio alpino senza essere in possesso
dell'abilitazione di cui all'articolo 21, comma 1, o senza essere
iscritto nell'elenco professionale regionale di cui all'articolo
22, comma 2, è soggetto alla sanzione amministrativa del pagamento
di una somma di denaro da euro 500 a euro 1.500.
2. Per l'applicazione della sanzione di cui al comma 1, si
osservano le disposizioni della l. 689/1981.
Articolo 28
(Modificazioni all'articolo 10 della legge regionale 29
maggio 1996, n. 11)
1. Il comma 2 dell'articolo 10 della l.r. 11/1996 è
sostituito dal seguente:
"2. Il rilascio dell'autorizzazione è subordinato al possesso
da parte del gestore dei seguenti requisiti:
a) conseguimento dell'attestato di abilitazione ed iscrizione
nel relativo elenco professionale regionale ai sensi della
normativa regionale vigente in materia di disciplina della
professione di gestore di rifugio alpino;
b) idoneità psico-fisica all'esercizio della professione,
certificata da un medico di sanità pubblica in data non anteriore a
tre mesi dalla presentazione dell'istanza di
autorizzazione.".
CAPO IV
DISPOSIZIONI FINANZIARIE, FINALI E TRANSITORIE
Articolo 29
(Disposizioni finanziarie)
1. L'onere derivante dall'applicazione della presente legge è
determinato complessivamente in euro 73.000 per l'anno 2004 ed in
annui euro 1.000.000 a decorrere dall'anno 2005.
2. L'onere di cui al comma 1 trova copertura nell'obiettivo
programmatico 2.2.2.12. (Interventi promozionali per il turismo), e
si provvede mediante riduzione per pari importo dello stanziamento
iscritto al capitolo 64915 (Contributi a privati per la
realizzazione di interventi volti a promuovere lo sviluppo
alpinistico ed escursionistico), dello stesso obiettivo
programmatico, dello stato di previsione della spesa del bilancio
della Regione per l'anno finanziario 2004 e di quello pluriennale
per il triennio 2004/2006.
3. I proventi delle sanzioni amministrative di cui agli
articoli 18 e 27 sono introitati al capitolo 7700 (Proventi pene
pecuniarie per contravvenzioni) dello stato di previsione
dell'entrata del bilancio della Regione.
4. Per l'applicazione della presente legge la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 30
(Abrogazioni)
1. Sono abrogate le seguenti disposizioni della legge
regionale 26 aprile 1993, n. 21:
a) le lettere d) ed e) del comma 1 dell'articolo 1;
b) gli articoli 6, 7, 8, 9, 10, 11, 12;
c) le lettere h) ed i) del comma 2, nonché il comma 3
dell'articolo 14;
d) il comma 2 dell'articolo 15.
2. Alla lettera g) del comma 2 dell'articolo 14 della l.r.
21/1993 le parole "lettere c), d) ed e)" sono sostituite dalle
seguenti: "lettera c)".
3. Al comma 3 dell'articolo 15 della l.r. 21/1993 le parole:
"di cui ai commi 1 e 2" sono sostituite dalle seguenti: "di cui al
comma 1".
Articolo 31
(Disposizione transitoria)
1. In sede di prima applicazione della presente legge, il
termine di cui all'articolo 10, comma 2, è fissato al sessantesimo
giorno successivo alla pubblicazione della deliberazione della
Giunta regionale di cui al medesimo articolo La graduatoria è
formata dalla struttura competente nel termine ulteriore di
sessanta giorni.
2. Nella graduatoria di cui al comma 1 sono altresì inserite
le domande di agevolazione presentate ai sensi delle disposizioni
di cui all'articolo 30 e per le quali non sia stato ancora
adottato, alla data di entrata in vigore della presente legge,
alcun provvedimento di concessione e di impegno di spesa.
3. Le disposizioni di cui all'articolo 10 della l.r. 21/1993
continuano a trovare applicazione sino alla data di adozione della
deliberazione di cui all'articolo 21, comma 1.
4. L'idoneità conseguita ai sensi dell'articolo 10 della l.r.
21/1993 consente a chi non abbia già, alla data di cui al comma 3,
ottenuto l'autorizzazione comunale di cui all'articolo 10, comma 1,
della l.r. 11/1996 di richiedere il rilascio dell'autorizzazione
comunale di cui al medesimo articolo, per un periodo comunque non
superiore a tre anni dalla data di cui al comma 3.
5. In ogni caso, entro tre anni dalla data di cui al comma 3,
i gestori di rifugi alpini, ancorché in possesso dell'idoneità
conseguita ai sensi dell'articolo 10 della l.r. 21/1993, debbono
conseguire l'abilitazione di cui all'articolo 21, comma 1.
L'idoneità conseguita ai sensi dell'articolo 10 della l.r. 21/1993
costituisce credito formativo ai fini della partecipazione ai corsi
e agli esami finalizzati al rilascio dell'abilitazione di cui
all'articolo 21, comma 1, secondo le modalità stabilite con
deliberazione dalla Giunta regionale.
Président - La parole au rapporteur, Conseiller Praduroux.
Praduroux (UV) - Questo disegno di legge regionale interviene in
un settore fondamentale per lo sviluppo del turismo in Valle
d'Aosta. La nostra Regione è frequentata ogni anno da numerosi
appassionati di alpinismo ed escursionismo. È in crescita il numero
di persone che decidono di avvicinarsi alla montagna per riscoprire
i valori della tradizione e della cultura alpina e per ritrovare la
salubrità dell'aria pura. La vita sedentaria e lo stress accumulato
nelle grandi città conducono molti appassionati, non solo nei
week-end, ma anche nelle vacanze, a intraprendere vere e proprie
"randonnées" tra boschi, sentieri e colli.
La vocazione turistica della Valle d'Aosta trova nella pratica
di discipline escursionistiche e alpinistiche un ulteriore "atout"
che si traduce in un efficace mezzo di promozione e diffusione
dell'immagine di una piccola regione di montagna capace di offrire
al visitatore paesaggi naturali conservati e ben attrezzati con
strutture di ospitalità in quota. Strutture che hanno così il
pregio di consentire a un vasto pubblico internazionale di visitare
la nostra Regione anche da un punto di vista più elevato rispetto
ai tradizionali percorsi turistici di fondovalle.
L'intervento in questo ambito si configura come una vera e
propria azione di promozione dell'immagine della nostra Regione a
livello turistico che trova nell'organizzazione di un'efficiente
rete di ospitalità disposta lungo i sentieri un elemento di
fondamentale importanza e di richiamo per la potenziale clientela e
in generale presso l'opinione pubblica.
L'evoluzione che contraddistingue sia il versante della domanda,
sia quello dell'offerta a livello turistico impone di aggiornare
con regolarità gli strumenti di governo del settore. Per rimanere
al passo con i mutamenti che intervengono nelle modalità di pratica
delle attività del tempo libero e nella predisposizione di
strumenti da offrire agli appassionati di montagna è necessario
aggiornare anche il pacchetto normativo di riferimento. Tra gli
obiettivi di questo disegno di legge figura proprio quello di
avviare una revisione della materia, andando a separare gli
interventi relativi al settore della ricettività extra-alberghiera
collegata alla pratica dell'escursionismo e dell'alpinismo. Le
strutture interessate sono i rifugi alpini, i bivacchi e i
"dortoirs", che presentano problematiche specifiche rispetto ad
altre infrastrutture di supporto delle discipline praticate in
montagna, come i sentieri o le palestre di roccia. Questo
provvedimento legislativo promuove l'innovazione anche in questo
ambito e stabilisce gli interventi diretti a sostenere le strutture
di ricettività in quota che sono al servizio di una componente
importante del movimento turistico della nostra Regione.
Sulla scorta di esperienze a livello internazionale, che
consolidano lo sviluppo delle grandi "randonnées" alpine,
acquisiscono sempre più rilevanza i cosiddetti "dortoirs", a fianco
delle dotazioni ricettive tradizionali. Si tratta di posti tappa
posizionati lungo i grandi assi delle alte vie escursionistiche. La
legge in esame include tra le tipologie finanziabili anche i
"dortoirs".
Sempre sul versante dell'innovazione, con questo disegno di
legge si introduce una nuova figura professionale: il gestore del
rifugio alpino. Siamo di fronte ad un altro elemento che si
inserisce nella catena dell'ospitalità e dell'accoglienza. Una
figura che si pone come anello indispensabile per completare
l'offerta turistica regionale e per assicurare profili qualitativi
di adeguato livello. In analogia a quanto previsto per altre figure
professionali operanti nel settore turistico, anche in questo caso
vengono fissate le procedure e stabiliti i principi che regolano la
professione di gestore di rifugio. Sono previsti corsi di
formazione con il rilascio di un attestato di abilitazione e
l'iscrizione ad un elenco regionale dei gestori, che vedono anche
riconosciuta l'associazione rappresentativa della loro categoria.
In base ad un emendamento inserito in commissione, i corsi saranno
in linea con i principi e le modalità previste dalla più recente
legislazione regionale di riferimento.
Il legislatore regionale dedica una maggiore attenzione alla
necessità di adeguare strutture e modalità di intervento per
garantire un prodotto quanto più compatibile con le preferenze e le
nuove abitudini dei turisti di montagna. Coloro che hanno in
gestione un rifugio traggono dall'esperienza quotidiana utili
indicazioni per proporre servizi e un'offerta in grado di
soddisfare le esigenze degli escursionisti. Per questo motivo si
riconosce anche ai gestori di rifugi alpini - non solo ai
proprietari, come prevedeva la legislazione esistente - la
possibilità di richiedere il finanziamento. In questo caso la
possibilità sarà limitata all'acquisto di arredi, di materiali di
soccorso e alle spese di utilizzo dell'elicottero.
Si aggiungono poi novità che mirano a salvaguardare il
patrimonio di infrastrutture legate all'ospitalità lungo i sentieri
delle alte vie e per garantirne la redditività. Si interviene anche
per evitare una presenza eccessiva di strutture in alcune zone e
per favorire una presenza quanto più possibile omogenea nei vari
comprensori attraversati da percorsi escursionistici e
naturalistici.
La Regione avrà la possibilità di esercitare il diritto di
prelazione nel caso in cui un rifugio realizzato con il sostegno
regionale sia posto in vendita. Tra gli emendamenti inseriti nel
testo, dopo una serie di audizioni in commissione, è stata inserita
una modifica in relazione al diritto di prelazione qualora si
tratti di rifugi di proprietà del Club Alpino italiano. La
normativa introduce poi vincoli che non consentono la realizzazione
di nuove strutture in prossimità di altre già in funzione. Per
quanto riguarda inoltre lo smaltimento dei rifiuti, è prevista la
concessione di contributi sulle spese di utilizzo
dell'elicottero.
Al fine di rendere quanto più partecipate le politiche di
gestione del territorio e dell'utilizzo delle risorse naturali e
turistiche, è previsto un coinvolgimento dei comuni che hanno
competenza sul territorio in cui si realizza l'intervento di
realizzazione, di recupero o di messa a norma e a sostegno di
strutture per l'escursionismo e per l'alpinismo. Sempre sulla base
di questo spirito, viene coinvolta l'Associazione dei gestori di
rifugi alpini. Entrambe le categorie saranno chiamate in causa in
sede di istruttoria delle istanze di agevolazione previste dalla
legge.
Contrariamente a quanto avveniva in passato, a livello
comunitario si è sviluppata oggi una nascente attenzione ai temi
della montagna. Dalle anticipazioni del terzo "Rapporto di
coesione" - come ricordava in un recente seminario l'Assessore
Caveri -, a proposito della futura politica regionale, ci sono
diversi passaggi nei quali si accenna ai problemi specifici della
montagna.
La Valle d'Aosta conferma, come già fatto in occasione
"dell'Anno internazionale della montagna", l'attenzione alle
tematiche di una salvaguardia del proprio patrimonio naturale
montano. Quelle analisi svolte in varie sedi trovano oggi una
continuità non solo ideale, ma concreta nell'azione svolta anche a
livello legislativo per tradurre in regole e strumenti operativi in
essere tutti gli interventi utili per coniugare la montagna con le
opportunità di vita e di reddito per le popolazioni che la
abitano.
Président - Pour la présentation du deuxième rapport, la parole
au Conseiller Cesal.
Cesal (UV) - Mi scuso per la voce.
Le leggi n. 21/1993 e n. 11/1996, pur avendo contribuito in
maniera determinante allo sviluppo del turismo alpinistico ed
escursionistico della nostra Regione, necessitavano di una profonda
revisione, soprattutto in considerazione del mutato contesto
socio-culturale e della domanda sempre più caratterizzata, con la
conseguente necessità di adeguarsi in maniera adeguata. Pareva
inoltre opportuno separare i 2 settori ricompresi nella legge
suddetta: quello connesso alla ricettività extra?alberghiera legata
all'escursionismo e all'alpinismo e quella attinente alle restanti
infrastrutture primarie, come i sentieri, la segnaletica, le
palestre di roccia, il
"canyoning"…).
La prima parte è oggetto del provvedimento in esame oggi,
mentre, per quanto riguarda la seconda parte, i competenti uffici
dell'Assessorato dell'agricoltura e del turismo stanno già
alacremente lavorando per giungere all'elaborazione di uno
specifico disegno di legge che presto verrà portato in discussione
in quest'aula consiliare.
La nostra Regione, Regione turistica per eccellenza, vede il suo
PIL composto per il 20% dal turismo invernale nelle sue varie
componenti (sci alpino, nordico fuoripista, impianti di risalita,
escursionismo ed alpinismo invernale…).
Esso è limitato però ad un ristretto numero di località o di
comprensori, dove sono generalmente concentrati impianti di
risalita che fungono da polo di attrazione, ma che innescano un
benefico effetto moltiplicatore. Il turismo estivo soffre ancora di
un'insufficiente capacità di affermarsi come offerta turistica
destinata non solo a bambini e pensionati, ma anche alla fascia
giovane ed attiva della potenziale utenza. Questo per un'effettiva
carenza di strutture destinate ad offrire svago e divertimento, ma
anche per l'insufficiente capacità di valorizzare offerte di
nicchia capaci comunque di soddisfare le esigenze di una parte di
domanda che chiede emozioni, divertimento, movimento all'aria
aperta. Si tratta di una domanda che cresce lentamente, ma
costantemente e che utilizza quale palestra per il soddisfacimento
delle proprie tendenze proprio la montagna e l'alta montagna.
I rifugi - "refuges", "cabanes", "hytta" come vengono definiti
oltre il circolo polare artico - non sono una scoperta recente. Il
primo di cui si dispongono dati certi, la capanna "Vincent", fu
costruito nel 1785 sul versante meridionale del Monte Rosa, un anno
prima della conquista da parte di Balmat e Piccard della vetta del
Monte Bianco, prima ancora che si scatenasse la competizione per la
conquista di tutte le vette alpine, quel fenomeno che i Francesi
definiscono "le grand jeux" e che caratterizzerà le epoche
successive fino ai nostri giorni. Lo scopo per cui fu costruita la
capanna "Vincent" era evidentemente diverso: doveva fungere da
supporto ed appoggio alle maestranze impegnate nello sfruttamento
delle vicine miniere d'oro. Successivamente, nel 1852, al colle del
Teodulo sui resti di vecchie fortificazioni e della capanna
realizzata da Horace Bénédict de Saussure per i suoi studi
scientifici viene costruito un modesto fabbricato in pietra. Dopo
successivi passaggi di proprietà, l'immobile viene acquistato dalla
sezione di Torino del CAI per erigervi un vero e proprio rifugio,
così come viene intesa questa struttura in senso moderno. Si tratta
dell'attuale rifugio "Teodulo" a quota 3.317 metri.
In Valle d'Aosta il primo rifugio venne eretto poco sotto la
Becca di Nona nel 1877 su iniziativa della sezione di Aosta del
CAI. Si tratta del rifugio "Budden" che fu abbandonato all'inizio
del XX° secolo. È ovvio che le origini remote di questo tipo di
struttura affondano in un contesto culturale, storico, economico e
sociale ben diverso da quello attuale. I rifugi dovevano servire,
principalmente, quale elemento di supporto per gli scambi
commerciali, le spedizioni militari, i pellegrinaggi da e per i
grandi santuari europei. Sui più importanti colli alpini sorgevano
già i primi "hôpital", opera di monaci coraggiosi, basti citare
quelli del Sempione, del Gottardo o i ben più conosciuti del
Piccolo e del Gran San Bernardo. Successivamente i molti emuli di
Horace Bénédict de Saussure realizzarono od utilizzarono i rifugi
per effettuare studi in ambiente alpino, per osservazioni
scientifiche ed esperimenti in contesti di alta quota.
Il bivacco fisso compare invece in data più recente e la sua
origine è legata allo sviluppo dell'alpinismo. È un tipo di rifugio
dalle caratteristiche più specifiche, esso viene ubicato nelle zone
più alte, dalle quali possono partire spedizioni più impegnative.
Da un iniziale fabbricato realizzato in pietra e legno si è passati
a prefabbricati in metallo, rivestiti in legno, assemblati sul
posto o addirittura già trasportati in loco con l'elicottero.
Allo stato attuale la disponibilità di rifugi è pari ad una
sessantina di unità. Il numero dei bivacchi è leggermente
inferiore, ma comunque consistente: oltre 50. Il numero dei
"dortoirs", che potremmo definire dei rifugi di fondovalle, è al
momento più limitato, pur trattandosi di un fenomeno in crescita
esponenziale. Il ventaglio qualitativo varia da strutture nuove o
quasi nuove a strutture obsolete o fatiscenti che non possono,
nello stato in cui versano, continuare ad operare sia per una
questione di pura immagine, ma soprattutto per i ben più importanti
motivi legati alle norme di sicurezza o alle prescrizioni
igienico-sanitarie; di qui la necessità di prevedere incentivi e
finanziamenti importanti per un adeguamento funzionale di un
settore fondamentale.
Le mutate esigenze dei fruitori della montagna, nonché le
possibilità offerte dalla tecnica moderna - pensate soltanto
all'elicottero e a quale cambiamento questo mezzo di trasporto ha
innescato -, hanno trasformato i rifugi in veri e propri
alberghetti di montagna con la necessità per i gestori di diventare
gli artefici del cambiamento non solo da un punto di vista
professionale, ma anche sotto il profilo culturale. Ecco quindi la
novità, inserita nella legge, di creare la figura del gestore di
rifugio alpino, con l'istituzione di un elenco professionale
regionale a cui si accede dopo un rigido percorso formativo e si
permane solo se si provvede all'aggiornamento costante ed
obbligatorio.
Credo in conclusione di poter affermare che si tratti di una
legge innovativa, che regola un settore importante e fondamentale
per lo sviluppo turistico della nostra Regione; un fenomeno che
viene da lontano, ma che vuole continuare a crescere e a
svilupparsi secondo criteri moderni, che tendono a coniugare la
modernità, la sicurezza, le garanzie igienico-sanitarie, la
professionalità con le emozioni e lo spirito di avventura. Un
sempre maggior numero di turisti chiede di frequentare le nostre
montagne per ripercorrere sentieri e percorsi suggestivi di cui la
nostra Regione è ricca; dobbiamo assecondare ed incentivare questa
tendenza e la legge in discussione ci offre gli strumenti
idonei.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Volevo dare brevemente conto delle ragioni che
hanno spinto il Governo regionale alla presentazione di questo
disegno di legge, ringraziando anzitutto i due relatori, membri
delle commissioni interessate, per il prezioso lavoro svolto come
sempre dal Consiglio regionale nell'esaminare questa normativa.
Come già è stato ricordato, rifugi e bivacchi sono strutture
estremamente significative per l'offerta turistica dell'alta
montagna della Valle d'Aosta; lo sono per ragioni storiche visto
che queste strutture affondano le loro radici in quell'alpinismo
settecentesco che scoprì le alte cime con quegli alpinisti
scienziati illuministi che per primi decisero di salire le vette.
Nel tempo poi l'alpinismo si è evoluto, sono nati i grandi club
alpini, compreso il Club Alpino valdostano che è stato fra le prime
sezioni del CAI, e soprattutto fra il 1800 e il 1900 sono nate
queste strutture storiche, che sui principali massicci montagnosi
della Valle d'Aosta presidiano le nostre montagne per un'attività,
quella dell'alpinismo, a cui si è aggiunto nel tempo un modo
diverso di andare in montagna, non solo eroico, come poteva essere
ancora fino agli anni '30-'40, ma anche una frequentazione della
montagna più caratteristica del secondo dopoguerra, che invece è
caratterizzata dalla scelta dei rifugi, ma anche dei bivacchi come
luogo di sosta non solo per gli alpinisti più impegnati, ma anche
per gli escursionisti, per quelli che amano le alte vette.
Nello scrivere il comma 1 della legge si è voluto dare conto
delle finalità, dicendo:
"La Regione, allo scopo di garantire la
diffusione e la pratica delle attività legate alla frequentazione
degli ambienti montani e alla percorrenza dei sentieri pedestri,
promuove l'attuazione di iniziative volte allo sviluppo del turismo
alpinistico ed escursionistico attraverso la valorizzazione di
rifugi e bivacchi, presidi della montagna e tradizionali luoghi di
accoglienza dei suoi frequentatori"
. Credo che proprio in
questo primo comma dell'articolo 1 si riassuma la logica della
legge, che non è solo una legge di finanziamento, anche se è
importante che lo sia, visto che credo tutti, "in primis" i club
alpini storici come il CAI Torino, il CAI Varallo, il CAI Milano,
sono riconoscenti del quadro giuridico che la Valle d'Aosta offre
loro per mantenere delle strutture che, ripeto, sono storiche. In
alcuni casi abbiamo già avuto l'intervento della Sovrintendenza, la
quale ha giustamente ritenuto che alcune di queste strutture
debbano in fase di ristrutturazione tener conto delle tipologie
tradizionali, dell'uso e dell'impiego dei materiali che
tradizionalmente sono stati adoperati per la realizzazione di
queste infrastrutture.
Questo grande impegno quindi non viene meno con questa legge,
che propone però alcune novità, alcune razionalizzazioni che
rispondono anche alla preoccupazione che alcuni gruppi avevano
espresso nella discussione in commissione, cioè il rischio che
questa legge suonasse come un aumento indiscriminato del numero dei
rifugi e dei bivacchi. Ci tengo a dire che non è lo spirito della
legge, che la legge semmai pone dei paletti molto seri alla
distanza delle strutture le une dalle altre, per evitare un'inutile
proliferazione, ma tenendo conto di una novità emersa in questi
anni: la questione dei "dortoirs" - posti tappa - che, dopo essere
stati riconosciuti come tipologia costruttiva di tipo turistico,
trovano qui un quadro di aiuti che risponderà anche a quella
preoccupazione che molti dei consiglieri frequentatori delle alte
vie conoscono, cioè che molti degli itinerari importanti - non mi
riferisco solo alle due alte vie già conosciute, ma ad alcuni
"tours" come il "Tour du Mont Rose" o il "Tour du Cervin", non
siano contraddistinte dalla presenza di posti-tappa, che potrebbero
anche servire alla ricostruzione di una parte di quel patrimonio
straordinario di abitazioni di alta montagna, che talvolta sono
oggi in uno stato di degrado.
L'ultima annotazione che vorrei fare riguarda la nascita della
professione di gestore di rifugio alpino. È già stato detto bene
dai relatori, si tratta di una novità significativa rispetto a
quella specie di esame a cui già oggi i gestori sono sottoposti, ma
l'idea è quella di aggiungere questa professione al novero delle
professioni turistiche non per una logica protezionistica delle
professioni, che sarebbe oggi illogica rispetto al processo di
liberalizzazione delle professioni, ma perché si ritiene che i
gestori di rifugi abbiano un ruolo particolare, non siano cioè
banali gestori dei loro rifugi, ma siano persone che devono avere
delle conoscenze specifiche e quindi la formazione è dovuta ed è
necessaria. Devo dire che in questi anni proprio l'associazione che
organizza i rifugisti in Valle d'Aosta ha dato dimostrazione di
grande intelligenza e maturità, quindi noi ci auguriamo che oggi
"cristallizzare" meglio questa professione possa risultare
utile.
Mi auguro che nel corso della discussione si possano meglio
centrare alcuni aspetti della normativa, così come è stata
presentata, quindi ringrazio il Consiglio per l'attenzione data a
questa proposta.
Président - Je déclare ouvert le débat.
La parole à la Conseillère Squarzino Secondina.
Squarzino (Arc-VA) - Credo che sia i due relatori, sia
l'Assessore abbiano individuato con dovizia di particolari sia il
contesto economico, culturale, turistico entro cui si colloca
questa legge, sia le misure che questo provvedimento vuole
affrontare.
Il mio intervento sarà molto breve e schematico. Noi
condividiamo le finalità di questa legge, cioè condividiamo il
fatto che occorra favorire la valorizzazione della montagna e
consentirne una fruizione sicura; come pure reputiamo che le misure
poste in essere siano coerenti con le finalità - a differenza di
quello che era avvenuto per una legge precedente di cui abbiamo
discusso: quella sullo sport -, nel senso che le due misure
previste sono il sostegno alle strutture ospitanti, alle strutture
di accoglienza, per aiutarle ad essere messe a norma, perché
possano essere aiutate nelle spese di trasporto, per i lavori di
ampliamento, per i lavori di adeguamento anche nell'acquisto di
arredi.
Rispetto a queste strutture di accoglienza, abbiamo alcuni dubbi
per quanto riguarda la costruzione di nuove strutture, nel senso
che riteniamo auspicabile che nuovi servizi dovrebbero utilizzare
un patrimonio precedente esistente: abbiamo un grande patrimonio
architettonico sparso nelle nostre montagne che non è utilizzato,
ma che fa parte del nostro paesaggio; perché allora non favorire di
più l'utilizzo di queste strutture rispetto alla costruzione di
nuove strutture? Questo è un dubbio che poniamo, per questo avremmo
pensato ad alcuni emendamenti che posso già far pervenire alla
Presidenza.
Abbiamo visto che vi è anche qui un'attenzione particolare
nell'individuare le nuove strutture, l'esame tecnico, la
collaborazione di esperti; pensiamo sia utile allargare la
categoria degli esperti, nel senso che, laddove vi è il parere
dell'Unione valdostana guide di alta montagna, delle associazioni
di categoria individuate ai sensi dell'articolo 25, cioè la
categoria dei gestori di rifugi, riteniamo vada aggiunto insieme a
questi soggetti anche il CAI Valle d'Aosta.
Il secondo "volet" della legge riguarda l'istituzione della
professione del gestore di rifugio; riteniamo che questo sia un
grosso passo avanti rispetto all'attuale situazione, nel senso che
se vogliamo garantire un servizio di sicurezza diffuso sul
territorio di alta montagna, abbiamo bisogno di avere delle persone
in grado di far fronte a tutte le diverse esigenze. La legge è di
difficile lettura - questa è un'osservazione "a latere" -, è quasi
un regolamento, nel senso che precisa tutte le varie entità dei
singoli contributi e nel frattempo contiene elementi di forte
discrezionalità per quanto riguarda due aspetti: uno è la decisione
dei criteri con cui viene scelta l'associazione di categoria più
rappresentativa; reputiamo che il criterio sia quello del numero
degli aderenti e non il criterio dell'adeguatezza della relativa
sede per il perseguimento delle finalità associative, che riteniamo
non abbia molto significato. Vi è un altro elemento di grossa
discrezionalità che pongo all'attenzione anche dei relatori e per
il quale non sono riuscita ad individuare un correttivo, riguarda
la deliberazione di Giunta di cui si parla all'articolo 10, 2°
comma, in cui si dice che la deliberazione indica delle priorità
sulla base delle quali viene definita la graduatoria delle domande
per chiedere i contributi. Qui manca forse una motivazione di
queste priorità, poi non si capisce bene se queste priorità vengono
formulate una volta per tutte, oppure di anno in anno, perché, se
così fosse, vi sarebbe una forte discrezionalità.
Ricordo che i contributi che la legge complessivamente prevede
sono di 1 milione di euro a decorrere dal 2005 e la sola spesa per
i lavori edili e per l'acquisto delle aree ha come limite un
milione di euro di spesa; questo significa che, rispetto alle
possibili domande, vi può essere una difficoltà di accedere, non si
capisce bene come viene risposto alle domande. Nella graduatoria il
primo che arriva ha tutto, oppure la graduatoria è fatta in modo
tale che tutti possono almeno raggiungere una certa quota? Questo
elemento non è chiaro; ripeto: ho provato a formularlo, ma ho
trovato difficoltà, anche perché sarebbe stato più facile da
formulare se avessimo avuto l'indicazione della legge che i
contributi sono dati per il "massimo fino a", perché se si indicava
un tetto massimo entro cui dare i contributi, si poteva graduare
meglio all'interno della graduatoria come attribuire le
agevolazioni alle domande. Se questo non viene fatto, in base a
cosa si determina la graduatoria? Vengono dati al primo in
graduatoria tutti i contributi della legge o vengono suddivisi?
Questi criteri di priorità che la Giunta decide in modo
discrezionale di scegliere andrebbero o precisati meglio, oppure
date alcune indicazioni, per capire in base a quali elementi la
graduatoria viene fatta e successivamente vengono definite le
priorità.
Siamo disposti a vedere insieme gli emendamenti che abbiamo
fatto avere, quindi pregherei il Presidente di non chiudere subito
la discussione generale, per dare un po' di tempo per discutere
ancora.
Emendamento
All'articolo 3, comma 1, lettera e) sostituire "2000 metri
s.l.m." con "2300 metri s.l.m.".
Emendamento
All'articolo 3 è aggiunto il comma 2 bis:
"2 bis. Nel caso di nuove strutture di cui al precedente
comma 2, lettera a), i limiti percentuali massimi di contributi di
cui al successivo articolo 4 sono diminuiti del 10%."
Emendamento
All'articolo 4, comma 4, dopo "sulla base dei criteri
approvati dalla Giunta medesima" è inserita la seguente
espressione:
"acquisito il parere dell'Unione valdostana guide di alta
montagna (UVGAM), del CAI Valle d'Aosta e dell'associazione di
categoria individuata ai sensi dell'articolo 25".
Emendamento
Articolo 11, comma 2, aggiungere dopo "Unione valdostana
guide di alta montagna", l'espressione "al CAI Valle
d'Aosta".
Emendamento
All'articolo 13, aggiungere comma 2:
"2. La somma dei benefici cumulati non può superare i limiti
delle agevolazioni previsti dalla presente legge."
Emendamento
Articolo 25
Al comma 2, cancellare da
"nonché"… fino alla fine.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Interpreto anche il Consigliere Cesal, che è il
relatore principale perché, essendo afono, abbiamo concordato che
intervengo anche a nome suo.
Vorrei brevissimamente commentare gli emendamenti cominciando da
quello che credo sia accoglibile: l'emendamento n. 6, vale a dire
quello che prevede la cancellazione dell'ultima parte del comma 2
dell'articolo 25; in effetti, è importante che la rappresentatività
dell'associazione sia legata al numero degli iscritti. Auguriamoci
poi di poterli aiutare noi ad avere una sede decorosa, perché
questo rientra nell'auspicata nascita della "Maison de la
montagne", che per adesso è in alto mare.
Vorrei spiegare le ragioni per le quali inviterei invece i
presentatori a ritirare gli altri emendamenti.
Per quanto riguarda la questione dei bivacchi, questo
spostamento di 300 metri è una richiesta esplicita che ci viene dal
CELVA, che è motivata immagino da alcune realizzazioni in corso; la
differenza fra 2.300 e 2.000 non muta la sostanza delle cose,
quindi credo che il mantenimento della richiesta del CELVA dei
2.000 possa essere rispettosa di una delle istanze che sono state
presentate dagli enti locali.
Sulla seconda questione, la questione delle strutture, vorrei
dire che questa legge risulta essere più garantista di quella
precedente, perché abbiamo messo una serie di paletti molto precisi
che riguardano le distanze orizzontali e verticali, quindi non
credo che andremo di fronte alla realizzazione di nuove strutture e
posso dire che uno dei principi che potremmo mettere nei
finanziamenti, visto che la Consigliera Squarzino chiedeva la
ridistribuzione, può essere anche quello, in caso di nuove
costruzioni, di dare una precedenza nel finanziamento alle nuove
costruzioni che sorgano laddove esiste già qualcosa. Devo dire che
questa è un'indicazione che in sostanza c'è già, cioè
l'applicazione della legge attuale ha portato a far sì che la
nascita di alcune strutture sia stata fatta appoggiandosi su
strutture (ruderi in genere) pre-esistenti, per cui chiederei di
ritirare anche il secondo emendamento con l'impegno che ho
assunto.
Il terzo e quarto emendamento sono sostanzialmente uguali;
prevediamo che vi sia l'associazione dei gestori, di questa fanno
parte anche i club alpini, quindi preferirei che la dizione
restasse la stessa.
Un'ultima annotazione di tipo tecnico sull'emendamento n. 5,
invitando al ritiro, perché in effetti cosa potrebbe capitare? Noi
abbiamo dei casi di questo genere soprattutto nella zona del Monte
Bianco, dove con il collega Cerise stiamo seguendo un Interreg
Italia-Francia di finanziamento di alcune strutture, mi riferisco
al rifugio "Monzino", un rifugio che ha perso la propria importanza
anche per il cambiamento dell'orografia della montagna, però questo
è un rifugio importante non solo dal punto di vista architettonico,
ma anche perché è stato storicamente la sede, grazie allo scomparso
Franco Garda, della formazione del soccorso in montagna valdostano,
ma direi a livello internazionale. Nel caso del "Monzino" le guide
sono in grande difficoltà a trovare il 30% dei finanziamenti
rispetto alla nostra copertura, allora può "farsi sotto" il Comune
di Courmayeur con il 10%, stiamo lavorando su questo Interreg che
potrebbe dare un altro 10%, poi le guide alla fine dovrebbero
mettere solo il 10%, perché talvolta la ricerca di quella
percentuale di denaro che deve mettere il soggetto promotore non è
semplice. Credo quindi che, per una serie di rifugi, quelli
veramente meno frequentati e redditizi, la possibilità che abbiamo
deciso di togliere quella cumulabilità sia giustificata da esigenze
ovvie; per cui, nell'accettare l'emendamento n. 6, chiederei di
ritirare gli altri 5.
Président - La parole au Conseiller Curtaz.
Curtaz (Arc-VA) - Intervengo solo per interloquire qualche
secondo con l'Assessore a proposito dell'emendamento n. 5, perché
le cose che ha detto l'Assessore noi le condividiamo, ma
intravediamo un altro pericolo, forse è solo teorico, ma a me
sembra importante non derogare da certi principi in materia di
contribuzioni. Non vorremmo che si verificasse - secondo una
prospettazione che oggi, ripeto, è del tutto teorica - un sistema
di contribuzione che favorisce il costruttore al punto da superare
il 100% del costo sostenuto; infatti, se non diciamo niente,
immaginando che il proprietario riesca ad ottenere, oltre alle
contribuzioni del comune, dell'Unione europea, della Regione, del
CAI o di qualche altra associazione… ci
troveremmo di fronte a contribuzioni che sono superiori alle spese.
Non va bene il limite massimo complessivo del 70%? Mettiamolo
dell'80%, del 100%, ma non può esistere una cumulabilità
all'infinito; mi sembra che questo sia un problema tecnico da
risolvere, perché una cumulabilità all'infinito è in contraddizione
con i principi generali in tema di agevolazioni. È solo questo il
nostro scopo, per il resto l'ipotesi dell'Assessore ci sembra
condivisibile, ma perché ha un limite, nell'esempio che ci ha
fatto, del 90%.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Credo che il tema da lei posto sia meritevole di
attenzione, peraltro non sfugge il fatto che proprio la Giunta
abbia presentato una modifica del proprio articolo 13, che andava
in direzione addirittura di una logica più draconiana, cioè non
consentivamo in alcun modo la cumulabilità, poi in corso d'opera ci
siamo resi conto che questa previsione sarebbe stata negativa. Di
due l'una: o noi presentiamo un emendamento in cui scriviamo:
"concessi per le medesime iniziative fino ad un massimo del
90%"
, oppure assumiamo l'impegno di farlo nella deliberazione
di Giunta prevista all'articolo 10. Se vogliamo mettere
"fino ad
un massimo del 90%"
… credo che sia
giusto, perché chiunque sia comunque proprietario un minimo di
sforzo deve farlo. Presento allora un emendamento, però vi chiedo
di ritirare l'emendamento n. 5.
Président - La parole à la Conseillère Squarzino Secondina.
Squarzino (Arc-VA) - Non è per contrattare, siamo contenti
dell'emendamento che propone l'Assessore. Siamo disposti a ritirare
anche gli altri emendamenti, vorrei che lei facesse uno sforzo
ulteriore, nel senso se è possibile anche già dire in legge che vi
è questa priorità per i nuovi rifugi, i nuovi punti di accoglienza
che utilizzano edifici già esistenti.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Questo è il problema della presentazione degli
emendamenti fino all'ultimo minuto. Consigliera Squarzino, lei ha
visto che nella discussione del disegno di legge in commissione
sono stato molto aperto ad accettare tutte le suggestioni, ma le
devo dire che, mentre mi sento di fare questa modifica a braccio,
sulle altre credo che sia più complesso. L'unico impegno che posso
assumere in questa fase - perché, a meno di rivoluzioni
copernicane, dovrei occuparmi della deliberazione conseguente - è
di assumere questo elemento nella deliberazione susseguente. Il mio
quindi è un impegno politico che assumo di fronte al Consiglio;
tanto devo dire che non le mancheranno gli strumenti ispettivi per
ricordarmelo.
Président - La parole au Conseiller Curtaz.
Curtaz (Arc-VA) - Accogliamo l'impegno politico dell'Assessore
Caveri, annunciamo di ritirare i nostri primi 5 emendamenti, il
quinto anche in considerazione del nuovo emendamento concordato,
mentre manteniamo il sesto che ha visto il parere favorevole
dell'Assessore.
Président - La discussion générale est fermée.
Je rappelle que nous discutons sur le nouveau texte qui a été
prédisposé conjointement par la IV
e
et V
e
Commission, qui a la majorité ont donné leur avis favorable, ainsi
que la II
e
Commission.
La parole au Conseiller Viérin Marco sur l'article
1
er
.
Viérin M. (SA) - Come per tantissimi colleghi che mi hanno
preceduto, sono anche per noi mutate le esigenze dei fruitori della
montagna, era quindi indispensabile dotare la Valle di una
normativa che regoli tale settore, che è fondamentale per lo
sviluppo turistico della nostra Regione. È più che necessario poter
permettere il rinnovo delle strutture obsolete e fatiscenti, per
meglio accogliere i frequentatori sia sotto l'aspetto del decoro
che sotto l'aspetto igienico, sanitario e della sicurezza. È
interessante l'istituzione della professione dei gestori di
rifugio, come già accennato da altri, quindi non mi dilungo;
riteniamo però che dobbiamo dare forte attenzione, oltre al turismo
sportivo, soprattutto al turista escursionista stanziale, colui che
crea maggiore indotto economico alla nostra Valle, ma anche colui
che non frequenta o ricerca le alte quote, ma predilige - per
motivi di età o di salute o di famiglia - quote altimetriche medie,
comprese fra 1.500-1.700-2.500 metri, e con itinerari di circa
un'ora o un'ora e mezza di camminata. Su questa ultima riflessione
invitiamo l'Assessore, nei "futuri momenti" in cui la Giunta
stabilirà gli appositi criteri previsti dalla legge, a fare una
riflessione, eventualmente anche se non con il Consiglio, in
commissione, sulla falsa riga di quello che per altri motivi ha
evidenziato nel rispondere ai Consiglieri "dell'Arcobaleno". Su
questa tematica aspettiamo una risposta finale e, se questa presa
di posizione vi sarà, voteremo favorevolmente alla legge.
Président - La parole au Conseiller Salzone.
Salzone (FA) - Intervengo per dire che abbiamo da subito
ritenuto questo un buon disegno di legge, è un provvedimento che
interviene in un settore strategico per il turismo della Valle
d'Aosta, ma volevo sottolineare soprattutto il metodo che si è
adottato per arrivare in Consiglio con questo testo, cioè le varie
audizioni nelle diverse commissioni. Noi abbiamo dato il nostro
contributo con il nostro Consigliere nella IV Commissione, abbiamo
apprezzato la disponibilità della Giunta, in modo particolare
dell'Assessore, su tutti i temi posti sul tappeto, quindi
serenamente voteremo questa legge con un buon apprezzamento della
stessa.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Devo una risposta al Consigliere Viérin rispetto
all'impegno nella fase susseguente, in particolare per quel che
riguarda le deliberazioni di Giunta che dovranno applicare in
maniera puntuale i contenuti della legge: vi è naturalmente un
impegno di interagire e di dialogare con le commissioni competenti
del Consiglio.
Président - Je soumets au vote l'article 1
er
:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 2:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 3:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 4:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 5:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 6:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 7:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 8:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 9:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 10:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 11:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 12:
Conseillers présents et votants: 28
Pour: 28
Le Conseil approuve à l'unanimité.
Président - A l'article 13 il y a l'amendement de l'Assesseur
Caveri qui récite:
Emendamento
All'articolo 13 alla prima frase del comma 1
aggiungere:
"sino ad un massimo del 90%".
Je soumets au vote l'article 13 tel qu'il découle de
l'amendement présenté par l'Assesseur Caveri:
Articolo 13
(Cumulabilità)
1. Le agevolazioni previste dalla presente legge sono
cumulabili sino ad un massimo del 90 percento con altri interventi
pubblici concessi per le medesime iniziative. Il richiedente
l'agevolazione è tenuto a dichiarare di aver beneficiato, di aver
richiesto di beneficiare o che intende richiedere di beneficiare di
altri interventi pubblici per le medesime iniziative oggetto della
domanda di agevolazione.
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 14:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 15:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 16:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 17:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 18:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 19:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 20:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 21:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 22:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 23:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 24:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 25 tel qu'il découle de
l'amendement présenté par le groupe de "l'Arc-en-ciel" :
Articolo 25
(Associazione di categoria)
1. I pareri di cui agli articoli 11, comma 2, 21, comma 4, e
24, comma 2, sono espressi dall'associazione di categoria
maggiormente rappresentativa a livello regionale.
2. È considerata maggiormente rappresentativa l'associazione
di categoria individuata dalla Giunta regionale, tenuto conto del
numero degli aderenti.
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 26:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 27:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 28:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 29:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 30:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote l'article 31:
Conseillers présents et votants: 28
Pour: 28
Le Conseil approuve à l'unanimité.
Président - Je soumets au vote la loi dans son ensemble:
Conseillers présents et votants: 28
Pour: 28
Le Conseil approuve à l'unanimité.
