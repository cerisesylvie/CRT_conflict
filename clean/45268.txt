Classificazione
COMMERCIO



Oggetto del Consiglio n. 2043 del 30 novembre 2022 - Resoconto
OGGETTO N. 2043/XVI - P.R. n. 1: "Nuova disciplina dei
requisiti igienico-sanitari per l'esercizio delle attività di
somministrazione di alimenti e bevande, ai sensi dell'articolo 20,
comma 5, della legge regionale 3 gennaio 2006, n. 1. Abrogazione
del regolamento regionale 11 ottobre 2007, n. 2".
Bertin (Presidente) - -
Punto n. 6.02 dell'ordine del
giorno. Su questo atto sono stati depositati due emendamenti delle
Commissioni IV e V, un sub-emendamento dell'assessore Guichardaz
sostitutivo dell'emendamento n. 2 delle Commissioni IV e V e un
emendamento dei gruppi Lega, Pour l'Autonomie e Forza Italia. I
relatori sono, per la IV Commissione, il consigliere Padovani, per
la V Commissione, il consigliere Restano. Si è prenotato per la
relazione il consigliere Restano a cui passo la parola.
Restano (GM) -
Nel corso degli ultimi vent'anni il
settore della produzione e somministrazione alimenti e bevande ha
subito dei profondi cambiamenti, infatti abbiamo vissuto l'avvento
dei cibi precotti, o parzialmente cotti, del raffreddamento veloce
delle pietanze appena cotte e del successivo ricondizionamento, la
nascita di nuove forme di somministrazione alimenti quali
l'home
restaurant
, oppure la somministrazione di alimenti e bevande
presso il domicilio del consumatore.  Contemporaneamente
abbiamo assistito alla sostanziale modifica degli stili di vita
della popolazione, con la conseguente variazione delle abitudini
alimentari degli Italiani, che, se da un lato pongono più
attenzione alla salubrità degli alimenti, dall'altro tendono ad
adattare la pausa pranzo e la colazione alle proprie esigenze
lavorative. A tale proposito la scienza e la tecnologia hanno
lavorato insieme per migliorare la produzione degli alimenti in
un'ottica di qualità, sicurezza, nonché benessere del consumatore e
per progettare delle attrezzature finalizzate a ottimizzare gli
spazi e i
layout
nei locali cucina dei ristoranti e nei
locali di produzione alimenti in genere, permettendo così di
svolgere attività anche in locali di dimensioni ridotte rispetto
agli standard minimi ritenuti necessari 20 anni fa.
Gli Italiani, siano essi lavoratori piuttosto che datori di
lavoro, hanno riconosciuto alla pausa pranzo da trascorrere
all'interno dei servizi di ristorazione convenzionati con le
aziende piuttosto che con le Pubbliche Amministrazioni un valore in
termini di socializzazione e di benessere lavorativo molto elevato.
Naturalmente i servizi a cui ho accennato sopra nulla hanno a che
vedere con i locali mensa degli anni Settanta-Ottanta, ma
riconoscono ai ristoranti di oggi, e in particolar modo ai bar, un
nuovo ruolo che non possiamo ignorare. Conseguentemente a tutto
questo, anche sfruttando il fenomeno dei
ticket restaurant
,
i locali di somministrazione alimenti e bevande, in particolar modo
i bar, si sono attrezzati, infatti da oltre un decennio offrono
alla clientela dei servizi che 30 anni orsono non esistevano:
penso, ad esempio, a quella che definirei la "ristorazione rapida"-
e non ristorazione veloce - che si è sviluppata senza la
corrispondente legislazione nazionale e regionale. Parallelamente a
quanto descritto, il fenomeno della commercializzazione e
somministrazione dei prodotti a chilometro zero ha introdotto una
serie di nuove attività di promozione, quali le degustazioni presso
i locali di produzione e stoccaggio alimenti, mai contemplate in
precedenza. Anche il turismo enogastronomico, inteso come sagre
paesane, è cresciuto in maniera esponenziale, attraendo durante i
fine settimana centinaia di persone, necessitando quindi di una
nuova considerazione.
Tutto quanto sopra richiede considerazione e impone una nuova
regolamentazione, sollecitata anche dalle associazioni di categoria
che hanno offerto il loro contributo per la predisposizione del
regolamento che oggi esaminiamo. La proposta di regolamento, che si
compone di sette articoli e quattro allegati, intende quindi
sostituire il vigente regolamento regionale 11 ottobre 2007 n. 2
allo scopo di aggiornare e semplificare la relativa disciplina,
tenuto appunto conto delle criticità che l'attuale regolamento ha
manifestato nel tempo. Le novità introdotte si possono così
riassumere:
- introduzione di una disciplina specifica per la
somministrazione di alimenti e bevande che richiedano una
manipolazione e trasformazione semplice nell'ambito del servizio di
prima colazione degli esercizi di
Bed &
Breakfast
-
Chambre et Petit déjeuner
, finora mancante,
ampliando la tipologia degli alimenti somministrabili nei
Bed
& Breakfast
(articolo 1, comma 3, articolo 4 e allegato
D);
- riduzione delle tipologie di attività di esercizi di
somministrazione alimenti e bevande da quattro a due (articolo 3
comma 1) definendo analiticamente, in particolare, gli alimenti, le
bevande e i prodotti alimentari che possono essere somministrati
nella tipologia 1 (bar ed esercizi similari), e definendo la
tipologia 2 (ristorazione con somministrazione diretta). Si è
successivamente esplicitato il significato di attività minima di
manipolazione, richiamato nella tipologia 1;
- riduzione delle superfici minime per il dimensionamento dei
locali cucina dei ristoranti e definizione di strumenti di
flessibilità per la loro determinazione (allegato B);
- individuazione degli standard relativi al rapporto tra il
numero di servizi igienici riservati al pubblico e il numero di
coperti o posti a sedere dell'esercizio, dei requisiti per
soddisfare gli standard minimi di areazione naturale o artificiale
per lo smaltimento dei fumi (allegato A);
- individuazione dei requisiti per l'attività di barbecue
all'esterno (allegato B);
- infine adeguamento della disciplina dell'attività di
somministrazione in forma temporanea, sia per la tipologia A, sia
per la tipologia B, inoltre ci si è interessati ai requisiti per le
strutture mobili e temporanee (chioschi di vendita, banchi di
vendita autotrasportati - somministrazione di alimenti e bevande in
locali non aperti al pubblico - somministrazione di alimenti e
bevande presso il domicilio del consumatore (allegato B).
In conclusione, dalle interlocuzioni avute direttamente sul
territorio e in Commissione consiliare emerge chiaramente come
l'approvazione della presente proposta di regolamento non sia più
derogabile e che si tratta solo di un primo passo per aggiornare le
norme alle richieste dell'utenza. Siamo consapevoli che stiamo
affrontando una tematica articolata, complessa e che sarà
necessario verificare l'efficacia del regolamento dopo almeno un
anno dalla sua prima applicazione, soprattutto al fine di procedere
a ulteriori modifiche del presente regolamento, anche alla luce
delle continue modifiche degli stili di vita della popolazione,
delle evoluzioni introdotte nella società dalla ricerca scientifica
e dalle nuove tecnologie alimentari.
Presidente -
Il consigliere Manfrin ha chiesto la parola,
ne ha facoltà.
Manfrin (LEGA VDA) -
Grazie al relatore, al collega
Restano per aver riassunto nel suo intervento gli interventi che la
Commissione ha elaborato e che questo regolamento porta con sé e le
innovazioni, l'aggiornamento che verrà effettuato qualora questo
regolamento venisse approvato.
Mi corre l'obbligo di ricordare come all'interno di quest'aula
fin dal gennaio del 2021 il nostro gruppo, con un'iniziativa del
collega Ganis, a seguire con iniziative dei colleghi Baccega e
Aggravi, abbiano stimolato e abbiano richiesto che avvenisse
l'approvazione di quest'aggiornamento, un aggiornamento che arriva
sicuramente riteniamo un po' in ritardo perché il lavoro
preparatorio era già in dirittura d'arrivo da quello che ci consta
nel 2020, ma quello che conta è che oggi si arrivi a discuterlo.
Questo è un intervento sicuramente necessario, è un intervento che
viene richiesto da più parti con urgenza da tempo, abbiamo potuto
audire anche le parti interessate, così come giustamente una parte
di confronto che è stata fatta al di fuori di quest'aula
direttamente dai gruppi, e il nostro gruppo non ha fatto eccezione,
è un aggiornamento che sicuramente permetterà di poterci aggiornare
e di poter dare un nuovo impulso alle attività di somministrazione,
che poi hanno particolarmente patito sicuramente nel periodo di
pandemia e nel
post
pandemia e oggi peraltro sono anche
sottoposte a un aggravio di costi che non rende loro la vita
facile, ma il principio che abbiamo voluto portare sia durante la
discussione in Commissione, sia oggi è un principio che riteniamo
assoluto, cioè quello di disciplinare senza vessare e senza
introdurre delle limitazioni eccessive o incomprensibili per le
attività, in questo caso le attività di somministrazione.
Riteniamo che durante la V Commissione, in collaborazione con la
IV, sia stato fatto un importante lavoro per affinare il
provvedimento e per sentire le parti interessate e vorrei ricordare
gli importanti correttivi apportati durante la discussione con
quello che è stato, per esempio, un emendamento inserito su
sollecitazione anche delle parti da parte dell'Assessorato, ovvero
sulla parte, al di là delle iniziative, delle manifestazioni su cui
ho visto che ancora oggi l'Assessore ha depositato un emendamento
per specificare ancora meglio il testo, ma degli emendamenti che
hanno inciso sulle tipologie di posti a sedere legati ai servizi
igienici. Avevamo fatto rilevare come all'interno di questo
regolamento vi fosse chiaramente un pericolo, cioè si legavano i
posti a sedere a fronte dell'esistenza dei servizi igienici a
servizio di quel locale, il problema è che negli scaglioni
individuati il rischio era che i locali, soprattutto i locali
collocati nei centri storici, così come i locali esistenti che
avrebbero potuto installare i
dehors
, sostanzialmente non
avrebbero potuto installarli perché avrebbero dovuto sottostare a
delle disposizioni che evidentemente avrebbero reso quei posti in
più a sedere assolutamente incompatibili con la presenza dei
servizi igienici sufficienti. Con un emendamento che recepiva un
ragionamento che avevamo già formulato all'interno della
Commissione quindi è stato sostanzialmente detto che, invece di
considerare come numero totale dei posti quello interno più quello
esterno, quindi i posti a sedere interni e i
dehors
, veniva
invece considerato il numero maggiore tra le due collocazioni, se
nei
dehors
, oppure se quelli dei posti interni.
Oltre a questo - e di questo ovviamente siamo assolutamente
felici - in Commissione abbiamo presentato una nostra iniziativa,
peraltro faccio notare che le categorie - e questa è sicuramente
una delle evoluzioni positive che abbiamo potuto registrare con
questo regolamento, durante la discussione in Commissione abbiamo
depositato un emendamento che è stato poi recepito e votato dalla
Commissione, che nella tipologia 2, ovvero quella della
ristorazione tradizionale, riduceva le categorie, sempre
relativamente ai posti a sedere in relazione con i servizi
igienici, da quattro a tre, ovvero in una prima formulazione vi era
una suddivisione nella tipologia 2, quindi ristoranti tanto per
intenderci, da 0 a 40 posti a sedere un solo servizio igienico in
comune fra personale e pubblico, poi c'era la categoria da 41 a 60
posti a sedere con un servizio igienico destinato esclusivamente al
pubblico, quindi il locale avrebbe dovuto avere sia un servizio
igienico per i dipendenti che un servizio igienico per i clienti,
poi da 61 a 150 posti due servizi igienici distinti per sesso e da
151 posti a sedere a salire almeno quattro servizi. Recependo le
indicazioni che, per esempio, ci vengono anche dal regolamento del
Piemonte, abbiamo proposto che le categorie 1 e 2 venissero
sostanzialmente fuse, quindi non vi fosse una suddivisione da 0 a
40 e da 41 a 60, ma vi fosse un'unica categoria da 0 a 60 posti.
Questa è stata un'innovazione che è stata assolutamente recepita e
della quale siamo ovviamente felici e soddisfatti.
Quello che però rimane da evidenziare, una delle criticità che
abbiamo potuto esaminare e per la quale abbiamo presentato anche un
emendamento che verrà discusso oggi, è quella relativa alle
metrature delle cucine, perché già in Commissione, così come nei
confronti, si è evidenziato come precedentemente a questo
regolamento non vi fosse una disciplina rispetto alle necessità di
avere delle metrature minime della cucina per le attività. Se
questo regolamento venisse approvato così com'è, ovviamente la
dicitura sarebbe questa... per quanto riguarda la tipologia 2,
bisognerebbe avere una definizione di questo tipo: "al punto A
metri quadri 7 per preparazioni limitate a un massimo di due primi,
due secondi e tre dessert, è esclusa la preparazione di dolci con
farcitura di crema, panna e gelati, paste fresche ripiene, invece
al punto B: metri 14 per la ristorazione tradizionale".
L'attenzione che vorrei richiamare a dei colleghi in aula e dei
Valdostani all'esterno è questa: al di là di qualsiasi
considerazione, una persona che legge un regolamento di questo tipo
si dovrebbe interrogare già sul senso di una limitazione di questo
tipo, cioè 7 metri quadri per preparazioni limitate a un massimo di
due primi, due secondi e tre dessert. Se io preparo quindi due tipi
di pasta, va bene, se ne preparo tre, non va più bene. Non si
capisce effettivamente per quale motivo io devo anche addirittura
fare delle considerazioni rispetto al menù che un'attività di
somministrazione deve fornire. Due primi sì, tre dessert, due
dessert no, un dessert sì, se c'è il secondo in più, se c'è il
contorno. Poi la questione delle esclusioni di preparazione con
dolci con farcitura di crema, panna, gelati, paste fresche e
ripiene, dove, per esempio, non viene elencato lo yogurt, per fare
un esempio visto che è uno dei temi che abbiamo parlato, anche qui
obiettivamente ci apre una riflessione rispetto alla pervasività
che la Pubblica Amministrazione deve fare sulle attività. Davvero
vogliamo andare a sindacare sul tipo di crema, sul tipo di
preparazione e sulla tipologia di alimento che viene preparato
rispetto al dire invece che una persona deve avere una struttura,
un'attività di somministrazione deve avere un'attività con una
cucina che sia adatta alla tipologia di offerta che fa, perché - e
qui richiamo un esempio che abbiamo fatto in Commissione - se
domani un'attività commerciale di somministrazione volesse dire:
"facciamo una somministrazione di altissima qualità, siamo
interessati a fare una somministrazione di altissima qualità e
vogliamo servire soltanto un paté e dello champagne perché vogliamo
fare questo tipo di servizio", davvero avrei bisogno di una cucina
di 7 metri quadri per fornire un paté e uno champagne? Per queste
disposizioni e per questo regolamento purtroppo sì, ma questo è un
esempio fra tanti, quindi crediamo che questo sia un problema.
Quest'emendamento noi l'abbiamo portato all'attenzione della
Commissione e abbiamo chiesto - ritirando ovviamente l'emendamento,
perché ci era stato detto che c'erano delle motivazioni alla base
del diniego - di avere una spiegazione rispetto alle motivazioni e
rispetto al mancato accoglimento di quest'emendamento e le
spiegazioni sono arrivate nella giornata di ieri se non sbaglio e
le abbiamo lette. Io le leggerò adesso ai colleghi in maniera che
tutti si facciano un'idea: "l'indicazione espressa nella proposta
di regolamento di una superficie minima per i locali di produzione
risponde, anche su sollecitazione delle associazioni di categoria,
all'esigenza di individuare una metratura al di sotto della quale
le preparazioni di cui alle lettere a) e b) -  quindi 7 metri
quadri e 14 metri quadri - di detto punto non garantiscono il
rispetto dei requisiti di sicurezza alimentare. Inoltre
l'individuazione di uno spazio minimo che consenta alle autorità
deputate ai controlli igienico-sanitari il possesso di un criterio
di giudizio oggettivo, che dovrà comunque tenere conto delle
modalità di gestione del rispetto dei criteri di igiene da parte
dell'operatore, non potrà comunque prescindere dal possesso da
parte dell'operatore medesimo di procedure basate sui principi del
sistema HCCP, unitamente all'applicazione di una corretta prassi
igienica". Ora, questa risposta è divisa in due: la prima parte è
quella che dice che risponde anche su sollecitazione delle
associazioni di categoria all'esigenza di individuare una
metratura. In realtà, le associazioni di categoria che abbiamo
audito a domanda precisa: "ma ritenete che avere invece una
formulazione che dica che la cucina deve essere adatta al tipo di
servizio che si fa sia ideale", loro ci hanno detto: "questa è una
quadra che abbiamo trovato con l'Assessorato, ma è chiaro che meno
vincoli, meno lacci ci sono per noi meglio è". È evidente quindi
che questa è una contrattazione, ma le associazioni hanno detto
chiaramente che se noi non mettessimo dei vincoli di questo tipo,
sarebbero assolutamente felici e d'altra parte chi non lo sarebbe?
Meno vincoli, meno problemi e più libertà di poter fare impresa e
di poter concentrarsi su altri aspetti, anche perché nella risposta
- non vi ho letto il pezzo finale - viene citato il regolamento
852/2004 del Parlamento europeo del Consiglio del 29 aprile 2004
sull'igiene dei prodotti alimentari.
Viene quindi chiamato in causa questo regolamento dicendo che
questo rispetta comunque le disposizioni che sono contenute in
esso. Noi questo regolamento l'abbiamo letto tutto ma non viene
fatta menzione di un limite dei metri quadri delle cucine, quindi
non vi è un obbligo europeo a rispondere a questo limite e credo
che questo sia importante. Mentre l'Europa solitamente viene
additata come quella che di solito ci mette dei vincoli per i quali
chiaramente siamo bloccati, in questo caso non fa delle imposizioni
di questo tipo, allora perché essere più restrittivi rispetto a
quello che l'Unione europea ci impone?
Dall'altra parte un'altra riflessione: basta guardare e basta
confrontare quello che viene fatto dalle Regioni vicine e a questo
proposito abbiamo preso ad esempio, a riferimento il regolamento di
somministrazione, lo stesso identico, ma della Regione Piemonte.
Nella Regione Piemonte di questo limite di somministrazione, di
questo limite di queste metrature per le cucine viene detto che non
ci sono limiti, ma che la struttura deve essere dimensionata al
tipo di produzione e al tipo di attività che viene effettuata. A
fronte di questo quindi evidentemente noi possiamo fare un
confronto e dire che, per esempio, un locale posto sui confini
della Valle d'Aosta e del Piemonte, se si trova in Piemonte, avrà
maggiori libertà di poter fornire ai propri ospiti con uno spazio
superiore un certo tipo di cucina, mentre in Valle d'Aosta avrà una
minore libertà, perché dovrà dotarsi di quei metri quadri necessari
che il regolamento impone. È quindi anche una questione di
concorrenza e dovremo chiederci se a supporto giustamente della
reiezione dell'emendamento voi sostenete che il mancato rispetto di
queste due disposizioni, quindi 7 metri quadri per quella
preparazione di due primi, due secondi, tre dessert, due antipasti
e quant'altro, o i 14 metri per ristorazione tradizionale non
garantiscono il rispetto dei requisiti di sicurezza alimentare.
La domanda però sorge spontanea: ma se il Piemonte non lo mette,
vuol dire che tutto quello che mangio in Piemonte non è sicuro?
Perché altrimenti è chiaro che ci troviamo a fare i conti con i
fatti. Se quello che mangio in Piemonte è sicuro, con queste
disposizioni evidentemente sarà altrettanto sicuro anche in Valle
d'Aosta se noi modifichiamo queste disposizioni. Peraltro questa è
la stessa cosa che ci ha detto il dottor D'Alessandro in audizione,
ci ha detto: "perché andare a mettere dei vincoli quando sia in
Europa sia in altre Regioni questi vincoli non ci sono?". Questa è
la domanda su cui ovviamente abbiamo voluto fare una riflessione e
questa è la domanda che mettiamo alla discussione dell'Aula.
Se il nostro emendamento, che voglio qui riassumere - poi
ovviamente ci sarà eventualmente anche tempo sull'emendamento di
discutere chiaramente per verificare la disponibilità
nell'accoglierlo - venisse accettato, invece di mettere le
metrature: 7 metri quadri, 14 metri quadri, due primi, tre secondi,
due dessert, la panna sì, lo yogurt no e quant'altro, si andrebbe
semplicemente a dire che la superficie del locale cucina deve
essere rapportata al tipo di attività e alla potenzialità
produttiva.
Prima che ci venga opposta una questione che viene velatamente
sollevata nelle motivazioni che ci sono state trasmesse, cioè "le
metrature servono perché, quando viene un'ispezione, l'ispettore
non ha una discrezionalità rispetto alla misurazione", quindi dire:
"secondo me, questo locale di cucina non è commisurato alle
esigenze produttive", in realtà viene superato proprio da quello
che la stessa Confcommercio ha dichiarato sempre in audizione, così
come altri soggetti che abbiamo audito al di fuori di quest'aula ci
hanno dichiarato: "se è vero che un confine certo , sicuramente non
dà adito a interpretazioni perché se è 7 metri è 7 metri, se è
metri 6,99 è al di fuori e se è metri 7,01 è al di dentro dei
limiti, dall'altra parte c'è anche ovviamente il ricorso rispetto a
eventuali sanzioni che possono essere erogate". Se io ho, come
abbiamo detto prima, una cucina di altissimo livello che serve un
solo tipo di cibo, per esempio, di altissima qualità, quindi mi
sono sufficienti 3 metri quadri di cucina per poterlo servire e
arriva un ispettore e dice: "eh no, secondo me, tu le ostriche qui
non le puoi fare perché lo spazio è troppo piccolo", io avrò la
possibilità di ricorrere chiaramente contro quella sanzione e di
dimostrare che invece quegli spazi sono adeguati.
Per venire a noi, il nostro emendamento, secondo noi, potrebbe
perfezionare il regolamento, che sicuramente è atteso, un
regolamento di cui si sente la necessità e di cui da tempo
chiediamo l'approvazione. Riteniamo che questo percorso se potesse
vedere il suo accoglimento, e quindi il nostro emendamento venire
accolto - ringraziando ovviamente i colleghi di Pour l'Autonomie e
di Forza Italia che lo hanno sottoscritto -, riteniamo che potrebbe
essere una miglioria che questo regolamento avrebbe e che verrebbe
messa a disposizione di tutte le attività di somministrazione.
Presidente -
Consigliere Baccega a lei la parola.
Baccega (FI) -
Non possiamo che dire: "finalmente eccoci
in Consiglio regionale con questo regolamento che dopo
un'interrogazione, due interpellanze, una mozione e un ordine del
giorno approda in Consiglio regionale, il famoso regolamento che
disciplina i requisiti igienico-sanitari per l'esercizio di
somministrazione di alimenti e bevande. Un lungo lavoro da parte
degli uffici certamente ma un lungo lavoro anche in Commissione, e
non vi nascondo che dopo l'ultima Commissione, qualche
preoccupazione l'ho avuta, però tutto è bene quel che finisce bene.
Ci apprestiamo a sostenere e votare un regolamento che disciplina,
dal punto di vista igienico-sanitario, gli esercizi di
somministrazione e che disciplina l'attività di somministrazione
per il servizio di prima colazione dei
Bed & Breakfast
,
un testo che si adegua alle normative europee e che è stato oggetto
di una stesura ampiamente partecipata, l'abbiamo detto più volte:
l'Assessorato della sanità, l'Assessorato del commercio e del
turismo, il CELVA, il CPEL con lo Sportello unico delle attività
produttive, le Associazioni Confcommercio e ADAVA a cui poi si è
aggiunta alla fine la Confesercenti, che però non ha partecipato ai
lavori. Direi che c'è stata una buona sintonia anche con l'USL
rispetto a tutto questo percorso, quindi per quella parte che mi
vedeva coinvolto non posso fare altro che ringraziare tutti.
Ovviamente la volontà e la necessità di modificare questo
regolamento, che è un regolamento - è stato detto - datato 2007,
che è stato introdotto in una prima riunione il 17 ottobre 2019,
era per venire rapidamente a una modifica dello stesso,
semplificarlo, renderlo più attuale alle normative europee e più
aderente alle attuali esigenze, proprio sulla scorta di forti
criticità che erano e sono ancora evidenti rispetto ai competitori
di altre Regioni e d'oltralpe. Vi sono degli elementi di estrema
soddisfazione che mi piace richiamare, l'ha già detto il relatore
collega Restano che ringrazio per la sua relazione,
l'individuazione degli standard relativi al rapporto tra il numero
di servizi igienici riservati al pubblico e il numero di coperti e
posti a sedere dell'esercizio è finalmente un percorso che si
doveva fare. Il poter svincolare il numero dei posti dei
dehors
dal numero dei presenti all'interno del locale, la
riduzione delle categorie da 4 a 2, quindi la normativa dei
Bed
& Breakfast
per la somministrazione della prima colazione.
Tutto per offrire che cosa ai turisti? Un servizio migliore, il
tener conto delle chiare e mutate esigenze del consumatore, ed era
un'ipotesi già prevista - quella della normativa dei Bed &
Breakfast - all'articolo 30 della legge regionale n. 11/1996, poi
adeguare i contenuti delle normative e delle tecniche di
somministrazione degli alimenti al fine di garantire un maggior
controllo dei pericoli.
Infine ha fatto una bella presentazione dell'emendamento che
abbiamo sottoscritto insieme ai colleghi della Lega e di Pour
l'Autonomie, avremmo gradito certamente - e con la presentazione
dell'emendamento insistiamo - l'eliminazione della superficie
minima della cucina, rapportandola alla reale ed effettiva
potenzialità produttiva, ipotesi che era già presente nella prima
stesura del documento. Ovviamente il tutto salvaguardando i
requisiti di igiene e sanità che sono prioritari e fondamentali.
Oggi la tecnologia offre beni strumentali in grado di sopperire
all'esigenza di spazi senza andare a intaccare la tutela sanitaria
del consumatore. Su quest'argomento abbiamo ricevuto ieri, è stato
detto, la risposta degli Assessori, che francamente non ci
convince, proprio nelle due motivazioni enunciate perché le
associazioni ce lo hanno detto in Commissione che avevano
sollecitato l'esigenza di non inserire una metratura minima, ma è
stato detto in Commissione appunto che, pur di andare avanti,
avevano accettato la versione dell'Assessore. Inoltre la seconda
motivazione... serve solo all'autorità o alle autorità deputate ai
controlli igienico-sanitari, per avere un criterio di giudizio,
quindi se mancano 10 centimetri, l'operatore non può lavorare?
Questa è una follia, scusatemi, non puoi fare o lavorare pur avendo
organizzato il tuo esercizio, la tua attività, la tua operatività
dell'azienda con tutte le procedure del sistema HACCP e con la
corretta prassi igienica. Questi sono i controlli da fare, sono i
più significativi. Questa risposta quindi ovviamente non ci piace,
invitiamo ancora i colleghi a valutare bene con attenzione e a
sostenere quell'emendamento che toglie i metri quadrati minimi.
Questo anche solo per adeguarci ai nostri concorrenti delle Regioni
vicine e d'oltralpe. Invito ancora tutti a un'attenta riflessione
rispetto a questo passaggio.
Presidente -
Vi sono altri interventi? Non vedo altri
interventi, chiudiamo questa discussione. La discussione è chiusa.
Per il Governo, ha chiesto la parola l'assessore Jean-Pierre
Guichardaz, ne ha facoltà.
Guichardaz J. (FP-PD) -
Siamo arrivati in fondo al lungo
percorso che avevamo preannunciato nel primo DEFR appena ci siamo
insediati, nell'elenco degli impegni vi era anche questo
regolamento che da anni oramai veniva rinviato, pur nella sua
urgenza che è stata da più parti ricordata.
Ricordo il collega Baccega quando era Assessore alla sanità, che
mi chiese in via amichevole, si ricorderà collega, malgrado io
fossi fuori dalla politica a causa della nostra mancata elezione,
un'opinione rispetto alla bozza che i suoi uffici avevano già
predisposto e che cominciava a essere in quel periodo oggetto di
condivisione con le associazioni di categoria e con alcuni altri
portatori di interesse, tra cui l'USL della Valle d'Aosta. Ricordo
un'ampia corrispondenza tra noi a dimostrazione di un interesse sia
da parte della politica che aveva preso in mano questo tema, che
era stato oggetto anche di ampia discussione, di ampia richiesta
anche di chiarimenti e di semplificazione, sia da parte dei tecnici
e sia da parte anche degli operatori che sono poi quelli che
quotidianamente applicano e devono applicare questa normativa che
vi assicuro è una normativa complicata. Voglio quindi ringraziare
pubblicamente il collega Baccega perché fu lui a innescare questo
processo di necessaria riforma di una norma nata, lasciatemelo
dire, piuttosto confusa nel 2007, contraddittoria e sostanzialmente
iniqua, in quanto sin dalle origini penalizzante per alcune
tipologie, la 1 e la 2 attuali, la cui attività e il cui campo
d'azione di fatto veniva limitato rispetto al resto del Paese. Per
capirci, la gamma di prodotti somministrabili dalle prime due
categorie - i bar per intendersi - era limitata rispetto a quella
che poteva essere somministrata nelle regioni a noi limitrofe, con
ciò producendo un
gap
sul fronte della concorrenza
commerciale sicuramente penalizzante per la Valle d'Aosta. In più
diverse fattispecie non erano regolamentate, quindi lasciate alla
discrezione degli organi di vigilanza, che dovevano barcamenarsi
loro e gli operatori tra interpretazioni, circolari ministeriali,
norme nazionali, non sempre mirate e lineari, e norme europee: mi
riferisco ad esempio, alla questione dei barbecue, degli
home
restaurant
, delle fiere e sagre, dei
Bed & Breakfast
solo per fare alcuni esempi di ambiti sui quali l'interpretazione
poi alla fine di diverse norme ancora vigenti... perché sapete che,
malgrado sia intervenuto il pacchetto igiene, il collega Manfrin
citava la 852, la 882, cioè tutte le normative eurounitarie, poi il
nostro sistema nazionale prevede comunque ancora la validità
residuale di normative nazionali addirittura del 1980, del 1962, la
legge 283, insomma un pasticcio infinito a cui il regolamento di
cui si discute oggi aveva cercato in qualche modo di mettere
rimedio ma in maniera molto complessa, perché probabilmente quel
regolamento era di fatto poi una composizione, io l'ho sempre
definito un
patchwork
di normative regionali, tra cui
all'epoca anche quella del Piemonte, tra l'altro, che poi è stata
modificata nel tempo, anzi, devo dire che il regolamento attuale è
la replica del regolamento del Piemonte con tutte le sue
complicazioni e contraddizioni, con delle aggiunte poi originali
che erano state poi messe anche in una sorta di negoziazione e di
mediazione tra associazioni per contemperare anche l'interesse
della ristorazione rispetto a quello del bar. Io mi ricordo come fu
elaborato perché all'epoca lavoravo già ormai da 18 anni e facevo
quel mestiere di ispettore di igiene. Insomma, una rimodulazione di
questo regolamento - e lo dico proprio da ispettore di igiene in
aspettativa per mandato politico con oramai 33 anni di servizio -
andava fatta intanto per semplificare al massimo la norma,
eliminando ogni riferimento a norme già esistenti sia nazionali,
sia di emanazione europea, che sono direttamente applicabili, come
hanno ricordato sia il collega Manfrin che il collega Baccega. Il
regolamento del 2007, se lo avete sottomano, prevede decine e
decine di pagine che riportano e copiano di sana pianta normative
risalenti al 2007, le normative relative alla HACCP, adesso non mi
ricordo neanche più, forse il decreto legislativo 155, l'allegato,
ed erano normative che poi sono state, come avete ben evidenziato
voi, perfezionate e modificate anche dalle normative successive,
dal pacchetto igiene che è successivo rispetto al 155. La necessità
quindi era proprio quella di semplificare al massimo e di togliere
ogni riferimento alle normative europee e nazionali, che, di fatto,
già regolamentano la materia, per esempio, i riferimenti alla
rintracciabilità, i riferimenti all'igiene del processo e tutto
quanto sono questioni che, com'è già stato citato anche dal collega
Manfrin, sono già puntualmente affrontate nelle normative europee,
puntualmente non troppo, però, perché la normativa europea rinvia
spesso, 852, 853 e 854, alle regolamentazioni degli Stati membri.
Nel caso nostro la Regione regolamenta perché ha la possibilità di
farlo, tant'è vero che nelle Regioni italiane, come ricordato, il
Piemonte regolamenta in un modo, l'Emilia Romagna regolamenta in un
altro, se voi vedete, il Veneto è estremamente rigido nella
regolamentazione nel fissare dei paletti, così come su tante altre
materie commerciali: ad esempio, locazioni turistiche, la Puglia,
il Lazio, la Sicilia su questo sono molto rigide rispetto a questo.
La regolamentazione totale paradossalmente... la deregolamentazione
rischia di diventare poi un problema se non si stabiliscono quanto
meno dei termini di riferimento, poi riprenderò brevemente una sua
considerazione rispetto alle metrature.
In più questa rimodulazione serviva anche a chiarire alcuni
punti controversi, poi, per una questione di perequazione con le
altre Regioni, perché, come sapete, in altre regioni, per esempio,
i cosiddetti "bar" potevano somministrare i prodotti di
gastronomia, che erano regolamentati, tra l'altro, da una circolare
ministeriale, forse il collega si ricorda del MEF, adesso non mi
ricordo più neanche di che anno era, degli anni Ottanta e Novanta,
tra cui si ricomprendevano anche alcuni prodotti che la nostra
legge regionale, il nostro regolamento escludeva
tout court
.
In Piemonte quindi si potevano intendere come genere di gastronomia
anche i piatti monoporzione, eccetera, qua da noi avevamo il
vincolo per cui il bar poteva solo e somministrare esclusivamente
prodotti freddi e non effettuare nessun tipo di riscaldamento se
non panini, pizzette e tramezzini, tanto per dire la follia di quel
regolamento, che alla fine io non so come era stato composto. Poi
anche per motivi commerciali e anche per dare la possibilità, come
succede altrove ai cosiddetti "bar" - e poi dico "cosiddetti"
perché la denominazione semplifica realtà molto diverse e
complesse, non rendendo giustizia alla categoria, perché di bar ce
ne sono, dall'ultimo bar di Caracas a dei bar che sono uno
spettacolo in termini di tecnologia, di estensione, di spazi
accessori, di spazi di somministrazione -, di somministrare pasti
caldi monoporzione, però preparati nei laboratori autorizzati,
quindi sempre sotto il rigido controllo e cappello delle norme del
cosiddetto "pacchetto igiene", che in Valle d'Aosta ha sempre
trovato - e questo lo voglio dire da tecnico - una responsabile
applicazione da parte degli operatori a garanzia del consumatore.
Lo voglio dire in quanto con questa norma non siamo in presenza di
una liberalizzazione
tout court
e di una deregolamentazione
selvaggia, ma di un riadeguamento, come avete spiegato bene, come
ha spiegato molto bene il collega Restano nella sua relazione, che
ringrazio per averla scritta dando comunque il senso anche di una
conoscenza profonda dell'argomento dovuta anche alla sua attività
pregressa alla politica, che, come ricordate, il collega Restano
faceva parte del Dipartimento di prevenzione e si occupava proprio
di questo argomento.
Naturalmente come Giunta e anche come Consiglio... e approfitto
per ringraziare i colleghi sia di maggioranza, sia di minoranza per
i suggerimenti e per gli emendamenti che sono serviti a
semplificare il quadro, il collega Manfrin ne ha citato uno e lo
abbiamo accolto perché effettivamente i ragionamenti che sono poi
intervenuti vanno nella direzione di una semplificazione, poi
abbiamo fatto talmente tante audizioni su quest'argomento che non
sto qua a rievocarle, vanno sempre nella direzione di tutelare gli
operatori ma anche il consumatore, che è il nostro faro, diciamo
così, la cui salute va preservata a ogni costo. Questo ci tenevo a
dirlo perché non passi assolutamente l'idea che semplificando poi
alla fine si tolgono quei riferimenti alle normative
igienico-sanitarie, che sono quelle che in ogni caso tutelano il
consumatore e che ci differenziano, secondo me, e lo dico per
esperienza, anche rispetto ad altri territori e ad altri Paesi e
che sono una garanzia anche per chi viene in Valle d'Aosta: parlo
della Valle d'Aosta perché gli operatori commerciali,
dall'esperienza che ho potuto acquisire in questi anni, si sono
sempre scrupolosamente attenuti non solo perché la norma lo
prevede, ma credo anche per una
forma mentis
, che negli anni
si è costruita e per un senso di responsabilità, che è anche tipico
credo della nostra comunità. Ci siamo, come diceva il collega
Restano, tra l'altro, presi proprio il proposito di verificare,
entro un termine congruo, che potrebbe essere appunto un anno,
l'applicabilità del regolamento, al fine eventualmente di
ritoccarlo o di riadeguarlo qualora intervenissero dei problemi
applicativi.
Tra l'altro, voglio solo specificare che sarebbe stato possibile
demandare alla Giunta la modifica periodica del regolamento e
riadeguamento attraverso proprio la normativa, la legge di
riferimento: la legge n. 1/2006, ma abbiamo ritenuto che una
materia come questa fosse opportuno che continuasse a essere
trattata all'interno del Consiglio regionale, proprio anche per le
questioni che sono intervenute in questi giorni, abbiamo mantenuto
quest'indirizzo, cioè l'indirizzo che, seppur regolamento,
continuasse però a essere trattato secondo gli schemi tipici delle
norme votate in Consiglio.
Approfitto ancora per ringraziare gli uffici, i colleghi e
soprattutto i dirigenti Di Martino e Ruffier, che hanno lavorato
davvero con passione, credo anche prima del nostro insediamento e
il collega Baccega credo che possa testimoniarlo, ascoltando,
elaborando, adattandosi alle molteplici richieste che man mano
intervenivano, che, pur essendo impegnati in mille fronti, ancora
oggi i nostri uffici sono pienamente operativi sul fronte dei
ristori, oltre alle loro numerose funzioni istituzionali, hanno
sempre pazientemente dato il loro contributo fattivo e qualitativo.
Vi assicuro che non è stato facile lavorare su un testo come dicevo
molto complicato e contraddittorio mentre peraltro imperversava il
Covid, poi la crisi energetica, tutto il resto, l'applicazione
delle varie norme a beneficio delle categorie. È stato fatto un
grande lavoro e un lavoro per il quale, ripeto, ringrazio i nostri
dirigenti e gli uffici, l'Ufficio legislativo anche che ha letto,
corretto e poi ci ha dato la versione definitiva. Ringrazio anche
le associazioni, anche a nome del collega Barmasse, con il quale
abbiamo lavorato in tandem, perché, come vedete dal titolo, il
regolamento è un regolamento che disciplina i requisiti
igienico-sanitari delle attività di somministrazione ma è vero
anche che questa disciplina ha degli effetti estremamente
importanti anche dal punto di vista commerciale ed è il motivo per
cui ce lo siamo presi in carico. Ringrazio le associazioni e il
collega Barmasse perché hanno compreso anche il momento di
difficoltà dovuta ai numerosi interventi d'urgenza che si sono
dovuti mettere in campo in questi anni al ristoro delle attività
commerciali, dei lavori e degli operatori. Ringrazio i colleghi di
maggioranza, in particolare i presidenti Grosjacques e Restano, e i
componenti delle diverse Commissioni, che si sono confrontati sul
testo e sugli effetti della norma, e il motivo della preannunciata
verifica entro un anno va proprio su questa direzione, e anche
quelli di opposizione che hanno partecipato e contribuito alla sua
redazione devo dire anche fuori dalla polemica politica ma in modo
assolutamente costruttivo.
Il collega Manfrin ha spiegato il ragionamento sui servizi
igienici e sul numero di posti a sedere, armonizzando la realtà dei
bar e dei ristoranti credo con un approccio assolutamente
ragionevole e anche tecnico. Tra l'altro, mi complimento per il
fatto che la materia l'ha studiata proprio bene pur nella sua
complessità e non è così scontata. Sulla questione delle metrature
abbiamo spiegato come non indicare la metratura minima sia di
fatto, lei l'ha anticipato, lasciare agli operatori di vigilanza e
ai progettisti, perché non è solo una questione di operatori di
vigilanza... spesso l'operatore si affida a dei progettisti, che
alla fine ti impongono delle progettazioni che non sempre, e questo
glielo dico per esperienza, sono coerentissime né con il potenziale
produttivo, né con la tipologia di servizio che si vuole erogare,
perché alle volte i progettisti hanno interesse magari a progettare
delle strutture che abbiano poi delle metrature alle volte anche
eccessivamente larghe o che possano inserire all'interno magari
delle attrezzature che non sono consone o che non serviranno mai,
per esempio, per il tipo di attività. Non è quindi solo un problema
dell'organo di vigilanza ma è anche un problema di chi poi si mette
in mano a consulenti, progettisti, eccetera, se non sono definite
delle metrature minime, vi posso assicurare che non sempre
l'operatore ha le competenze o ha la possibilità di decidere quali
siano i riferimenti quanto meno minimi dai quali partire. Una
deregolamentazione totale delle metrature quindi permetterebbe, per
assurdo, come dicevamo prima, che l'organo di vigilanza possa
stabilire un numero di metri giustificabile, inopinabile, sotto il
profilo anche del ragionamento rispetto al processo produttivo; in
questo modo quanto meno si definiscono dei minimi. Per quanto
riguarda la questione dei minimi, dei primi, dei secondi, eccetera,
come lei sa, il regolamento precedente era molto più restrittivo,
fissava dei minimi molto più ampi, per esempio, per la categoria 3,
il bar-tavola calda, addirittura non si potevano preparare i dolci
perché concettualmente c'era l'idea che sia gli spazi - parliamo di
10 metri quadrati tanto per essere chiari, non i 7 di adesso -, sia
le procedure non permettevano un corretto processo igienico, ed era
il motivo per cui avevano tolto
tout court
i dolci
considerando i dolci come prodotti pericolosi sotto il profilo
igienico-sanitario. Noi abbiamo reimmesso la possibilità di fare
dei dessert, ma dei dessert che non contenessero però creme, per
esempio, o farciture, che, ai sensi delle normative di riferimento
sui prodotti a base di uova, a base di latte, eccetera, sono
prodotti considerati ad altissimo rischio sotto il profilo delle
tossinfezioni alimentari. È il motivo per cui nella composizione di
questo regolamento abbiamo ampliato, dato la possibilità in 7 metri
quadrati di fare comunque un numero ragionevole di portate, due
primi e due secondi, riprendendo il ragionamento che era stato
fatto nel 2007, riducendo la metratura ma aumentando e dando la
possibilità agli esercizi di poter comunque produrre dei dessert,
le crostate, i dolci cosiddetti "secchi", senza entrare dentro il
pericoloso ambito delle farciture e dei dolci a base di uova, che
sono regolamentati ed estremamente pericolosi. Poi avrei altre cose
da dire ma il tempo è trascorso. Grazie comunque.
Presidente -
Per dichiarazione di voto, la parola al
consigliere Rollandin.
Rollandin (PA) -
Il tema ha fatto discutere e sicuramente
farà discutere ancora molto, perché vedo che sono molto interessati
a questa tematica che credo non troverà mai una soluzione univoca -
e questo l'hanno detto a più riprese -, io penso che non valga la
pena di riprende tutto il perché, il come abbiamo accettato,
abbiamo fatto le considerazioni che sono... arrivano a dire che
quello che succede nei confini tra la Valle d'Aosta e il Piemonte è
divergente, non c'è la stessa consuetudine. Per quanto ci riguarda,
noi voteremo questa disposizione sapendo che ci sono dei termini
entro cui verificare alcune situazioni e così via. Ripetere tutto
quello che è stato detto sa di
veillà
[traduzione dal
patois: veglia], perché non è proprio il momento di farlo, credo
che ci siamo addormentati abbastanza presto per rendere utile una
serie di considerazioni che a ripetizione sono state fatte. È un
tema che lascia discutere tutto il tempo che si vuole per chi va a
considerare i metri, non i metri, chi vuole i dolci, chi non li
vuole; possiamo passare delle serate che magari qualcuno...
comunque noi voteremo a favore di quanto proposto.
Presidente -
Ha chiesto la parola la consigliera Erika
Guichardaz per dichiarazione di voto, ne ha facoltà.
Guichardaz E. (PCP) -
Anche il nostro gruppo voterà
questo regolamento sicuramente molto atteso per quanto già detto in
discussione generale da tutti i nostri colleghi, lo facciamo anche
a seguito delle rassicurazioni avute dall'Assessore in Commissione,
perché sicuramente eravamo rimaste molto perplesse a seguito
dell'audizione del Responsabile del Servizio di igiene, che
sollevava tutta una serie di criticità che sembrano essersi
risolte. Sicuramente questa verifica di un anno potrà anche
dipanare quei tanti dubbi che il dottor D'Alessandro aveva portato
in Commissione, quindi, pur con qualche perplessità, come dico,
voteremo questo regolamento.
Presidente -
Ci sono altre dichiarazioni di voto?
Altrimenti metto in votazione il regolamento. Non vedo richieste,
pertanto passiamo all'analisi dell'articolato del regolamento.
Metto in votazione l'articolo 1. La votazione è aperta. La
votazione è chiusa.
Presenti, votanti e favorevoli: 35
L'articolo n. 1 è approvato all'unanimità.
Articolo 2? Stesso risultato. Articolo 3. Stesso risultato.
Articolo 4. Stesso risultato. Articolo 5. Stesso risultato.
Articolo 6. Stesso risultato. Articolo 7. Stesso risultato.
All'allegato A vi sono gli emendamenti, uno delle Commissioni IV e
V. Metto in votazione l'emendamento n. 1 all'allegato A delle
Commissioni IV e V. La votazione è aperta. La votazione è
chiusa.
Presenti, votanti e favorevoli: 35
L'emendamento è approvato all'unanimità.
Stesso risultato per l'allegato A nel suo insieme. All'allegato
B vi è l'emendamento dei gruppi Lega, PLA e FI. Per l'illustrazione
dell'emendamento, si è prenotato il consigliere Manfrin.
Manfrin (LEGA VDA) -
Venendo all'illustrazione, quella è
già stata fatta, quello che attendevamo era la risposta
dell'Assessore, che ci ha risposto introducendo un elemento nuovo,
cioè che i progettisti, se venisse approvato il nostro emendamento
e che quindi non vi fossero dei limiti di metratura per le cucine,
avrebbero la possibilità di proporre soluzioni ai propri clienti
che non sarebbero confacenti alle necessità. Sicuramente questo può
essere un elemento, io credo che però, quando si fanno degli
investimenti, prima di farli, chiunque faccia dei ragionamenti, poi
che ci possano essere delle persone che fanno un lavoro che non è
quello più adatto sicuramente questo può essere una possibilità,
però quello che mi preme sottolineare è anche un'altra cosa: che
noi dobbiamo anche scontrarci con le criticità che vengono
sollevate, per esempio, nei centri storici. I centri storici, come
sappiamo, sono sempre storicamente problematici per una questione
di carenza di spazi, quindi se io, ritornando alle considerazioni
che abbiamo fatto prima, ho la possibilità di avere un'attività che
sia commisurata a quello che faccio e la valutazione di quello che
faccio è poi fatta sulla base di quello che produco, quindi se
faccio un tipo di cucina, ho l'attività che è conseguente, è un
conto, se invece io ho dei vincoli, degli obblighi di metratura,
delle distanze che devo mantenere all'interno del centro storico
che prevede spazi limitati, delle limitazioni rispetto ai menù che
posso proporre, rispetto ai piatti, io comprendo la questione
dell'igiene, però, Assessore, io non comprendo obiettivamente - e
non sono un tecnico - ma come fare la pasta con il pesto e la pasta
al pomodoro e aggiungere anche gli spaghetti aglio, olio e
peperoncino possa essere questo elemento straordinario di pericolo
rispetto a che io faccia semplicemente la pasta al pomodoro o la
pasta al pesto, non riesco a comprenderlo e come me - e qui
arriviamo a quello che io definirei il rasoio di Occam - non lo
comprendono anche i legislatori del Piemonte, che hanno fatto un
ragionamento differente. Se quindi la questione proposta, con tutti
i rilievi che lei giustamente ha fatto: il problema dei
progettisti, il problema dell'ispezione, il problema delle
contaminazioni e dell'igiene dei cibi fossero effettivamente
qualcosa di così insuperabile e insormontabile, il Piemonte non
avrebbe disciplinato così come ha disciplinato. Siccome il Piemonte
invece ha disciplinato, permettendo che le attività si organizzino
a seconda della loro potenzialità produttiva, riteniamo che mettere
dei vincoli in meno piuttosto che dei vincoli in più alle aziende
sia un principio al quale dobbiamo aderire.
Con questo emendamento, qualora venisse approvato, le attività
quindi potranno avere la libertà di fare la propria attività senza
dei vincoli così eccessivi, così com'è già stato fatto in Piemonte;
in caso contrario le attività che si trovano in zone che hanno dei
vincoli di spazi e vincoli anche urbanistici dovranno a volte
rinunciare a dei posti piuttosto che rinunciare a fare
completamente un'attività, o ancora si troveranno completamente in
svantaggio rispetto alle attività del vicino Piemonte. È
chiaramente una linea di pensiero, lei giustamente ci parla della
parte rispetto ai pericoli delle farciture, delle creme e
quant'altro, noi, che ovviamente vogliamo sicuramente la sicurezza
dei cibi ma abbiamo un esempio del vicino Piemonte, che ci dice che
questo tipo di soluzione si può fare, si può adottare e non ha
provocato, non ci risultano stragi di clienti nel vicino Piemonte
che hanno partecipato con cucine che non hanno limiti di metrature,
siamo sostenitori di un principio nel quale ci siano meno vincoli e
più libertà di impresa.
Presidente -
Se non vi sono altri interventi, metto in
votazione l'emendamento dei gruppi Lega, PLA e FI. La votazione è
aperta. La votazione è chiusa.
Presenti: 35
Votanti: 15
Favorevoli: 15
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet, Testolin)
L'emendamento non è approvato.
Metto ora in votazione l'allegato B. La votazione è aperta. La
votazione è chiusa.
Presenti, votanti e favorevoli: 35
L'allegato B è approvato all'unanimità.
All'allegato C vi è il sub-emendamento dell'assessore
Guichardaz, sostitutivo dell'emendamento n. 2 delle Commissioni IV
e V, un emendamento che specifica meglio un aspetto. Viene
illustrato o lo diamo come illustrato? Lo diamo come illustrato.
Metto in votazione il sub-emendamento all'allegato C. La votazione
è aperta. La votazione è chiusa.
Presenti, votanti e favorevoli: 35
L'emendamento è approvato all'unanimità.
Stesso risultato per l'allegato C? Stesso risultato. Allegato D.
Stesso risultato. A questo punto mettiamo in votazione il
regolamento nel suo insieme. La votazione è aperta. La votazione è
chiusa.
Presenti, votanti e favorevoli: 35
Il regolamento è approvato all'unanimità.
A questo punto sospendiamo brevemente per arieggiare i locali.
Il Consiglio è sospeso.
La seduta è sospesa dalle ore 11:07 alle ore 11:27.
