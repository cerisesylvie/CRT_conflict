Classificazione
ACQUE
Acque pubbliche
STATUTO



Oggetto del Consiglio n. 505 del 19 marzo 2019 - Resoconto
OGGETTO N. 505/XV - Approvazione di mozione: "Predisposizione
di uno schema di norma di attuazione dello Statuto speciale della
Valle d'Aosta in materia di utilizzo delle acque a scopo
idroelettrico".
Rini (Presidente) -
Punto n. 9 dell'ordine del giorno.
Per l'illustrazione, la parola alla collega Minelli.
Minelli (RC-AC)
- La questione delle acque è stato uno
dei principali temi del dibattito istituzionale e politico alla
fine della seconda guerra mondiale, quando si discuteva il
passaggio dallo Stato centralizzato fascista al nuovo Stato
democratico e quando vennero inventate le Regioni a statuto
speciale. Nelle varie fasi dell'elaborazione delle norme
dell'autonomia valdostana, prima con i decreti luogotenenziali del
1945 e poi con lo Statuto speciale del 1948, ci fu un forte
confronto nella nostra Regione sulla questione della titolarità
delle acque pubbliche che rappresentavano e rappresentano ancora
forse la più importante risorsa della nostra Regione autonoma. Non
si arrivò allora al pieno riconoscimento della piena titolarità
regionale delle acque, perché c'erano gli interessi delle grandi
società idroelettriche, ma anche perché c'erano ancora diffusi
timori rispetto alle spinte per l'annessione alla Francia che si
erano manifestate tra il 1945 e il 1946. Le acque pubbliche
rimasero quindi nel Demanio dello Stato, non passarono alla nostra
Regione, ma si trovò un
escamotage
: quello della concessione
gratuita alla Regione autonoma per 99 anni e la connessa facoltà
alla Regione di subconcedere tali acque tenendosi i canoni di
concessione. Nello Statuto del 1948 c'è però una cosa che è molto
limitante per la nostra Regione: la norma contenuta nell'articolo
8, all'ultimo comma, per cui le subconcessioni regionali, che ora
sono diventate delle concessioni, devono essere redatte con le
modalità e le norme tecniche indicate dallo Stato. Così la Regione,
pur avendo di fatto la titolarità delle acque, anche quelle a scopo
idroelettrico, le può concedere in uso sulla base di una normativa
statale, che poi è il Regio decreto del lontano 1933. Questa è la
situazione a 71 anni dall'approvazione dello Statuto. Parliamo
quindi molto di autonomia, però poi fatichiamo a operare per
renderla effettiva.
Nelle audizioni che abbiamo avuto in questo periodo nella
commissione speciale che si deve occupare di valutare i vari
scenari per il futuro della CVA abbiamo sentito alcuni relatori che
hanno evidenziato la negatività di questa situazione che ho
esposto, ma anche la possibilità di modificarla. Il professor
Florenzano e Robert Louvin, Presidente della Commissione
paritetica, ci hanno, per esempio, segnalato che altre Regioni
autonome già da tempo si sono portate avanti, in particolare è
stato fatto l'esempio del Trentino Alto Adige, dove già sono
intervenuti sulla loro normativa statutaria per ampliare le
competenze delle due Province autonome. Lo strumento per loro è
stato la modifica dello Statuto, ma è un intervento che nel caso
delle due Province autonome ha una procedura semplificata. Nel
nostro caso non è così, può esserci una norma di attuazione
elaborata proprio dalla Commissione paritetica e approvata dalla
Regione e dallo Stato. Ci è anche stato detto che l'elaborazione e
l'approvazione di tale norma potrebbe avvenire in un arco di tempo
ragionevole che va dai sei ai nove mesi, quindi dei tempi
relativamente brevi. La Commissione paritetica, a nostro avviso,
però ha bisogno di un input politico ed è bene che sia il Consiglio
a darlo. Una volta approvata questa norma di attuazione, la Regione
dovrà poi approvare una vera e propria legge e solo dopo tale legge
si potranno avviare le procedure per riaffidare le concessioni in
scadenza. Come ci ha ricordato il professor Florenzano in
audizione, siamo già in ritardo, un ritardo che è diventato anche
più preoccupante per un fatto nuovo che è intervenuto recentemente
proprio nelle scorse settimane: la conversione in legge del decreto
semplificazioni, che all'articolo 11-quater riscrive praticamente
il decreto Bersani del 1979 e traccia un percorso nuovo: "
la
potestà legislativa in maniera di procedure per le concessioni di
grandi derivazioni viene affidata alle Regioni, che entro marzo
2010
- quindi fra un anno -
devono legiferare in
materia
". E noi? Noi dovremmo essere fuori dal perimetro del
decreto semplificazioni, che riguarda le Regioni a statuto
ordinario. Al punto 1-octies dell'articolo 11-quater è scritto
chiaramente: "
sono fatte salve le competenze delle Regioni a
statuto speciale e delle Province autonome di Trento e Bolzano, ai
sensi dei rispettivi Statuti e delle relative norme di
attuazione
".
Siccome noi questa norma di attuazione non ce l'abbiamo, se non
provvediamo, finiremo per rientrare nella griglia del decreto
semplificazioni. A nostro avviso, quindi è urgente muoversi, anzi
anche accelerare. Qualcuno potrebbe obiettare: "ma non era meglio
aspettare la conclusione dei lavori della commissione speciale?",
ecco, la mia risposta è "no". La scelta sul migliore scenario di
utilizzo di CVA non è legata unicamente all'esistenza o meno della
norma di attuazione chiaramente. Ci sono molti altri aspetti da
esaminare e che si stanno esaminando, che sono aspetti di mercato,
gestionali, economici. Di certo non è tutto legato a questa
questione, è anche vero però che l'esistenza o meno di una
normativa che consente di operare in un certo modo rispetto
all'affidamento delle concessioni influisce sicuramente sulla
scelta di uno degli scenari. Il Consiglio quindi con questa mozione
che è stata presentata ormai molto tempo fa (è stata depositata l'8
di febbraio) è chiamato ad avviare oggi un percorso per arrivare,
per addivenire a una norma di attuazione in materia di utilizzo
delle acque a scopo idroelettrico, una norma che ha una forte
valenza autonomista e nello stesso tempo metterebbe la commissione
speciale anche nelle condizioni di valutare un maggior numero di
scenari, di avere davanti un ventaglio più completo. Per questo noi
riteniamo opportuno che questa mozione venga votata e che venga
votata da tutti proprio perché è un modo anche per riaffermare
l'autonomia della Regione Valle d'Aosta.
Presidente
- La parola al collega Luboz.
Luboz (LEGA VDA)
- En tant que membre de la Commission
spéciale CVA, constituée à la fin du mois de décembre passé, j'ai
signé avec conviction la motion présentée il y a quelques instants
par la collègue Minelli. Dans un peu plus d'une dizaine de jours
terminera le délai que la commission spéciale s'est donné pour
l'analyse du futur de la Compagnie valdôtaine des eaux. Compte tenu
de la complexité de l'argument et de la grande importance qu'une
décision sur cela aura pour la Vallée d'Aoste du futur et donc les
générations à venir, déjà on s'est exprimés hier dans cette même
commission sur l'opportunité d'évaluer de proroger ce terme. Ce ne
sont pas des décisions à prendre à cœur léger et
sans des fortes et profondes analyses. Toute une série d'éléments
doivent pouvoir être tenus en considération: l'aspect financier,
budgétaire, économique, les enjeux environnementaux, mais surtout
le contexte constitutionnel et juridique, tout découle de cela. Il
faut donc rappeler à ce propos que, depuis le 21 décembre 2016, par
le décret législatif n° 259, ont été approuvées d'importantes
dispositions d'application du Statut spécial par lesquelles toutes
les eaux superficielles et souterraines de notre région, en dehors
de la Doire Baltée mais y compris les glaciers et les lacs, sont
désormais transférées intégralement au domaine hydrique de la
région et cela représente une grande valeur et un intérêt primaire
pour le sujet que nous traitons.
Nous croyons que la Commission paritaire devrait être saisie
avec une certaine urgence, d'autant plus qu'en ce moment d'autres
Régions, comme vient de le rappeler la collègue Minelli, sont en
train d'aller vers une autonomie différenciée sur ce sujet. CVA est
sans doute d'une importance fondamentale et précieuse pour nous
tous et elle devra être ainsi aussi pour les générations du futur.
Je crois qu'il est utile de rappeler quelques chiffres: depuis l'an
2000 CVA a distribué des ressources pour 614 millions d'euros et
payé d'impôts qui sont rentrés dans les caisses de la Région pour 2
milliards 124 millions d'euros, cela est sans doute indéniable,
cette réalité toute valdôtaine représente une grande richesse pour
nous tous, l'opération d'acquisition des centrales ENEL conçue à la
fin des années '90 a donné des grands bénéfices à toute notre
région et au monde du travail. Cependant, depuis quelques années,
CVA n'est plus aussi rentable qu'auparavant, le bénéfice
d'exploitation, soit
l'utile di esercizio
, est passé de 70
millions en 2012 à 34 millions en 2017, pourquoi? Il faudrait bien
le comprendre. Chers collègues, j'estime que ce ne soit pas
uniquement et surtout pas principalement à cause de la diminution
du prix de l'énergie et surtout pas aussi à cause de la "loi
Madia", loi qui impose, rappelons-le, aux sociétés participées des
administrations publiques de se soumettre à toute une série
d'obligations qui limiteraient leur
business
. Mais est-ce le
business que nous voulons à travers CVA? La Madia peut t'empêcher,
oui, certains choix, certains investissements, mais sûrement pas
réduire la rentabilité de la société qui se fonde essentiellement
sur la production d'énergie électrique, de la réduire du 50%
surtout.
Ora, per il futuro di CVA ci troviamo a un bivio cruciale,
occorre saper scegliere. Spesso in queste circostanze - e ne è
testimonianza anche la vicenda Casinò, che ha visto impegnate su
due fronti contrapposte forze politiche della vecchia maggioranza,
contrapposizione che ha determinato la crisi di governo sfociata a
inizio dicembre -, più che una lucida analisi delle possibilità che
le difficili normative possono prospettarci, siamo orientati a
decidere purtroppo unicamente guidati da quello che definirei un
maledetto pregiudizio. Per chi ama la musica faccio una piccola
divagazione: "Maledetto pregiudizio" è una bellissima composizione
di un giovane compositore valdostano che vi invito a seguire:
Davide Cerquetti.
Je parlais de préjugés maudits... comment et combien nous
aurions besoin de nous approcher à l'argument CVA et à tous les
arguments que nous débattons sans que les idées préconçues puissent
influencer d'importantes décisions à prendre. Pourtant, même si le
critique britannique Hazlitt affirme que le préjugé naît de
l'ignorance, très souvent - vous êtes d'accord, n'est-ce pas? - les
idées reçues et les préjugés sont naturels, rationnels et parfois
même inspirés par une haute moralité qui ont pour seul but celui de
contribuer à porter des éléments utiles à la discussion. C'est ce
qui arrive à beaucoup de gens en parlant de CVA, comment ne pas
regarder avec une certaine inquiétude tout ce qui bouge autour de
la principale société hydroélectrique valdôtaine ensuite à
l'affaire sale, encore toute à dévoiler, à l'égard des turbines
chinoises?
Ora, la nebbia del sospetto, correlata anche e forse soprattutto
agli utilizzi delle risorse CVA, negli anni scorsi utilizzati in
modo garibaldino direi per il prestito al Casinò, risorse ancora da
restituire, se non erro, proprio a causa del ritorno in maggioranza
di quelli che ebbi modo di definire i "
revenants
"... ora,
permettetemi di temere che questo minaccioso clima torbido di
sospetto possa ritornare a confondere le idee, i progetti e le
prospettive future. Anche a questo proposito, proprio in occasione
di questa mozione che vuole invitare il Consiglio ad avviare i
lavori per la redazione di una norma di attuazione opportuna per
l'utilizzo delle acque a scopo idroelettrico, con rammarico mi
corre l'obbligo di spendere due parole su ciò che ha preceduto e
anche seguito l'audizione del professor Florenzano lo scorso 6
dicembre. Quest'audizione era già stata sollecitata alla fine
dell'estate scorsa al precedente Presidente della IV Commissione,
che però era troppo impegnato a tessere complesse trame per
sfiduciare la vecchia maggioranza, piuttosto che ad approfondire
delicati temi importanti per il nostro futuro. Mi corre anche
l'obbligo di evidenziare come tale audizione avrebbe potuto essere
svolta almeno un mese prima. È come se si è addirittura tentato a
fine novembre di fare in modo che proprio non avvenisse con il
pretesto di rinviarla per banali approfondimenti sui relatori...
ah, i maledetti pregiudizi! Capite che tale decisione, l'eventuale
rinvio dell'audizione, assunta proprio nei giorni in cui la
maggioranza è stata sfiduciata avrebbe determinato
tout
court
la sua sospensione? Solo assumendo poi la Presidenza,
proprio in ragione delle dimissioni del precedente Presidente e
assicurando che nessuna spesa sarebbe stata imputata al Consiglio,
spesa di soli 900 euro a titolo di rimborso spese, abbiamo potuto
programmare tale audizione. Relazione trasmessa anche in
streaming
e che ha riscosso l'apprezzamento unanime dei
Commissari presenti in commissione, ma anche degli altri
Consiglieri che hanno avuto l'opportunità o la voglia di leggere il
verbale.
Peccato però che con il professor Florenzano la Valle d'Aosta
non abbia fatto una gran bella figura a causa proprio di quel
maledetto pregiudizio di cui parlavo. Permettetemi se do lettura
della sua nota del 19 dicembre scorso. Il professore scrive alla
Presidenza del Consiglio: "
Come ben sa, pochi giorni fa ho avuto
il piacere di raccogliere l'invito a partecipare alla seduta della
IV Commissione consiliare per discutere su vari temi di rilevante
interesse per la Regione. Mi sembra di poter rilevare che
l'iniziativa ha destato l'interesse, se non altro, per l'alta
partecipazione del numero di Consiglieri, ben superiori a quello
assegnato alla commissione. Or bene, come le risulterà, avevo
raccolto l'invito senza chiedere compensi professionali, pur
offerti, limitandomi a chiedere un rimborso spese, che, per scelta
degli uffici del Consiglio, è stata determinato in maniera
forfettaria. Ora, proprio la sera prima dell'audizione, arrivato ad
Aosta, mi è stato riferito - e non le nascondo che la notizia mi
stava inducendo a disertare la seduta - che l'Ufficio di
Presidenza, senza avermi comunicato nulla, aveva preteso accollare
la predetta somma ai Consiglieri della commissione
". A questo
proposito, è vero, personalmente non avevo anticipato al professor
Florenzano quest'eventualità, perché altrimenti capite bene che
avremmo rischiato di non poterci giovare della sua brillante
consulenza. Continua il professore: "
so bene che, trattandosi di
relazioni interne agli organi consiliari, potrei inviare la mia
notula direttamente all'ufficio del Consiglio e ottenere il
relativo pagamento. Comprenderà peraltro che non posso accettare
qualsivoglia somma che non risulti corrisposta esclusivamente
dall'organo che ha tratto beneficio dalla mia partecipazione e ciò
tanto più in circostante per ragioni non chiarite e a fronte di una
cifra di modestissimo importo, mi creda, nemmeno comparabile al
valore dell'apporto professionale profuso. Non dovrei ritenere
errato... nel ritenere che l'accaduto abbia trovato causa nella
situazione effervescente dei rapporti in Consiglio connessa alle
contemporanee vicende politiche e che questa abbia anche
contribuito a una non esatta comprensione del mio ruolo e dello
spirito esclusivamente professionale con cui avevo aderito
all'invito. Le sarei grado, pertanto, se inaugurando il suo
incarico professionale, ella rivedesse le determinazioni assunte
dall'Ufficio di Presidenza e mi possa assicurare che la mia
richiesta sarà evasa dall'unico destinatario delle mie attività,
ossia il Consiglio regionale. In difetto, mi asterrò dal richiedere
qualsiasi somma
".
Ogni commento credo sia superfluo, ma è significativo il fatto
che, purtroppo, laddove manca il dialogo condotto con fermezza e
dignità e dove regna il clima di sospetto e di sfiducia sia davvero
difficile e complicato per tutti lavorare sugli argomenti da
trattare con serietà, concretezza e conoscenza, lo dico e lo
sostengo, credetemi, con grande rammarico. Spero forse che ci sia
ancora la possibilità di ascoltare nuovamente il professor
Florenzano in commissione, qualora prorogassimo il termine dei
lavori previsti per il 31 marzo, per porgli domande precise, magari
concordate e preparate con attenzione tra tutti, al solo scopo di
conoscere meglio l'argomento, che, immagino, condividiate, non è
semplice, e non poteva essere risolto con il solo semplice
inserimento di un comma nella legge finanziaria del 2017, comma che
recita: "
la Regione è autorizzata ad adottare ogni atto
necessario per la quotazione in mercati regolamentati della società
controllata CVA
". In conseguenza di ciò, soprattutto dopo aver
udito alcuni esperti in queste scorse settimane, ma anche il
professor Florenzano, rispetto ai requisiti che devono essere
rispettati dalle società che intendono quotarsi, sono francamente
sconcertato che Finaosta abbia già speso 2 milioni di euro in
presenza di una legge, la n. 20/2016, ritenuta da tutti un abominio
giuridico anche solo per ipotizzare la quotazione della società,
altro che per avviare il processo! Lo sconcerto, capite, è solo un
eufemismo.
Ritornando alla mozione, voglio ricordare alcuni passi
dell'esposizione del professor Florenzano quando ci invitava a
tenere ben presente che in Valle d'Aosta siamo titolari del diritto
demaniale sulle acque e possediamo la competenza giuridica per
legiferare. A questo proposito ci ha più volte sollecitati a
studiare a fondo la materia, anche per questa ragione avevo
apprezzato la citazione di Luigi Einaudi che fece in uno scorso
Consiglio la collega Morelli proprio su questo argomento: "
prima
conoscere, poi discutere, poi deliberare
".
Avec l'espoir, encore lointain à vrai dire, que ce climat de
méfiance puisse finalement disparaître de cette Assemblée, je crois
que nous devrons vraiment tous ensemble décider ce qu'on veut faire
de CVA: si on veut une société uniquement penchée à faire du
business, qui reviendrait bien évidemment à enrichir les caisses de
l'Administration, ou bien si nous voulons une société qui puisse
offrir des services publics ou, encore, un mixte des deux. En
reprenant le concept exprimé par le professeur Florenzano, il faut
étudier profondément la matière et surtout jamais oublier ce qui
écrit Emile Chanoux: que la Vallée d'Aoste est fille de ses eaux.
Je crois que c'est précisément par ce principe et par le régime
d'autonomie, qu'en vérité je crains nous n'utilisons pas toujours
dans son potentiel complet, et dans la perspective de favoriser la
communauté tout entière... nous avons le droit et le devoir par
cette motion de faire rédiger une disposition d'application
convenable pour l'exploitation de ces eaux pour notre société, pour
le monde du travail et surtout pour les générations du futur.
Presidente
- Mi preme ricostruire e fare un po' di
chiarezza sulla questione che lei ha evocato, che riguarda
l'Ufficio di Presidenza. In realtà, riguarda l'Ufficio di
Presidenza precedente a questo, ma lei ha ricordato e ha richiamato
la lettera del professor Florenzano. Le leggo quello che noi
abbiamo risposto al professor Florenzano, ricostruendo anche quello
che è stato sicuramente - io voglio pensarlo - un
malentendu
che speriamo non si ripresenti nel futuro. Io scrivo in risposta
alla lettera del professor Florenzano, che chiedeva appunto la
sanatoria della sua prestazione: "
Ho ricevuto la sua lettera del
19 dicembre relativa alla sua audizione presso la IV Commissione
consiliare. Al fine di fornirvi una risposta compiuta, mi preme
ricostruire l'iter amministrativo che ha portato alla sua
consultazione. In data 16 novembre 2018 l'allora Presidente della
IV Commissione, Roberto Luboz, ha comunicato all'allora Presidenza
del Consiglio la decisione della commissione, nell'ambito degli
approfondimenti sulla tematica inerente alla quotazione in Borsa di
CVA, di avvalersi della sua consultazione richiedendo altresì la
necessaria autorizzazione ai sensi dell'articolo 25 del Regolamento
interno per il funzionamento del Consiglio regionale
". Se
quindi è pur vero che l'audizione doveva comportare degli oneri a
carico del bilancio del Consiglio regionale, sebbene consistenti,
come giustamente lei ha ricordato, in un mero rimborso spese, con
successiva nota del 29 novembre - e ce l'ho qui, collega Luboz -
lei mi scriveva... scriveva in realtà all'allora Presidente Fosson:
"
Facendo seguito alla precedente nota, mi pregio informarla che
la IV Commissione consiliare nella seduta del 7 dicembre si avvarrà
della consultazione del professor Florenzano per approfondire la
tematica della quotazione in Borsa e che tale consultazione,
contrariamente a quanto indicato nella suddetta nota, non
comporterà oneri a carico del bilancio del Consiglio
regionale
". L'Ufficio di Presidenza nella riunione successiva,
come avviene sempre per qualunque deliberazione, ha appreso di
questa sua comunicazione.
Concludo quindi dicendo: "
nel rammaricarmi della spiacevole
situazione venutasi a creare, mi duole quindi comunicarle che, come
si evince inequivocabilmente dal carteggio intercorso tra la
Presidenza e la Presidenza della IV Commissione, che si allega,
l'Ufficio di Presidenza di oggi si trova nell'impossibilità dal
punto di vista amministrativo-contabile di adottare una
deliberazione a sanatoria nel riconoscerle il pagamento di una
prestazione già effettuata
- mi sono permessa anche di
concludere con un giudizio che credo sia condiviso -
consapevole
comunque che la sua audizione ha ricevuto l'apprezzamento unanime
dei numerosi Consiglieri che hanno seguito la seduta. Colgo quindi
l'occasione per porgerle distinti saluti
". Sono certa che
questo passaggio, che sicuramente è stato un inconveniente, magari
anche dato dalla situazione di particolare effervescenza politica,
certamente in futuro non si ripeterà facendo solamente i passaggi
che però consentono anche alla Presidenza del Consiglio di adottare
gli atti seguenti. Va bene?
La parola al collega Vesan.
Vesan (M5S)
- Approfitto di questo momento non per
parlare di energia e non per parlare di acqua, ma per parlare di un
altro argomento: l'autonomia della Valle d'Aosta. Questo è il
Consiglio regionale della Regione autonoma Valle d'Aosta ed è un
organo con importanti poteri legislativi, che sono diversi da
quelli delle Regioni a statuto ordinario. Uno dei modi (quello
sostanziale) con cui attuiamo questa nostra potestà legislativa, se
vogliamo, in modo concorrente o prioritario rispetto alle norme
statali, è costituito dalle norme di attuazione del nostro Statuto.
Ci è consentito quello che non è consentito ad altre Regioni, cioè
trattare e discutere con lo Stato la possibilità di applicare in
modo diverso delle norme sul nostro territorio, adattandole
specificatamente alle nostre esigenze. Questa è autonomia, cioè il
fatto che noi abbiamo la possibilità di definire, da un punto di
vista normativo, le procedure legate esclusivamente naturalmente
alla Valle d'Aosta in modo autonomo, o comunque diverso rispetto ad
altre Regioni, trattandole direttamente con il Governo per il
tramite della Commissione paritetica.
Che cosa vogliamo fare allora nei confronti di due leggi dello
Stato che ci mettono in condizioni di sottostare all'ex decreto
Bersani per quanto riguarda l'affido delle concessioni
idroelettriche e la legge Madia per quello che riguarda la
regolamentazione delle partecipate? La proposta di questa sedicente
maggioranza autonomista è: "rinunciamo alla nostra autonomia e ci
pieghiamo e applichiamo le leggi dello Stato così come sono state
impostate", anzi addirittura ricordo che il Presidente Rollandin,
appena uscita la Madia, aveva invitato tutti i Comuni a disfarsi
immediatamente di tutte le loro possibilità di produzione
idroelettrica. Sono rimasto sconvolto allora e lo sono tuttora nei
confronti di queste dichiarazioni da parte di chi in quest'aula si
presenta come campione dell'autonomia e come unico titolare di
questa peculiarità, come se gli autonomisti, cioè quelli che
tengono all'autonomia della Valle d'Aosta fossero solo quelli che
hanno il nome del movimento in francese, oppure che non sono
rappresentati in altre Regioni se non in questa. Ebbene, non basta
questo per essere autonomi, Signori! Il Trentino Alto Adige nelle
sue due Province autonome, entrambe governate in modo diversificato
una dall'altra, ha fatto valere la propria autonomia andando a
modificare il proprio Statuto e andando a trattare con lo Stato per
essere, da un punto di vista della gestione delle società
idroelettriche, trattato in modo diverso rispetto alle altre
Regioni, evidenziando la propria peculiarità. La possibilità di
fare questo anche in Valle d'Aosta è venuta fuori anche nei lavori
della Commissione speciale sulla CVA. È stata evidenziata in prima
battuta dal neoeletto Presidente della paritetica, quindi persona
qualificata a parlare di norme di attuazione, l'avvocato professore
Robert Louvin ed è stata rievidenziata - questa volta, per fortuna,
in
streaming
in modo che tutti abbiano potuto sentirla -
anche da parte dell'avvocato Aicardi non più tardi di ieri
pomeriggio, momento nel quale, pur evidenziando le sue perplessità
sulla procedura, ha ribadito che il rango statutario, il rango
costituzionale delle norme di attuazione permette comunque di
superare, fatto salvo sentenze contrarie da parte della Corte
costituzionale, le norme statali e quindi di darci la possibilità,
dal punto di vista del superamento del decreto Bersani, di arrivare
ad affidare la concessione senza procedere a una gara.
Per quanto riguarda, invece, il superamento della legge Madia,
la possibilità di essere al di fuori della norma Madia con la
semplice emissione di obbligazioni, cioè la stessa procedura
attuata da parte delle Province del Trentino Alto Adige per non
essere assoggettate al controllo da parte della Madia. Di fronte a
questa possibilità - che, è vero, presuppone una trattativa con lo
Stato e non è di sicuro e immediato risultato, ma che comunque ha
la strada tracciata dalla nostra autonomia -, noi preferiamo
sottostare a norme statali che non abbiamo approvato e che ci siamo
trovati fra capo e collo e cedere il controllo della nostra più
importante società e rassegnarci al fatto che una parte degli utili
di CVA finisca in tasche private, mentre potremmo mantenerla nelle
nostre mani. Esattamente come ha detto il professor Florenzano, è
stato fatto dalle Province del Trentino Alto Adige, dove il
legislatore - così li ha chiamati i rappresentanti dei consigli
provinciali - ha deciso di riservarsi il controllo della società di
produzione di energia idroelettrica, ritenendo di ricorrere
esclusivamente a un finanziamento delle stesse per il tramite
dell'emissione delle obbligazioni.
L'idea che il Trentino Alto Adige sia più autonomo della Valle
d'Aosta personalmente mi fa accapponare la pelle, vorrei tanto che
lo facesse anche a voi! E vorrei tanto che voi, maggioranza
sedicente autonomista, metteste lo stesso impegno per evidenziare
le nostre peculiarità e per tutelare le nostre risorse, mentre
invece preferite rassegnarvi e scegliere la via più comoda e
approvare leggi che sono la fotocopia di quelle di altre Regioni
per non dover lottare un po' di più per i nostri diritti. Ebbene,
prima di fare la grande
réunion
autonomista, forse dovevate
porvi meglio questo tipo di domanda e magari affrontare il problema
della cessione o meno di CVA, confrontandovi su quello che i
cittadini valdostani vogliono veramente nei confronti della
gestione delle loro acque, della loro energia e soprattutto dei
loro soldi.
Naturalmente quindi voteremo a favore di questa mozione
invitando la maggioranza non solo a condividerla, ma a impegnarsi
strenuamente per perseguire questa strada, perché questa strada è
sicuramente più opportuna e sicuramente più urgente che non il
processo di quotazione in Borsa di CVA, anche a fronte del fatto
che le condizioni di Borsa in questo momento non sono
particolarmente favorevoli e rischiamo seriamente, quandanche
andasse in porto la quotazione, di svendere non solo le nostre
acque ma anche i nostri diritti per un piatto di lenticchie.
Presidente
- La parola alla collega Pulz.
Pulz (ADU VDA)
- ADU (Ambiente Diritti Uguaglianza Valle
d'Aosta) annuncia il proprio voto convintamente favorevole rispetto
alla mozione: "Predisposizione di uno schema di norma di attuazione
dello Statuto speciale della Valle d'Aosta" appunto in materia di
utilizzo delle acque a scopo idroelettrico proposta dal resto della
minoranza consiliare. Precisiamo che la mancata sottoscrizione
della mozione è dipesa unicamente dal fatto che ogni Consigliere
può firmare al massimo tre mozioni a Consiglio e la sottoscritta,
che è sola qui, ma in realtà non è sola, in accordo con il
coordinamento del suo gruppo politico, aveva già deciso di
presentare altre iniziative. Noi siamo convinti sostenitori della
difesa dell'acqua come bene comune, pur comprendendo tutta
l'ambiguità insita nel concetto di bene comune, che va senz'altro
definito e approfondito criticamente. La previsione di un'adeguata
norma di attuazione dello Statuto può essere uno strumento
interessante, anche se di certo non è una bacchetta magica, per
evitare la privatizzazione di CVA, con il rischio di un suo
incorporamento nel colosso nazionale Iren o in altri colossi anche
esteri e perché siamo contro la logica iper concorrenziale. Lo
scopo è quello di ottenere una potestà legislativa ampia per
disciplinare le assegnazioni delle concessioni di grande
derivazione. Si potrebbe così, secondo noi, consentire alla Valle
d'Aosta di fissare un sistema di regole anche in parte innovative
in un settore delicato e caratterizzato dalla necessità di
contemperare interessi molteplici. In particolare, il principio
della concorrenza, ribadito dallo Stato nel recente decreto
semplificazioni, deve trovare, secondo noi, in un territorio come
il nostro, un necessario contemperamento nella valorizzazione delle
risorse idriche, ma anche nella tutela dell'ambiente, del
paesaggio, nella promozione degli investimenti nelle infrastrutture
sul territorio.
Diamoci allora questa norma, diamocela al più presto, se
riusciamo, ma questa poi va usata bene, e si abbia soprattutto il
coraggio di aprirsi, giunti quasi al termine dei lavori della
Commissione speciale CVA, al confronto, ma un confronto che vada
anche sul territorio, cioè che coinvolga di più la cittadinanza su
tutte le tematiche in gioco, perché sono tematiche fondamentali non
per noi che siamo qui, ma per la comunità valdostana tutta. Con
questo voto a favore e con la nostra pressoché costante
partecipazione alla commissione speciale, pur senza diritto di voto
in quel contesto, vogliamo senz'altro dare il nostro contributo
all'approfondimento innanzitutto attraverso lo studio della
questione CVA, al confronto in commissione speciale e poi in aula,
non appena se ne parlerà, nell'ottica di difendere il
diritto-dovere dei valdostani a regolamentare l'uso idroelettrico
delle acque. È un argomento che personalmente mi affascina da
quando ero bambina in quanto, come mi piace definirmi, sono figlia
della diga di Place Moulin e vogliamo che a guidarci sia sempre
l'interesse dei cittadini, tra cui vanno senz'altro comprese anche
le future generazioni, con uno sguardo lungimirante che la politica
deve sempre saper avere e non uno sguardo calato in una logica di
profitto di società anonime.
Presidente
- La parola al collega Nogara.
Nogara (UVP)
- A un certo punto, mentre parlavo, ero un
po' distratto, mi sembrava di essere già arrivati alla mozione CVA,
cioè alle conclusioni della commissione speciale perché, a parte
l'intervento della collega Minelli di illustrazione della mozione,
ho sentito per la maggior parte degli interventi affermazioni che
non c'entravano assolutamente niente con la mozione presentata
dalla collega. Adesso vorrei andare un po' per gradi per spiegare
la situazione. Questa mozione è un po' anomala o è nata male per
diversi motivi, perché di questa mozione ne avevamo parlato ed
eravamo tutti d'accordo in commissione di poterla presentare qui in
aula. Ci sono i verbali della commissione - e poi, se volete
vederli, sono qui -, dove era stata presentata dalla collega
Minelli una bozza di questa mozione, della quale avevamo discusso e
avevamo detto che nell'incontro che doveva seguire a questa
riunione di commissione avremmo deciso il da farsi; ma perché?
Perché mi era stato dato l'incarico di parlare con il professor
Louvin per capire se era fattibile, se era possibile, se andava
bene fare una mozione del genere. Pochi giorni dopo mi sono trovato
una
mail
dove la Consigliera Minelli mi diceva che lei
presentava la mozione e, se volevamo, potevamo andarla a firmare.
Questo è stato l'iter di questa mozione. Io ho informato subito la
Consigliera Minelli di quello che mi era stato detto dal professor
Louvin al quale mi ero premurato di spiegare tutta la situazione.
Questa è la prima parte della mozione. Cos'è successo? Questa
mozione è stata rinviata due volte, siamo proprio adesso
all'inizio... intanto, qua mi lego a quello che diceva il
Consigliere Vesan, le sue sparate solite sugli autonomisti, solo
sul simbolo, sul nome... lei pensi al suo simbolo, ognuno pensa al
suo e parli di autonomia se vuole parlare per lei! Lasci parlare
noi quando vogliamo parlare di autonomia, perché, mi consenta, non
c'entrava proprio niente con questa mozione! La Presidenza della
Giunta in tempi non sospetti, diverso tempo fa, aveva già fatto una
lettera ai professori Balduzzi, Louvin e Randazzo, che sono i tre
della Commissione paritetica, dove appunto gli spiegava che c'erano
vari problemi. A questo si aggiunge, con una certa urgenza, la
necessità di procedere a una riflessione
in primis
all'interno della delegazione regionale e successivamente con
questa Presidenza della disciplina normativa in materia di grandi
derivazioni idroelettriche. Il Gabinetto della Presidenza aveva
allegato questo
memorandum
tra le priorità: "Attuazioni in
materia di concessioni idroelettriche in materia di contratti
pubblici", questo all'inizio di febbraio. L'altra settimana sono
andato dalla Consigliera Minelli e l'ho avvisata di questo, le ho
detto: "guarda che la Presidenza è già andata avanti con queste
cose. Cosa volete fare? Vogliamo discuterle?", lei ha risposto:
"voglio discuterne lo stesso". Oggi mi rendo conto del perché si è
voluto discutere lo stesso questa mozione. A parte la sua
presentazione più o meno giusta anche su quanto riguarda le norme
di attuazione, che è dal 1993 che vengono adottate qui in Valle
d'Aosta, poi si è parlato anche... Consigliere Luboz, io davvero
non l'ho capita. Era una difesa del professor Florenzano? Noi
abbiamo apprezzato tutti quanto ha detto il professor Florenzano in
commissione, l'abbiamo addirittura allegato agli atti della
commissione speciale. Mi dite poi che bisogna continuare... l'unica
cosa che non avete mai detto è che il professor Florenzano, almeno
dieci volte, ha detto che siamo in netto ritardo con le cose che
dobbiamo adottare qui per la CVA, perché la CVA sta perdendo soldi
ogni giorno per i ritardi nelle decisioni che dobbiamo
prendere.
È chiaro che adesso mi collego anche un po' a quello che è stato
detto, perché qua sono state dette delle imprecisioni. Consigliere
Vesan, nelle dichiarazioni che ha fatto è stato, secondo me,
scorretto, perché lei ha sentito benissimo i tre relatori di ieri.
Mi lego anche a quanto detto stamattina dalla Consigliera Pulz, che
mi dispiace non ci sia in aula, che non so in che modo questa
mattina si è attaccata dicendo che nella Commissione CVA c'erano
degli esperti filogovernativi. Ecco, gli esperti filogovernativi...
penso che forse tutti non sono a conoscenza di come sono stati
contattati questi esperti. Ad un certo punto in commissione ci
siamo trovati un po' in difficoltà, perché noi avevamo proposto...
io avevo proposto come commissione di preparare solo gli
skill
, mandarli a Finaosta e quest'ultima si sceglieva i
professionisti, una parte della minoranza non ha voluto e ha voluto
proporre dei loro professionisti. Noi abbiamo fatto come avevamo
detto, preparato gli s
kill
, mandato a Finaosta e Finaosta ci
ha mandato - e la ringrazio ancora -, secondo me, degli ottimi
professionisti, c'erano: il primo professore che abbiamo sentito
ieri della Bocconi di Milano; il secondo, un avvocato e professore
all'Università di Bologna; il terzo, indicato dal Movimento Cinque
Stelle. Alla fine tutti e tre ieri hanno detto la stessa identica
cosa. In più il professor Aicardi... lei ha fatto un po' di
confusione tra concessioni, tra Madia... non so se era distratto o
lo fa apposta. Il professor Aicardi ha detto che per le concessioni
è opportuno mettere in moto la Commissione paritetica per chiedere
le norme di attuazione e questo, devo ringraziare, è già stato
fatto dal Gabinetto della Presidenza. Vi do una nota in più: sabato
16 marzo è già stata discussa una bozza di norma di attuazione tra
la Paritetica che si è trovata con gli uffici legali, perciò tutto
questo che è stato detto è già stato tutto fatto, per fortuna, ma
era quello che tutti noi eravamo d'accordo che si dovesse fare,
perché era importante ed era importante la velocità con cui si
faceva.
Per quanto riguarda la legge Madia, lei sta facendo un po' di
confusione, sta dando delle informazioni che non sono giuste,
perché non si possono più emettere delle obbligazioni, oppure ci
deve essere un accordo con lo Stato, come dice lei. Non so se lei,
visto che è del Movimento Cinque Stelle, ha dei legami, riesce a
fare qualcosa. Se riesce a farcelo fare, la ringraziamo... come ha
sentito ieri dal professor Aicardi, sarà veramente difficile che
succeda una cosa del genere, ma soprattutto anche in rispetto non
solo della Valle d'Aosta, dovrebbe essere fatto per tutta Italia e
allora penso che questo non venga facilmente accettato. Anche la
norma di attuazione per la Madia difficilmente verrà accettata:
questo non è che glielo sto dicendo io, io le sto riportando quello
che è stato detto ieri. Io non so se lei si sente più bravo, più
importante, più capace di un professore universitario che per 40
anni ha fatto quel lavoro, però io le dico: hanno detto queste
cose, io le sto riportando a voi come sono state dette e lei
dovrebbe riportarle anche come sono state dette, perché sono tutte
scritte, sbobinate, ma voi avete il vizio tante volte, a seconda di
come la pensate, di cercare di influenzare le persone.
Lei ha incominciato a parlare dell'autonomia, delle norme di
attuazione, ma noi, come autonomisti, la prima cosa che abbiamo
fatto è stata proprio quella di mettere in moto la Paritetica per
poter riuscire ad andare avanti con le norme di attuazione. Più di
così non so cosa dirle, ma io non sto dicendo quello che penso io,
non le sto portando adesso il mio pensiero: le sto dicendo quello
che abbiamo sentito di là. Quello che ho sentito, a parte la
Consigliera Minelli che ci ha presentato la mozione, sono le cose
che probabilmente si dovrebbero sentire quando discuteremo di
quello che si farà con la CVA, perché questa è la sede opportuna
per discutere di queste cose, ma non in questo momento, perché
adesso stavamo parlando di un'altra cosa. Questo è per chiarezza,
perciò per riepilogare tutto quello che è stato con grande enfasi
detto che noi non... è stato già tutto fatto, più di così non si
può fare, perché è già stato tutto avviato. Correttamente, prima di
venirglielo a dire qui in aula, glielo ho detto l'altra settimana
nel suo ufficio, le ho detto: "guardi che è già tutto così", poi se
si vuole presentare la mozione perché si vuole fare lo
show
,
per carità, va tutto bene, però noi ci siamo comportati in modo
corretto e pretenderei almeno che, quando ci sono le audizioni,
quando sentiamo delle persone che dicono certe cose, venissero
riportate nel modo giusto, perché come le ha riportate lei, Vesan,
non è il modo giusto con il quale sono state rappresentate ieri
nell'aula accanto. A supporto di quello che sto dicendo c'è tutta
la sbobinatura di quello che è stato detto.
Presidente
- La parola alla collega Minelli.
Minelli (RC-AC)
- Mi corre l'obbligo di fare alcune
precisazioni e alcune osservazioni riguardo a quanto detto or ora
dal Consigliere Nogara. Innanzitutto le do atto di aver ben
interpretato il mio tentativo di illustrare una mozione che aveva e
ha uno scopo preciso: quello di invitare questo Consiglio a
mantenere, a dare un input alla Commissione paritetica per quello
che riguarda la costruzione di un'apposita norma di attuazione che
manca a questa Regione e che, a mio avviso - che arrivo ora e non
ero qui precedentemente -, avrebbe dovuto forse essere richiesta
tempo fa, ma questo fa parte del passato.
Per quanto riguarda gli interventi dei colleghi Luboz e Vesan,
io non entro nel merito, perché ognuno ha il diritto di esporre, di
interpretare le cose come meglio crede. Torno a dire che la mia
intenzione era quella di illustrare una mozione con un oggetto
particolare, che è nelle premesse, nell'impegnativa e che
certamente ha a che fare con il CVA, ci mancherebbe! È chiaro, ma
non è l'unico scopo della costruzione di una norma di attuazione.
Posso convenire con lei sul fatto che la discussione espressamente
su CVA dovrà essere spostata più avanti. Io credo anche che il tema
sia abbastanza importante e che forse richieda anche degli
approfondimenti già precedenti, non è quello che ho inteso fare io.
Le precisazioni che voglio fare sono però di altro tipo e
riguardano un po' l'iter di questo provvedimento. Io ho parlato la
prima volta non di questa mozione, ma di una risoluzione nella
commissione di CVA che era stata indetta nella pausa del Consiglio
di martedì 5 febbraio. L'idea in quel momento era di presentare
questo atto, questo provvedimento sotto forma di risoluzione per
quel Consiglio. Ricorderete tutti che quello era il Consiglio
successivo all'arresto del collega Sorbara e avevamo già in quel
Consiglio ampiamente dibattuto e non ci era parso il caso di
aggiungere altra carne al fuoco, anche perché, com'è successo più e
più volte, presentare una risoluzione in quel momento avrebbe al
99,9% significato sentirsi dire che non c'era il carattere di
urgenza. Mi era capitato soltanto la volta precedente per quello
che riguardava il decreto sicurezza, quindi ho capito benissimo che
non era il caso. È vero che ne ho parlato in commissione e che ho
detto: "ne potremo riparlare". La risoluzione che avevo scritto -
ed era stata condivisa dai colleghi di maggioranza, con cui poi
abbiamo fatto una riflessione - è stata oggetto della successiva
mozione presentata. Ricordo anche che abbiamo dibattuto su questo e
ci siamo detti: no, non aspettiamo ancora, c'è la scadenza dei
termini il giorno 8, prepariamo questo testo e io l'ho condiviso
con tutti i membri della commissione, anche con la collega Pulz,
che, pur non facendo parte formalmente della commissione, è un
gruppo consiliare che è rappresentato, quindi mi pareva corretto,
poi ha già spiegato la collega Pulz che non l'ha sottoscritta
perché aveva altre iniziative già avviate.
In ogni caso questa mozione è stata presentata l'8 febbraio.
Ora, lei, Presidente Nogara, mi dice che già a febbraio... io
vorrei conoscere, se possibile, la data della missiva che il
Presidente della Giunta ha inviato alla Paritetica, considerato che
questa mozione, prima risoluzione, è stata presentata e in qualche
modo illustrata non nella sua specificità il 5, poi è stata inviata
il 7 a tutti i membri della commissione, poi è stata depositata
l'8. Ci sono stati da allora due rinvii della discussione. Lei la
settimana scorsa è venuto in ufficio e mi ha detto: "è già tutto a
posto". Ora, io ritengo che se una lettera da parte della
Presidenza della Giunta è partita verso la Paritetica per quello
che riguarda le modalità per la creazione di una norma di
attuazione, ed è partita a febbraio... prima, dopo il deposito
della mozione non importa... anzi forse un pochino importa, perché,
se è stata scritta successivamente all'8 e quindi al deposito della
mozione, io credo ci sia anche un pochino di scarso rispetto per un
atto di cui era stato investito il Consiglio con il deposito di una
mozione.
A parte questo, io credo che se questo è stato l'iter, mi
sarebbe sembrato normale che in una delle sedute della commissione
lei ci avesse tutti quanti informati di questo. La settimana scorsa
lei mi è venuto a dire: "è tutto a posto, ritirate la mozione",
quando la mozione è da due Consigli che è ferma, non si può
discutere, ma fino all'altro giorno nessuno è venuto a dirci
niente. Per quello che ne sapevamo noi, quindi la mozione era lì ed
è stata iscritta d'urgenza e non la ritiriamo, perché, secondo noi,
è una discussione che va fatta in Consiglio...
(interruzione del Consigliere Nogara, fuori
microfono)
... la settimana scorsa lei mi ha chiesto: "la fate lo stesso? È
già tutto a posto". La mozione è iscritta di suo al Consiglio,
perché ha subito due rinvii, quindi siamo qui e io, anche se
l'altro giorno mi ha dato un'informazione di questo genere, non
ritengo che sia corretto rinunciare all'illustrazione della
mozione, cosa che ho fatto senza entrare nella discussione sulla
CVA, pur essendo consapevole del fatto che questa norma di
attuazione sicuramente ha a che fare strettamente con quelle che
potranno essere le scelte su CVA, ma credo di essermi attenuta a un
comportamento più che corretto. Ho presentato una risoluzione,
abbiamo concordato con i colleghi che l'avevano sostenuto che non
andava messa in Consiglio perché sarebbe stata bocciata dato che
non c'era il carattere d'urgenza, l'abbiamo condivisa tutti, è
stata deposita l'8 di febbraio, ha subito due rinvii, arriviamo ad
oggi e io illustro una mozione che è sulla norma di attuazione. Non
ho preso posizioni di altro tipo, come lei ha giustamente
ricordato.
Torno a dire che quello che conta è la mozione, non l'iter, è
quello che c'è scritto dentro, quello che c'è scritto...
(interruzione di un Consigliere, fuori microfono)
... certo che quello che conta è il risultato, ma al risultato
ci arriveremo. Stiamo discutendo di una cosa quando qualcuno ci
dice: "è già tutto fatto". Io non lo so se è già tutto fatto, non
so quando è stata fatta la lettera, però si sta discutendo di un
provvedimento che è del Consiglio. Io credo quindi che chi deve
intervenire lo può fare e poi si vedrà che cosa decidere
sull'impegno di questa mozione.
Presidente
- La parola al collega Vesan.
Vesan (M5S)
- Caro, Presidente Nogara, se vuole fare
altre discussioni nel frattempo, faccia come crede, se poi si perde
di nuovo quello che dico, non si arrabbi con me! Lei mi accusa di
dire cose che penso io; ebbene, sì, quest'accusa è assolutamente
fondata, io faccio questo praticamente d'abitudine tutte le volte
che sono in questo Consiglio. Sono un po' perplesso sul fatto che
lei dice invece cose che pensa qualcun altro, un giorno ci
spiegherà da chi vengono questi pensieri. Veniamo invece alle
discussioni che ci sono state e che lei dice sono state da me
riportate in modo erroneo. Il professor Aicardi dell'Università di
Bologna, avendo dichiarato di non essere esperto in diritto
regionale, ha ribadito che era "
veramente difficile
" - sono
esattamente le stesse parole utilizzate da lei - riuscire a
ottenere una norma di attuazione che permettesse il superamento
della Madia e ha ribadito che su queste ci voleva un accordo con lo
Stato. Queste cose qui sono sacrosante, le ho dette anche nel mio
intervento precedente, ma ho ribadito che, come Regione autonoma, è
questa la strada che dovremmo perseguire. Lei inoltre ci dice in
modo sufficientemente vago, perché cita lettere e opere da parte
della Giunta che in commissione non sono state riportate, forse
perché dovranno essere discusse qui dopo i lavori della
commissione, ma intanto in commissione questi documenti non sono
arrivati e non sono stati discussi, tanto che sono riuscito a
capire dalla sua dichiarazione che, per quello che riguarda la
possibilità di derogare al decreto Bersani, la norma di attuazione
è stata espressamente richiesta e in questa direzione questa
maggioranza sta già andando. Per quello che riguarda invece il
superamento della legge Madia, non ho capito se questa maggioranza,
questa Presidenza della Giunta o qualcun altro abbia dato o meno
mandato alla Commissione paritetica di esperire questa possibilità.
È sicuramente una cosa difficile, che richiede tempo, ma è l'unica
possibilità per mantenere nelle nostre mani la titolarità assoluta
di CVA e, quindi, secondo noi, una cosa da esperire con particolare
forza e non con la vaghezza con cui lei ci ha descritto l'operato
fatto dalla sua maggioranza, che forse qualcuno ci dettaglierà in
modo migliore in seguito, ma ancora adesso ci chiedete di ritirare
una mozione senza nemmeno spiegarci...
(interruzione del Consigliere Nogara, fuori
microfono)
Presidente
- Fate terminare il collega Vesan, poi
chiedete la parola... Chiede la parola e può rispondere. Prego,
collega Vesan, continui.
Vesan (M5S)
- ... in fondo i minuti sono contingentati
uguali per tutti, anche il Presidente di commissione Nogara avrà la
possibilità di ribadire se lo ritiene opportuno.
Non ci è dato capire comunque se in questo momento l'attuale
maggioranza sta perseguendo nei sui rapporti con la Commissione
paritetica la possibilità di superare la legge Madia; secondo noi,
è un'opportunità da cercare e da seguire. In questa direzione può
andare l'approvazione di questa mozione, che noi sosteniamo, anche
perché purtroppo... il fatto che il dottor Aicardi nel suo
intervento abbia espressamente ribadito che, qualora riuscissimo a
raggiungere l'accordo con il Governo, questa norma sarebbe molto
difficilmente impugnabile, è, secondo me, un motivo di particolare
incoraggiamento; se poi questa cosa me la sono solo sognata e dalla
sbobinatura e dagli atti non uscirà fuori, beh, mi sarò sbagliato
perché ho sognato troppa autonomia per la Valle d'Aosta. Sono però
abbastanza sicuro che, nonostante l'età avanzata, le mie orecchie
funzionino ancora abbastanza bene, così come funzionavano bene in
occasione del discorso che abbiamo ascoltato dal professor Louvin,
che ha detto le stesse cose. L'intervento, ahimè, non è andato in
streaming
a causa di strane volontà che, purtroppo, non
siamo riusciti a portare alle orecchie di tutti, ma gli atti sono
pubblici. Ci ha dichiarato che la sbobinatura può essere
considerato atto pubblico e che quindi possiamo andarci a
riascoltare anche il professor Louvin quando dichiara che la strada
delle norme di attuazione può permetterci di superare non solo il
decreto Bersani, ma anche la legge Madia. Forse un maggiore impegno
in questa direzione da parte di questa maggioranza garantirebbe
veramente l'autonomia della nostra Regione.
Presidente
- La parola al collega Gerandin.
Gerandin (MOUV')
- Abbiamo fatto un po' di discussione
stamattina, comunque questo pomeriggio io ho appreso una bella
notizia, Presidente Nogara, io non sapevo di questa missiva
inviata, si vede che ha avvertito solo qualcuno di quella
Commissione speciale, anche questo penso sia...
(interruzione della Consigliera Morelli, fuori
microfono)
... io, collega Morelli, l'ho sottoscritta la mozione, comunque
non è importante, è solo perché qua probabilmente non tutti hanno
le stesse informazioni. Non vuole essere una critica, la vedo come
una lieta novella, perché se il fatto di aver presentato una
mozione di questo tipo... Siccome non so di questa missiva, non so
neanche la data in cui è partita, ma posso magari supporre che
questa, essendo del mese di febbraio, probabilmente è susseguente
alla mozione... io sono ben felice che questa mozione abbia già
ottenuto un risultato, lo vedo pertanto come un aspetto positivo e
non negativo.
Detto questo, è vero, all'epoca non potevo far parte della
commissione. Ho letto i verbali del dottor Florenzano, che è stato
il primo a dire che siamo in netto ritardo e che comunque bisogna
arrivare a capo di questa vicenda.
Farò un breve intervento, ma quello che voglio sottolineare è
che non si vuole anticipare la conclusione della Commissione
speciale, non è questo il fine, non era questa la volontà quando ne
ho parlato con i firmatari, con chi ha avuto l'idea di presentare
questa mozione, la volontà era di tutt'altro tipo. Cito con
particolare piacere una serie di appunti che ho preso, vi posso
sicuramente fare riferimento perché non sono verbali della
commissione speciale, ma sono appunti che ho preso quando c'è stata
l'audizione del dottor Louvin il 22 gennaio 2019, che in
quell'occasione ci disse - e ci ha fatto un po' la storia delle
competenze negli anni da parte della Regione -: "
noi siamo a
scontare un vizio originario del nostro Statuto: alla Valle d'Aosta
si concede l'uso del demanio, le acque irrigue e l'uso potabile, le
acque idroelettriche sono in concessione con possibilità di dare in
subconcessione, e da due anni anche queste acque a scopo
idroelettrico con un utilizzo pieno delle nostre risorse fatto
salva l'asta torrentizia centrale della Dora
".
Ci ha detto una serie di cose che io ritengo assolutamente
importanti da approfondire e che sono alla base di questa mozione,
tra le quali che alla fine i vincoli messi nelle varie disposizioni
di legge dello Stato non sono un vincolo europeo, ma costituiscono
una scelta dell'Italia: questo, secondo me, è molto importante,
perché si dice che alla fine l'interlocutore vero, se vogliamo
portare a casa qualcosa con la norma di attuazione, è lo Stato, non
abbiamo la
longa manus
da parte dell'Europa. Per quanto
riguarda le modifiche fatte a suo tempo da Trento e Bolzano con
modifiche statutarie ai sensi dell'articolo 3, ci ha detto anche
che non abbiamo l'obbligo di andare in questa direzione e che noi
possiamo avere gli stessi risultati con la norma di attuazione. Io
penso che sia un messaggio molto forte, un messaggio che non viene
da una parte, ma viene detto in commissione da una persona che io
ritengo assolutamente autorevole, che conosce bene i margini di
operatività di una norma eventualmente di attuazione. È convinto
che ci sia la possibilità di porsi obiettivi anche più ambiziosi,
che se c'è convergenza tra Regione e Stato, una norma di questo
genere potrebbe essere approvata dai sei ai nove mesi: questo ci ha
un po' preoccupato, perché se, da una parte, delle persone
autorevoli come il professor Florenzano ci dicono che siamo in
ritardo; dall'altra, io penso che abbiamo l'obbligo - e almeno
sulla norma di attuazione a me pare di aver visto anche a livello
di commissione speciale una convergenza totale sulla necessità di
andare avanti in questa direzione - di anticipare il più possibile
questo, anche perché se c'è un interlocutore governativo, bisogna
capire cosa ne pensa. In questo momento comunque noi abbiamo una
folta rappresentanza in Consiglio regionale di esponenti del
Governo che in questo momento amministra Roma. Giochiamocele queste
possibilità, perché se riusciamo a portare a casa, chiunque sia, un
risultato di questo genere, io penso che ne va del futuro della
Valle d'Aosta.
Ha ripetuto di nuovo: "
il quadro europeo non è
vincolante
". Ha detto anche una cosa assolutamente
importantissima per quello che mi riguarda: che anche il trasporto
dell'energia Deval è da mettere in norma di attuazione, ma con una
procedura separata. Io penso che questo sia stato il punto
importante per cui si è cercato di dare quest'accelerazione sulla
norma di attuazione.
Sappiamo di questa missiva per quello che riguarda la richiesta
alla Paritetica di tracciare il discorso delle concessioni, ma se
noi vogliamo avere veramente una libertà di scelta sul futuro di
CVA, abbiamo un altro grande problema: quello della Madia. Io
immagino e ci terrei che accettaste questa mozione, ma con lo
spirito che vi ho detto: in questo senso di dire che, oltre alle
richieste che ha inviato - almeno così ha detto lei, Presidente -
alla Paritetica per quello che riguarda il discorso delle
concessioni, ci sia un'altra indicazione per vedere come riusciamo
eventualmente a superare lo scoglio della Madia, che - lo dico in
tutta sincerità - tutti quelli che abbiamo udito ci hanno detto
essere uno scoglio non facilmente superabile. Io però penso che
abbiamo l'obbligo di fare tutti i percorsi possibili per avere poi
quella libertà di scelta che in questo momento ci è assolutamente
condizionata sia per quello che riguarda il discorso delle
concessioni, ma ancora di più in questo momento, in maniera ancora
più impattante sul futuro di CVA derivante dall'applicazione della
Madia. È un invito per cui, senza avere la volontà di
primogeniture, senza voler scavalcare quella che può essere una
conclusione del lavoro della Commissione speciale su CVA... perché
questa non è una conclusione, questa non è una scelta, se quotare
in Borsa o mantenere pubblico: questa è una richiesta di accelerare
una tempistica. Io penso ci potrà chiarire le idee su quello che
può essere il limite di scelta per quello che riguarda il futuro di
CVA.
Presidente
- La parola al collega Marquis.
Marquis (SA)
- L'argomento che ha portato in aula la
collega Minelli è un argomento sicuramente interessante: la
richiesta sostanzialmente di predisporre una norma di attuazione
per disciplinare l'utilizzo delle acque a scopo idroelettrico,
ovvero una normativa di attuazione che preveda la possibilità di
disciplinare la concessione delle grandi derivazioni in Valle
d'Aosta senza dover applicare la norma che è stata definita con il
decreto semplificazioni nei primi mesi dell'anno. Io mi rendo
conto, collega, che quando si iscrive una mozione, si ha sempre
piacere un po' della primogenitura, questo è fisiologico, capita un
pochettino a tutti. Occorre però tener conto che questa è una
tematica di ampia portata, di grande interesse su cui gli occhi e
l'attenzione della politica e degli uffici è totale. Quando è
venuto il professor Louvin in audizione, si stava già verificando
la possibilità di intervenire su questa materia, tant'è che se ha
ascoltato con attenzione le parole che sono state prima pronunciate
dal collega, già il 13 del mese di febbraio è già stata concordata
una bozza di norma di attuazione, non è che hanno cominciato l'11 a
lavorarci se è stata già concordata il 13. Vuol dire che già da
qualche settimana i componenti di nomina regionale ci stavano
lavorando, quindi questo è un tema sul quale sicuramente è partita
con tutta la dovuta solerzia l'attenzione, il lavoro da parte della
Paritetica. Il Presidente all'atto dell'indirizzo, quando si sono
intrapresi i lavori della commissione, ha dato il mandato di
predisporre con priorità questa norma. Credo che fin qui sia
interessante l'argomento e anche apprezzabile che lei
sostanzialmente si sia fatta carico, pur non sapendo di questa
situazione, di proporre un'iniziativa. Dall'altra parte, se la
questione è urgente, mi dispiace che lei nel suo intervento abbia
detto: "è quasi una mancanza di rispetto, bisognava aspettare che
se ne parlasse in Consiglio", perché allora la definizione della
norma non era così urgente. Credo che qui tra noi dobbiamo tutti
condividere l'urgenza con cui deve essere approvato un
provvedimento, poi ciascuno dà il suo contributo com'è giusto che
sia. Spiace invece che alcuni colleghi siano intervenuti
nell'ambito della descrizione dell'iniziativa, che devo dire è
stata predisposta in modo corretto dalla collega Minelli per
parlare del discorso "quotazione di CVA". Questo trovo che sia
irriguardoso nei confronti dei lavori della commissione, ma fin qui
è una mancanza di rispetto politico, ma la cosa più grave è che lo
ritengo irriguardoso nei confronti del destino della nostra
società, perché questa è la più grande azienda della Valle d'Aosta,
è la più grande azienda che produce valore per la nostra Regione.
Io trovo che svilire così l'argomento che dovrà essere portato alla
discussione del Consiglio regionale al termine dei lavori, al
completamento di quello che sarà l'esito del percorso della
commissione, per lanciare due
slogan
in questa sala oggi,
sia particolarmente indelicato, ma indelicato perché si rischia di
fare uscire dei messaggi dall'aula non corretti, parziali.
Guardi, collega Vesan, c'eravamo tutti in audizione ad ascoltare
coloro che sono intervenuti e i contributi che ci hanno portato,
però personalmente anch'io ho delle idee, non sono qui a esporle,
ma credo che quello che ha detto prima il collega Nogara
corrisponda a verità a livello di rappresentazione. Inviterei
pertanto tutti a tornare sull'argomento nello specifico della norma
di attuazione, sottolineando che le norme di attuazione sono norme
di settore, non si possono mescolare in una norma di attuazione
mele con pere con altri tipi di frutta. La Madia è importantissima,
così come il problema della derivazione delle acque e della
scadenza della concessione. La Madia però non può essere mescolata
con l'altra norma, bisogna trattare le cose in modo diverso, perché
diversamente si rischia di non portare a casa niente, pertanto
bisogna procedere con la dovuta cautela. Sicuramente il Presidente
della Commissione paritetica, che ha anche lui un ruolo attivo in
tutto questo, anche in base alla sua sensibilità, ha deciso di
procedere in questa direzione, perché se fosse stato più opportuno
o si poteva procedere con un'unica norma omnicomprensiva, si
sarebbe andati sicuramente in quella direzione, ma così non è.
Per quanto invece riguarda il resto, mi sento solo di dire che
tutti coloro che sono intervenuti nelle audizioni ci hanno
rappresentato di procedere con urgenza, perché la società perde
soldi tutti i giorni per l'inerzia della pubblica amministrazione,
del suo azionista. La società non può fare delle politiche di
investimento in questo stato di cose, pertanto c'è la necessità di
arrivare quanto prima a portare alla discussione del Consiglio
regionale la relazione finale, l'esito dei lavori che credo abbia
fatto la commissione con grande dedizione, perché abbiamo udito ad
oggi due professori della Bocconi, un avvocato, la Commissione
paritetica, il rappresentante di Finaosta, Arpa, la CVA. Abbiamo
avuto modo di farci ciascuno una propria opinione e avere gli
elementi che possono essere utili per poter poi arrivare a delle
decisioni.
Una cosa che ci tengo a sottolineare, che è emersa e che ci è
stata rappresentata, è che c'è un mercato in forte evoluzione,
soggetto a grandi innovazioni di tipo industriale e bisogna mettere
la società nelle condizioni di avere la massima flessibilità,
perché diversamente non può operare, non può portare avanti le sue
linee di sviluppo e si trova in una situazione di oggettiva
difficoltà che non fa del bene alla Valle d'Aosta e ai valdostani.
Credo che oggi siamo chiamati a condividere l'approccio del
Presidente nel dare questo indirizzo. Siamo lieti che, insieme alla
Giunta, abbia dato questa priorità; ci fa anche piacere che
l'opposizione condivida il testo, condivida l'obiettivo che tutti
assieme dovremo perseguire. Inviterei tutti a rimanere nell'ambito
dell'oggetto della mozione, senza andare a parlare dei processi di
quotazione, perché diversamente rischiamo di stare qui tutta la
sera e soprattutto di affrontare in modo parziale un argomento che
invece va trattato con la dovuta attenzione e a conclusione dei
lavori della commissione.
Presidente
- La parola al collega Bertin.
Bertin (RC-AC)
- Rassicuro il collega Marquis che mi
atterrò esclusivamente alla mozione, peraltro una mozione sulla
quale, a mio avviso, vi è in generale una convergenza sulla
necessità di una norma di attuazione generale per quel che riguarda
le acque, poiché da due anni, come si diceva, abbiamo come demanio
regionale la disponibilità anche per quanto riguarda la questione
delle derivazioni idroelettriche. Abbiamo la necessità in generale
di una norma che ci permetta di avere maggiore autonomia, che
potrebbe esserci fornita da una norma di attuazione, che sarebbe il
risultato di una contrattazione, di un rapporto con il Governo,
sarebbe certamente utile, al di là della stretta attualità di CVA.
Quella di CVA, se vogliamo, dà un carattere d'urgenza a questa
norma di attuazione, ma ritengo sia una questione che vada
addirittura al di là, per avere un quadro generale per la gestione
delle acque della nostra Regione, che guarda non soltanto
specificamente la CVA ma, in generale, per avere un'ampia
possibilità di intervento che una norma di attuazione può darci e
soprattutto può garantirci, perché una norma di attuazione, anche
dal punto di vista delle fonti del diritto, si pone in una
situazione più elevata rispetto a una semplice legge regionale.
Mi auguro perciò che, proprio in ragione di questa necessità
condivisa, tutti vorranno votare questa mozione, che non farà altro
che... come dire? rafforzare una necessità e fornire alla parte
regionale della Commissione paritetica un'ulteriore legittimazione
ad agire. Ricordiamoci, tra l'altro, che la stessa composizione
della Commissione paritetica è stata mutata da questo Consiglio in
una dinamica che è andata oltre la questione maggioranza e
opposizione e pertanto, se vogliamo un rapporto anche tra Consiglio
e Commissione paritetica, questa mozione va anche nel dare un input
in questa direzione, visto che poi la necessità di un quadro
generale di interventi in questo settore è assolutamente
necessario. Mi auguro, ripeto, che questa mozione venga approvata
da parte di tutti.
Presidente
- La parola al collega Rollandin.
Rollandin (UV)
- Ho partecipato alle riunioni principali
della commissione, in particolare alla prima riunione dove era
presente il professore Florenzano e a me spiace sentire oggi - dato
che prima non lo sapevo - che ci sono stati questi piccoli
disguidi, mi dispiace molto perché il professore sicuramente
durante questa riunione aveva di fatto esplicitato tutte le
tematiche che poi si è voluto meglio precisare, ad esempio, con la
Commissione paritetica. Il primo incontro comunque è stato, a mio
avviso, molto chiaro e determinante, quindi lo ringrazio e
ringrazio il fatto che ci sia stata questa impostazione
importante.
Detto questo, il collega Vesan ha detto che sull'autonomia ci
sarebbe da dire qualcosa, perché chi è autonomo poi non lo è,
citando la questione della Madia. La legge prevedeva che non ci
fosse la possibilità per i Comuni di mantenere le partecipazioni
nell'ambito delle società idroelettriche. La lettera a cui lei
faceva riferimento, che avevamo mandato, era per dire: "guardate
che dobbiamo insieme muoverci perché sennò rischiamo di non poterlo
fare", tant'è che insieme con i Comuni poi abbiamo fatto
un'operazione che ha portato alla modifica della Madia e questo
legato proprio all'intervento, non solo nostro, perché poi anche le
altre Regioni, non siamo gli unici, non facciamoci dei meriti più
grossi... però tutti i Comuni hanno chiaramente sostenuto questo
emendamento, per cui è stato cancellato questo comma nella legge
Madia. Non solo quindi siamo stati attenti, ma abbiamo promosso
questo fatto. È tutto documentato se le serve.
Per quanto riguarda il problema di trovare una soluzione per noi
che arriviamo in ritardo rispetto ad alcune operazioni che noi
dovevamo fare, avevamo sentito... uno dei punti era la Paritetica:
"cosa facciamo, cosa possiamo fare con la Paritetica?". Abbiamo
ascoltato il professor Louvin quando, se non ricordo male, non era
nemmeno ancora ufficializzato nella sua veste di responsabile, di
presidente della commissione. Lui aveva logicamente detto che la
via maestra era quella del Trentino, quello che hanno fatto gli
altri, cioè riportare... rendere noi direttamente con la norma di
attuazione, mentre in Trentino avevano fatto quella modifica
dell'articolo 3 che noi non abbiamo, ma abbiamo la Commissione
paritetica che può fare lo stesso lavoro, su questo eravamo tutti
d'accordo. Credo che giustamente adesso si tratta di dare gambe a
questa commissione. Per quel poco che ho visto - ho fatto parte
della Commissione paritetica -, come ricordavate correttamente, è
un organo paritetico nel senso che i vostri nominati sono tre, ma
ci sono anche i tre che rappresentano i Ministeri competenti e non
sempre l'attenzione verso i problemi dell'autonomia è così alta.
Sicuramente pertanto ci sarà bisogno di intervenire in modo, credo,
il più possibile entusiasta per far capire che questo, com'è stato
fatto per le altre Regioni a statuto speciale, deve essere fatto
anche per la nostra Regione e quindi arrivare a quel risultato.
Ora, per quanto riguarda l'altra parte della Madia che dovrebbe
far parte anche lì o di una norma di attuazione oppure trovare...
lei diceva... tornare al discorso della quotazione in Borsa...
(interruzione di un Consigliere, fuori microfono)
... di fatto, essendo preclusi, non è pensabile di arrivare
forse con lo stesso strumento. Perché dico questo? Perché
sicuramente noi oggi stiamo anticipando con questa discussione
della risoluzione il risultato finale della commissione, che oramai
è in arrivo, se non ho capito male. Credo che in questo noi
anticipiamo una risoluzione che tenga conto di tutto quello che è
stato fatto durante questo lungo periodo e che ha portato
sicuramente a capire una serie di problematiche, non ultime le
opportunità e le valenze della quotazione in Borsa della CVA,
perché anche questo non è da sottovalutare, quali sono gli aspetti
che possono portare garanzie di un futuro che in qualche modo veda
privilegiato questo tipo di rapporto e quindi dare beneficio alla
Regione, che è uno dei compiti di cui ci siamo prodigati fin
dall'inizio. Nel suo insieme io voglio solo ricordare che
sull'autonomia tutto quello che era possibile fare è stato fatto.
Ora, il problema della Commissione paritetica avrà un percorso non
così facile. Al di là dei tempi, nella sostanza è un aspetto non
secondario da tenere in considerazione, quindi è giusto che
partiamo il più presto possibile, sperando appunto che ci sia
questa possibilità di accedere a questa soluzione. Io credo che su
queste tematiche, per quello che ho visto, non c'è stato durante
questo periodo nessun tentativo di spostare gli equilibri, di
giocare da una parte e dall'altra, c'è stata invece una
sollecitazione a tutti gli esperti di presentare le possibili
soluzioni all'aspetto che noi, tra l'altro, consideriamo
essenziale, perché il discorso delle concessioni delle acque, delle
grandi derivazioni, ormai siamo al 2029, sembrano tanti, ma sono
pochi anni... se non ci sono le concessioni, si capisce che perde
di fatto il valore dello sfruttamento delle acque e che poi si
dovrà fare tutta una procedura, come qualcuno ha fatto non in
Italia, ma fuori e che sicuramente è molto difficile e pesante.
Io quindi mi auguro che questo lavoro importante che è stato
fatto dalla commissione possa dare al più presto la possibilità di
fare una risoluzione finale, che in qualche modo riprenda tutte le
tematiche che sono state esposte e che sono state sviluppate
nell'ambito della discussione, e la possibilità di attivarci nel
più breve tempo possibile sollecitando gli organi che possano in
qualche modo aiutarci a superare questo momento.
Presidente
- Il collega Vesan chiede la parola, per
dichiarazione di voto? Il terzo intervento non si può fare. Cambia
il tempo a disposizione, solo questo.
Vesan (M5S)
- Non volevo tanto tempo a disposizione, solo
ribattere alcuni punti che sono stati evidenziati in risposta al
mio intervento da parte del collega Marquis e del collega
Rollandin.
Il collega Marquis mi ha accusato di parlare per
slogan
e
di essere particolarmente indelicato. Ebbene sì, "delicato" non è
un aggettivo che mi appartiene, mi scuso sin d'ora se non lo sarò
nemmeno in questo intervento. Parliamo del suo evidente interesse
nello scindere la norma di attuazione per quello che riguarda le
concessioni e per quello che riguarda la gestione della disciplina
delle società partecipate. È stato detto che questa mozione
riguarda solo la norma relativa alle concessioni; non è così,
perché chi ha letto la mozione ha potuto leggere che cita fra le
altre cose: "
rilevato che l'azione della Regione autonoma in
materia di... e di disciplina di società partecipate operanti nel
settore è migliorabile con l'elaborazione di un'apposita normativa
di attuazione
", quindi questa mozione parla espressamente anche
della disciplina delle partecipate. Se poi si vuole approvare, non
approvare, non si vuole andare in questa direzione, lo scopriremo
quando finalmente vedremo gli atti della maggioranza relativi ai
rapporti con la Commissione paritetica che non abbiamo ancora
visto.
Veniamo ai tempi. Se è vero che dobbiamo fare due norme di
attuazione distinte - cosa per cui mi affiderò ciecamente al parere
del collega Marquis -, è altrettanto vero che l'obbligo della Madia
decade da subito, anzi da quando è finita la deroga di 18 mesi per
poter operarne al di fuori, mentre le concessioni, come ha
ricordato il collega Rollandin, scadranno nel 2029, cioè fra dieci
anni. È vero che la procedura di gara dovrà essere ai sensi della
Bersani anticipata di 5 anni, ma non mi è assolutamente chiaro
perché questa maggioranza abbia deciso che fare una norma di
attuazione... è più importante assolutamente farne prima una su un
rilascio delle concessioni che scadono fra dieci anni rispetto a
una che ci svincoli dalla Madia, che ci sta già tenendo imbrigliati
adesso e che ci fa perdere milioni di euro tutti i giorni o 10.000
euro ogni 5 minuti e quelle che sono le previsioni tristi fatte da
questa maggioranza sull'azione della Madia nei confronti di
CVA.
Per quello che riguarda l'intervento di Rollandin, quest'ultimo
ci ha ricordato che siamo riusciti a far modificare la Madia
proprio a tutela dei nostri Comuni grazie alle azioni promosse
addirittura dalla sua Giunta e quindi forse operare sulla Madia è
davvero la nostra assoluta priorità, mentre vedo che, dal punto di
vista della Commissione paritetica, l'intenzione è quella di andare
esclusivamente solo nella regolamentazione della commissione;
perché? Perché ottenere l'altra è molto difficile, non è
impossibile, impossibile non lo ha detto nessuno, si è detto che è
molto difficile, che è impegnativo, che ci vuole tempo, che ci
vuole l'accordo con il Governo, noi auspichiamo in tutte le maniere
per quello che riguarda la nostra parte di governo, la gestione
pubblica dell'acqua assoluta e confidiamo di uscire a battere i
piedi nel modo maggiore possibile con il nostro Movimento. Certo è
che se però il Governo regionale non fa una richiesta in tal senso
tramite la Paritetica, che noi si vada a battere i piedi nei
confronti del Governo nazionale come forza di minoranza della Valle
d'Aosta farebbe un po' ridere.
Per quello che riguarda invece il rispetto dei tempi della
commissione, sul fatto che siamo qui che anticipiamo il risultato
della commissione e che quindi non dobbiamo assolutamente... perché
la commissione ha i suoi tempi e deve rispettare quelli. Sui tempi
della commissione e sul rispetto degli stessi potremmo discutere
ancora, ma non ho ancora capito, caro Consigliere Rollandin, se con
questa mozione noi anticipiamo la risoluzione, mentre con la
lettera di incarico già fatta a febbraio alla Commissione
paritetica per la norma di attuazione non anticipiamo i lavori
della commissione. Allora o aspettiamo i lavori della commissione e
facciamo tutto quando abbiamo finito, oppure non è che uno comincia
a fare per i fatti sui, tiene all'oscuro la commissione di tutto
quello che succede e poi siamo noi in quest'aula ad essere cattivi,
vergognosi e indelicati ad anticipare i tempi della commissione! La
nostra dichiarazione di voto su questa mozione è assolutamente
favorevole.
Presidente
- La parola al collega Nogara.
Nogara (UVP)
- Innanzitutto vorrei dire che nessuno, come
ha detto lei, Consigliere Vesan, ha chiesto di ritirare la mozione
della Consigliera Minelli: lo dico perché lei è la prima
firmataria. È un po' strano chiedere al Governo regionale di votare
una cosa che dovrebbe iniziare a fare... che ha già fatto, è solo
questo il mio dubbio, non è un altro. Chiederei - e in tal caso
voteremmo tutti la mozione - di cambiare l'impegno in questo modo:
"
impegna la Giunta a seguire con particolare attenzione l'iter
dei lavori della Commissione paritetica in merito alla sopracitata
norma di attuazione e a riferire alla competente commissione
consiliare entro 40 giorni
", il che forse avrebbe un po' più
senso visto che i lavori sono già stati iniziati, le cose sono già
state fatte.
Un'altra cosa le volevo dire, anche riferendomi a quanto ha
detto il Consigliere Gerandin: qui nessuno ha detto che noi
vogliamo sicuramente solo le norme di attuazione per quanto
riguarda le concessioni, ma non per la Madia, e le norme di
attuazione volendo anche per le obbligazioni quotate in Borsa. Per
carità, se il Governo ci darà l'opportunità di fare una cosa del
genere, noi diremo alla nostra Paritetica di buttare tutto dentro,
ci mancherebbe! Ma chi si è mai permesso? Lei sente benissimo, come
ha detto prima, magari ha già una certa età, ma sente bene, però
tante cose le dice come vuole lei! Lei prima ha affermato che non
si sa come mai non si è fatto lo
streaming
con il dottor
Louvin. Lo sa perché non si è fatto lo streaming con il dottor
Louvin? Perché lui ci ha chiesto di non farlo perché non era ancora
Presidente della Paritetica e presentarsi come tale quel giorno...
ha detto: "forse sarebbe il caso...". Ma voi avete visto se
all'interno della commissione abbiamo fatto delle grandi
discussioni per non fare gli interventi in streaming? Abbiamo fatto
in streaming tutto quello che c'è stato. C'è stato un disguido per
un intervento, perché non era stato deliberato dalla precedente
commissione, solo quello. Qua mi riferisco anche a quanto diceva il
Consigliere Luboz circa la
méfiance
che c'è in questa
commissione. Non so come la vedete voi, io ho cercato di mettere il
maggiore impegno e ho cercato di adeguarmi un po' a tutte le
richieste, poi è chiaro che se si parte già con dei preconcetti...
Vi assicuro che io non sono partito con dei preconcetti e non mi
sembra che abbia impostato la commissione con... la ringrazio se
annuisce, Consigliere Luboz, perché davvero mi fa un piacere. Io ho
cercato di mettercela tutta per cercare di essere il più asettico
possibile. Come avevo detto anche personalmente alla Consigliera
Pulz questa mattina, quando si parla di... sembrava quasi che
fossero delle audizioni predefinite, non è assolutamente vero, si
potevano fare tutte le domande che si voleva, si poteva parlare, ma
se dei professionisti ci dicono certe cose, io non mi sento di dire
il contrario, magari dico la mia, faccio una domanda, chiedo per
capire, però io penso che è quello che è successo nella
commissione.
Tornando un po' alla risoluzione, alla mozione, si sono fatti
tutti degli interventi... mi sembra quasi che si faccia finta di
niente circa il fatto che le cose sono già state fatte. È per
quello che io vi ho chiesto se siete d'accordo di cambiarla in
questo modo, perché è quasi fuori logica dire: "votiamo questa cosa
che è già stata fatta". Se riuscissimo a metterci d'accordo
sull'impegno di questa mozione, sarebbe la cosa migliore da fare.
Non ho altre cose da dire, però pensavo che la discussione fosse
imperniata sulla richiesta, sull'impegnativa di questa mozione,
siamo andati proprio in giro per il mondo e abbiamo parlato di
tutto e di più.
Un'altra cosa che volevo dire è che lei, Consigliere Vesan, ha
detto che in qualche modo si perde il controllo sulla società CVA.
Io - forse sono io un po' sordo - non l'ho mai sentito dire in
nessuna delle audizioni: ho sentito parlare di norme di attuazione
e di quotazione in Borsa, ma si è sempre parlato di quotazione in
Borsa con una maggioranza dell'ente pubblico. Il massimo che si può
pensare di quotare è il 35%, la percentuale massima che ho sentito
dire, ma sempre con il controllo dell'Amministrazione regionale, e
questo è stato anche ribadito dal professor Dallocchio, se non
sbaglio, che ci ha anche spiegato che un'eventuale scalata alla
società da un'eventuale minoranza, perché si è parlato anche di
questo, non potrà mai accadere, a meno che sia volontaria e
quest'Assemblea decida di vendere CVA, oppure decida di vendere
rimanendo al 49%, o a un 48%, allora sì. Io però non ho mai sentito
dire né dai commissari, né dalle persone che abbiamo audito che
l'Amministrazione regionale perde la proprietà o il controllo di
CVA. Forse non ci sento io, ma è una cosa che non ho percepito.
Chiedo quindi alla prima firmataria della mozione se accetta di
modificare l'impegnativa proprio per votarla all'unanimità.
Presidente
- Ha chiesto la parola il collega
Lucianaz.
Lucianaz (LEGA VDA)
- Un piccolo intervento. Non parlerò
di CVA, perché giustamente non è l'argomento della mozione. Non
sapevo nulla dell'iniziativa del Governo, però faccio un piccolo
cenno storico visto che parliamo di autonomia e di norme di
attuazione, che sappiamo essere lo strumento per difendere la
nostra autonomia, visto che difficilmente riusciamo a modificare il
nostro Statuto con legge costituzionale. Vorrei però ricordare a
chi è di formazione unionista, come probabilmente lo sono anch'io
senza essere mai stato iscritto, che, subito dopo i fatti del 18
maggio 1945, quando Piazza Chanoux è stata dispersa dai carri
armati, dalle forze di occupazione, che non erano i Nazisti, e vi
era un plebiscito popolare, si è attivata la commissione di cui
facevano parte Chabod, Viglino e il Canonico Bovard per appunto
richiedere di andare a Roma. Cominciarono a richiedere l'autonomia
e i nostri diritti prima a Torino, poi Milano e poi a Roma.
Ricordiamoci che il 26 marzo 1946 l'Union Valdôtaine ha radunato ad
Aosta una moltitudine di valdostani chiedendo quattro punti
basilari: la creazione di un cantone di tipo svizzero, che non
siamo riusciti a realizzare; la zona franca, che non siamo riusciti
a realizzare; la garanzia internazionale, che non siamo riusciti a
realizzare, e la proprietà delle acque. Con queste norme di
attuazione vediamo almeno di difendere uno di questi punti
storici.
Presidente
- La parola alla collega Minelli.
Minelli (RC-AC)
- Vorrei precisare alcune cose prima di
rispondere al collega Nogara. Intanto, collega Marquis, io non
rivendico la maternità di un'iniziativa, non ho questa velleità, ma
semplicemente tengo a sottolineare ancora una volta che un mese e
mezzo fa abbiamo presentato questa iniziativa, che, a mio avviso,
andava a colmare un vuoto e che aveva e dà una grande rilevanza
istituzionale indipendentemente dalla questione di CVA, ma legata
invece a una prerogativa, che, a mio avviso, la Regione deve
sfruttare al meglio. Non c'è contraddizione, collega Marquis,
perché io non ho detto che la Presidenza doveva aspettare la
discussione in Consiglio di questa mozione, perché altrimenti
potevamo andare ancora più alle calende greche di quello che già
siamo andati. Io credo però che, se come ci è stato detto e come
informalmente a inizio settimana è stato detto a me, se c'è un
atto, una lettera, una missiva con cui la Presidenza della Giunta,
la maggioranza incarica la Commissione paritetica di lavorare in
questo senso, bene, io non ho nessuna intenzione di fare in questo
senso della polemica, perché mi pare che l'obiettivo sia un
altro.
Altra cosa, io chiederei a questo punto, visto che sono prima
firmataria della mozione, ho scritto principalmente il testo e poi
l'ho condiviso con gli altri, non sono l'unica che deve pensare,
accettare la proposta di correzione dell'impegnativa. Credo
pertanto che sia più corretto, e lo faccio formalmente adesso, di
chiedere una breve sospensione in modo che si possa esaminare. Tra
l'altro, collega Nogara, il testo che lei ha letto è il testo che
io ho scritto cinque minuti fa e che ho scritto però in modo del
tutto autonomo senza condividerlo minimamente con gli altri
firmatari della mozione. Mi sembra più corretto proprio nei
confronti di chi ha sostenuto e sostiene questa mozione vederlo un
attimo insieme e capire se funziona, perché è frutto soltanto di
quello che ho pensato io molto velocemente. L'ho scritto con la
biro rossa, perché sono abituata a fare così come a scuola. Proprio
perché sarebbe più preciso da parte nostra anche modificare il
testo di quella impegnativa, chiederei però se è possibile di
leggere un attimo il contenuto della lettera che è stata inviata
alla Commissione paritetica.
Detto ciò, io credo che non ci sia - parlo per me ma immagino di
interpretare anche il sentire degli altri firmatari - nessun
ostacolo a pensare di modificare un'impegnativa se questo significa
andare nella direzione di approvare un atto, che, mi pare di
capire, vediamo tutti come un atto importante, significativo,
necessario sia per quello che riguarda le prerogative della
Regione, sia anche per quello che potrà voler dire esaminare
possibili altri scenari per la decisione che occorrerà prendere su
CVA. Brevemente spero, cinque-dieci minuti per guardare questo
testo e, se possibile, per esaminare la lettera.
Presidente
- Sospendiamo il Consiglio per qualche
minuto.
La seduta è sospesa dalle ore 19:38 alle ore 19:57 e che alla
ripresa dei lavori
assume la presidenza il Vicepresidente
Rollandin.
Rollandin (Presidente)
- Riprendiamo i lavori. La parola
alla collega Minelli.
Minelli (RC-AC)
- Abbiamo concordato con i firmatari
della mozione e anche con il Presidente Nogara il testo
dell'impegnativa, che recita così: "
impegna la Giunta regionale
a seguire con particolare attenzione l'iter dei lavori della
Commissione paritetica in merito alla sopracitata norma di
attuazione relativa alla disciplina normativa in materia di grandi
derivazioni idroelettriche e di disciplina di società partecipate
operanti nel settore
;
a riferire alle competenti commissioni
consiliari entro 40 giorni
". Questo è il testo che metteremmo
in votazione. Voglio ringraziare, lo dico già adesso perché poi
dopo si voterà, per la collaborazione e per il fatto che ci sia
stata da parte di tutti, dopo l'
impasse
iniziale, la volontà
di arrivare a un testo condiviso.
Presidente
- Metto in votazione la mozione così come
modificata. La votazione è aperta. La votazione è chiusa.
Presenti: 32
Votanti           
: 32
Favorevoli: 32
Il Consiglio approva all'unanimità.
Con questo punto chiudiamo la seduta. Buona serata a tutti.
---
La seduta termina alle ore 20:00.
