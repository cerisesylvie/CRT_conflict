Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 56 del 28 febbraio 1969 - Resoconto
OGGETTO N. 56/69 - Impegno della Giunta a predisporre un
disegno di legge regionale per la concessione ai comuni della Valle
d'Aosta di un contributo regionale nelle spese per gli studi e le
elaborazioni dei piani regolatori o dei programmi di fabbricazione.
(Mozione - Discussione)
Germano (P.C.I.)
- Una breve illustrazione, che questo è
un argomento collegato, del tipo di quello prima; è il modo di
amministrare di questa Giunta che si basa sull'immobilismo e sul
rinvio che noi denunciamo con tutta questa serie di mozioni; la
stessa cosa lo potremmo fare e lo faremo anche, abbiamo chiesto per
l'ente ospedaliero, lo faremo anche per la commissione di
programmazione.
Ora, come sta la situazione in Valle d'Aosta sul terreno
dell'edilizia: è entrata in funzione, nel settembre del 1968 la
legge 765, che ha delle norme transitorie, che è inutile che io qui
stia ad illustrare ai Consiglieri, che tutti conoscono, che sono
iugulatorie, perché il Ministro voleva che si risolvesse nel suo
complesso il problema urbanistico. Per una regione a Statuto
speciale vi è anche qui una condizione di facilitazione, se in una
regione a Statuto speciale vi è la legge urbanistica la 765 non
entra in funzione; ebbene, storia della legge urbanistica, mozioni
nostre; nell'altra legislatura, impegni della Giunta, finalmente
una legge arriva in Consiglio nell'altra legislatura e poi sparisce
dall'ordine del giorno, letteralmente, non se ne parla più, viene
affossata. Ricominciamo con questa legislatura, viene presentata
un'altra legge, va in Commissione, in Commissione al Turismo, che
ci sarebbe da discutere il perché e il per come, poi sparisce anche
di qui. Adesso, a quello che so io la si sta discutendo fra i
partiti, ma la situazione edilizia della nostra Regione, quale è?
Questo era un primo strumento, voi lo tenete fermo.
C'era un secondo strumento che alleggeriva quelle norme
transitorie ed era che i comuni stabilissero quelli che erano i
perimetri comunali, i perimetri abitati... dei centri abitati.
Ebbene i comuni, preoccupati della loro situazione, hanno mandato
alla Regione le loro deliberazioni dove stabilivano quali erano i
centri abitati. La legge 765 prevede che a queste deliberazioni
comunali si risponda entro 90 giorni, altrimenti la deliberazione è
valida per decorrenza di termini; ebbene, anche qui, si risponde ai
comuni, non entro 90 giorni, ma sette, otto mesi dopo, respingendo
tutto, di tutti i comuni della Valle d'Aosta; anche questo,
insomma, come è possibile?
Vi era un altro rimedio per superare gli inconvenienti delle
norme transitorie della 765 che corrispondeva poi al disegno del
Ministro che era quello di fare, per ogni comune, o i piani
regolatori, o i programmi di fabbricazione, con regolamento
edilizio. Ebbene, anche qui tutti i comuni si preoccupano di
designare i tecnici che devono fare i loro piani regolatori o i
loro programmi di fabbricazione, la Regione ad alcuni inizialmente
risponde sì, ad altri, risponde no, ad altri risponde ni. Avevamo
in bilancio i 130 milioni per i piani regolatori che, nelle
variazioni di bilancio del 1968 sono stati tolti. Allora, la
situazione edilizia in Valle d'Aosta, come si trova, come è? Vi è
stata quell'inflazione dei permessi prima del primo settembre 1968,
che hanno permesso di prolungare per qualche mese il piano generale
di costruzione, ma fra qualche mese, anche questi permessi saranno
finiti, e noi sappiamo che nell'edilizia non si può partire
dall'oggi al domani, ci vuole un certo periodo di tempo per imposte
progetti, per avere terreni, per fare tutte quelle cose che bisogna
fare, che tutti noi amministratori conosciamo. Ebbene, la
constatazione che noi facciamo è che il danno è stato già dato, c'è
già un danno in Valle d'Aosta ed è determinato da questa politica
amministrativa del rinvio continuo, della non conclusione, a volte
ci sarebbe da augurarsi che ci fossero delle conclusioni sbagliate,
ma che ci fossero, invece qui non si fanno neanche, non si ha
neanche il coraggio di fare delle conclusioni sbagliate. Ecco
quello che denunciamo noi, e a noi ci è stato detto, adesso qui
sentiremo quello che diranno gli assessori.
Montesano (P.S.U.)
- ...manca l'Assessore al
Turismo...
Germano (P.C.I.)
- Va bene, però è una questione di
Giunta questa, almeno mi hanno detto, e mi ha detto proprio
l'Assessore al Turismo che questa legge è stata presentata,
approvata, elaborata dal Presidente della Giunta, non lo so, adesso
sentiremo se è vero, ma dico, se è vero approviamola come
Consiglio, ma facciamo in modo che il danno che, evidentemente avrà
l'industria edilizia in Valle d'Aosta sia il più limitato possibile
e poi facciamo in modo che le questioni di fondo della nostra
autonomia non vengano risolti in discussioni fra partiti. La legge
urbanistica, così come il bilancio, così come tutte le altre cose
non devono essere discusse fra partiti, ma devono essere discusse
nella loro sede naturale, il Consiglio regionale, se volete che
anche l'opposizione porti il suo contributo e tutti assieme
facciamo che le cose vadano avanti meglio, quindi, io termino
dicendo, se c'è questa legge presentiamola rapidamente in
Commissione e facciamo in modo che rapidamente venga in Consiglio
in modo che almeno i comuni possano marciare in questo senso, ma
l'altro problema ancora più importante, la legge urbanistica,
portatela in Consiglio in modo che si possa discutere e si possa
regolamentare in senso globale, come prima accennava per l'altro
problema il Presidente del Consiglio, anche questa questione
dell'urbanistica, in tutta la regione valdostana.
Bancod (U.V.)
- Sono ormai quasi due anni che gli
amministratori comunali, le popolazioni in genere sono preoccupate
per questa famosa legge urbanistica 765. Prima con le norme
transitorie relative alla istituzione del perimetro urbano e centri
storici che hanno creato i primi malcontenti per la diversità di
applicazione da parte di vari comuni, ed in seguito per la mancata
attuazione di una adeguata e tanta attesa legge urbanistica
regionale, pur considerando che la Regione non può sostituire una
legge della Repubblica, sembra però che possano essere apportate
modifiche a quanto stabilito nei decreti ministeriali dei 1° e 2
aprile 1968 relativi alle distanze della costruzione dalle strade e
i minimi spazi da destinare alle opere pubbliche. A tale proposito
appare giustificata una riduzione delle distanze minime dalle
strade in regioni agricole, considerando la morfologia del
territorio della Valle, anche se diverse misure possono essere
stabilite nelle zone non agricole da ogni comune all'atto della
redazione del piano urbanistico, sarebbe altrimenti auspicabile una
differenziazione delle distanze minime a seconda dell'importanza
della strada, se non altro ai fini della sicurezza.
Sappiamo che una buona legge urbanistica è auspicabile poiché
non è più possibile da parte delle amministrazioni locali
intervenire di volta in volta per sopperire alle sempre più
pressanti richieste della collettività. Risulta quindi necessario
programmare gli interventi anche al fine di evitare dispersioni
finanziarie controproducenti.
Inoltre dobbiamo considerare la particolare posizione di
passaggio di transito internazionale della Valle d'Aosta, e in
relazione a questo stato di cose il logico e doveroso intervento
della Regione affinché siano posti in luce ed incrementate le sue
capacità attrattive verso il turista, che è alla ricerca di
qualcosa di più di quello che ha comunemente a disposizione. Poiché
non vale a questo proposito dire che il turismo in Valle d'Aosta
vivrà in perpetuo grazie alle meraviglie della natura ivi riposte,
in quanto si assiste sempre più al successo di località mediamente
dotate dalla natura, ma perfettamente organizzate per rispondere
alle esigenze della potenziale clientela; perdere delle occasioni
di adeguarsi e rinnovarsi significa destinare la Valle d'Aosta alla
decadenza e al sottosviluppo; dobbiamo quindi insistere che in
primo luogo, in ossequio alla mozione presentata sia subito
predisposta una legge che regolamenti ed assicuri ai comuni un
congruo contributo regionale nelle spese per gli studi e
l'elaborazione dei piani regolatori, o dei programmi di
fabbricazione in modo da tranquillizzare i sindaci che
effettivamente hanno tanto motivo di essere preoccupati.
Milanesio (P.S.U.)
- Con piacere intervengo in questa
discussione sulla mozione presentata dai Consiglieri Germano e
Manganoni e devo dire che per il momento la discussione e gli
interventi non hanno, a mio avviso, centrato esattamente la
sostanza del problema.
Devo dare atto al Consigliere Bancod di aver puntualizzato
alcuni argomenti, in modo anche opportuno e brillante; io non ho
capito però, e mi dispiace perché io apprezzo e ritengo Germano una
persona intelligente e preparata, non ho ben capito il significato
dell'illustrazione fatta dal Consigliere Germano, perché mi è parso
che alternassero a considerazioni di ordine tecnico e politico,
considerazioni di ordine, dichiamo così, demagogico, ma che
contraddicessero determinate impostazioni che sono del Partito
comunista, che sono delle sinistre, in materia di urbanistica e
puntualizzerò queste mie considerazioni.
Io ritengo che la Giunta sia in ritardo sulla presentazione di
un disegno di legge in materia di urbanistica; io ritengo che in
questo momento la Valle d'Aosta si trovi nel caos urbanistico, non
in questo momento, si trova da un pezzo nel caos urbanistico e lo
si trova ancora oggi. Visto il preciso impegno da parte di questa
coalizione di risolvere ed affrontare con una legge regionale
urbanistica, questa legge è in fase di gestazione, gestazione
effettivamente un po' laboriosa, e non sempre lineare, diciamo, un
pochettino contrastata, però io mi auguro che al più presto veda la
discussione in questo Consiglio.
Certo è che però io non posso condividere alcune argomentazioni
avanzate dal Consigliere Germano, Germano parla di situazione
edilizia, a mio avviso non si può e non si deve parlare di
situazione edilizia. Così facendo, scusami Germano, si fa il
discorso della destra. In Valle d'Aosta ci sono progetti approvati
per costruire almeno per 10 anni di seguito e questi progetti sono
stati approvati dal 20 al 25 agosto dell'anno scorso, dove tutte le
commissioni edilizie di tutti i comuni hanno fatto lo
straordinario, come si suole dire, proprio per consentire a tutti
di eludere la sostanza e la lettera nella legge ponte. Ora,
consentimi Germano, tu hai fatto capire, dalle tue parole, che
questa legge ponte è iugulatoria e così dicendo hai voluto
probabilmente dire che il tuo partito o che altri partiti della
sinistra se fossero stati al Governo probabilmente avrebbero fatto
una legge più tenue che avesse consentito l'edificazione in modo,
dichiamo così, maggiore, sotto il profilo volumetrico.
Io, consentimi, voglio dire quello che ho capito dal tuo
intervento, voglio ribattere le cose che sono state dette, perché
io non le condivido, io condivido di più quello che ha detto il
Consigliere Bancod che non quello che hai detto tu Germano, perché
qui si sta andando avanti su un equivoco a proposito della legge
urbanistica, dobbiamo avere il coraggio di essere molto chiari in
materia di legge urbanistica, e di disciplina urbanistica, dobbiamo
avere il coraggio di non assumere delle posizioni demagogiche, se è
vero che teniamo alla tutela del paesaggio, alla tutela delle
bellezze storiche e naturali della Valle d'Aosta, perché se è vero
che nella legge ponte si prevede nella fase transitoria un regime
rigido, questo è visto come strumento per costringere le
amministrazioni comunali a fare i piani regolatori o i piani di
fabbricazione, perché altrimenti noi sappiamo cosa succede a fare
un piano regolatore, dare una disciplina ad un certo territorio
significa anche toccare degli interessi, non dico ledere perché qui
il discorso sarebbe molto più lungo, probabilmente eliminare quella
plus valenza che altrimenti si sarebbe determinata su certe aree
agricole se lo sviluppo del concentrico urbano fosse stato
speculativo, fosse stato abbandonato alla libera iniziativa, che
non è che dobbiamo deprecare, ma che in certi casi è egoista non
tener conto degli interessi generali.
Ora, la legge 765, e la legge ponte, che cosa prevedono?
Prevedono questo: un regime transitorio abbastanza duro che
costringa le amministrazioni comunali a fare dei piani
regolatori.
Ora, io ritengo che l'amministrazione regionale, a questo punto,
evidentemente debba intervenire con dei contributi nei confronti
dei comuni affinchè i comuni possano fare i loro piani regolatori,
ma l'amministrazione regionale, con una legge urbanistica
regionale, dovrà anche prevedere a mio avviso, che i comuni che non
faranno i piani regolatori se li vedono fatti fare d'ufficio dalla
Regione e si prevedono delle sanzioni nei confronti di quei Sindaci
che non fanno i piani regolatori, perché evidentemente un Sindaco,
responsabile, un Consiglio comunale responsabile, se vuole fare gli
interessi dei propri cittadini e del paese in generale, deve
disciplinare il suo territorio ed è giusto che si preveda una
specie di incentivo alla creazione dei piani regolatori che è dato
da un regime transitorio abbastanza duro, abbastanza poco
sopportabile.
Comunque, io distinguo nettamente situazione urbanistica da
situazione edilizia. Io mi rifiuto di credere e contesto quanto ha
detto il Consigliere Germano che la situazione edilizia, così, stia
per attraversare o stia per entrare in crisi. Vi sono tanti e tali
progetti approvati che ce n'è per almeno cinque anni a costruire in
Valle d'Aosta, anche se non si approvasse qualche altro progetto;
questo non significa che dobbiamo bloccare tutto, significa solo
che è improprio parlare di situazione edilizia, occorre, è
necessario, è urgente parlare di situazione urbanistica della Valle
d'Aosta.
È necessario arrivare ad una legge organica che disciplini in
modo globale il territorio, è necessario arrivare al piano
urbanistico regionale e tutti i piani comprensoriali e comunali
saranno delle tessere di questo mosaico che è il piano urbanistico
regionale.
Noi riteniamo che sia necessario ed urgente addivenire a questo
disegno di legge, addivenire all'approvazione di questa legge,
però, ripeto, io voglio che si chiariscano alcuni equivoci che oggi
si sono presentati in questa discussione. Se è vero che non
possiamo accettare le distanze che vengono proposte dalla legge
nazionale, appunto, essendo la Valle d'Aosta morfologicamente
diversa, essendovi una scarsezza di territorio, io ritengo che però
gli indici volumetrici presentati, siano da accettare nel regime
transitorio, non siano da modificare in alcun modo, altrimenti
arriviamo alla speculazione più pura.
Il problema dei centri urbani, ebbene, signori consiglieri, da
quanto mi è dato sapere, sono state fatte delle classificazioni da
parte di diversi comuni, a seconda, diversamente, delle intenzioni
dei singoli Consigli, delle singole Giunte, sono state fatte delle
classificazioni stranissime, alcuni hanno previsto nei centri
urbani praticamente l'interezza o quasi del territorio comunale
comprendendovi ad esempio, che so io, dei monti, delle becche,
altri invece, più ragionevoli, hanno dimensionato il centro
cosiddetto urbano a quello che era il prevedibile sviluppo, la
prevedibile espansione del centro stesso.
Ora, voi sapete, che si prevede l'1,5 nei centri urbani e lo
0,10 nelle zone agricole.
Ora, consentitemi questa domanda: se noi attribuiamo l'1,5 anche
a quelle zone che non devono essere sviluppate ragionevolmente, noi
diamo un indice volumetrico che costituisce un incentivo obiettivo
all'edificazione, se noi allarghiamo la classificazione dei centri
urbani, noi facciamo in modo che non si facciano più i piani
regolatori, perché in determinate zone l'indice dello 1,5 è un
indice incentivante all'edificazione, è un indice speculativo e
queste cose dobbiamo esaminarle, dobbiamo dircele.
Ora, io ritengo che se qualche responsabilità esiste da parte
della Regione, se qualche ritardo esiste, però consentitemi di dire
che da parte anche di molte, di moltissime amministrazioni comunali
il problema della redazione, della formazione dei piani regolatori
è visto un pochettino come il diavolo vede l'acqua santa. C'è la
paura di toccare determinati interessi, c'è la paura di vedersi
bollati alle consultazioni elettorali, e noi sappiamo che
inevitabilmente una disciplina del territorio tocca qualche
interesse, noi lo sappiamo perché ad Aosta, se non altro, il piano
regolatore è stato fatto, e noi sappiamo anche e dobbiamo dare atto
agli amministratori che hanno fatto il piano regolatore ad Aosta
che hanno compiuto un atto di coraggio e io questo l'ho sempre
riconosciuto e lo riconoscerò sempre. Però oggi dal Consigliere
Germano ho sentito un discorso non molto chiaro, un discorso che io
mi auguro possa essere chiarito dallo stesso Consigliere Germano,
perché parlare di situazione edilizia vuole significare fare il
discorso dell'associazione nazionale dei costruttori. Parlare di
situazione urbanistica vuole dire fare il discorso della difesa del
paesaggio, della difesa del territorio valdostano. In Valle d'Aosta
in questo momento non esiste un problema preoccupante per
l'edilizia, esiste un problema estremamente preoccupante per quanto
riguarda l'urbanistica; noi stiamo andando verso il massacro
urbanistico, quindi, signori Consiglieri io ritengo che, da queste
considerazioni la Giunta debba trarre quella spinta, quell'energia
necessaria per arrivare al più presto a presentare un disegno di
legge urbanistico. E ritengo anche che attraverso uno sforzo
concorde e attraverso un'assenza di demagogia, perché quando si
fanno leggi di questo tipo, dicevo, si toccano sempre gli interessi
di qualcuno o se non altro, gli interessi potenziali, interessi che
però sono in contrasto obiettivo con le esigenze della
comunità.
Io dico che se questo Consiglio saprà affrontare in modo sereno,
responsabile e non demagogico il problema della legge urbanistica,
ebbene questa legge verrà fatta al più presto e penso che potremo
porre ancora una volta la Valle d'Aosta all'avanguardia in questa
materia, così come fu in allora, con l'approvazione della legge
urbanistica che è attualmente in vigore, anche se mutilata in
alcuni suoi aspetti, e che è stata però praticamente disattesa
nella sua applicazione e nel suo spirito.
Non c'è l'Assessore Balestri, quindi io penso che la Giunta
chiederà la sospensione, il rinvio di qualunque deliberazione in
materia, perché ritengo che l'Assessore Balestri avesse da fare
delle comunicazioni o avesse da dire qualcosa. Quello che però da
parte del Partito socialista prese a sottolineare in questa
circostanza, è che noi riteniamo che questo problema si risolva
solo ed esclusivamente con la presentazione rapida di una legge
urbanistica regionale, e poi, successivamente con l'adozione di
quei provvedimenti che consentono ai comuni di poter finanziare i
piani regolatori, e eventualmente con la previsione di sanzioni nei
confronti di quei comuni che forniti di questi strumenti, non
adoperino questi strumenti stessi.
Tonino (P.S.I.U.P.)
- ...
Germano (P.C.I.)
- ... chiede il rinvio ...
Montesano (P.S.U.)
- Ma, io ho detto in principio,
guardate, non c'è l'Assessore al Turismo che è un diretto
interessato di questa cosa qui, perché, siccome è un settore suo,
se volete parlare dell'argomento, però naturalmente, tenete conto
che non c'è l'Assessore al Turismo, da cui l'urbanistica dipende...
Io ... aspetti un momento...
(si sentono voci)
...io voglio
chiedere prima di tutto a chi ha chiesto la parola, Tonino,
Manganoni, Savioz, ... Ramera vuole fare una proposta? Breve, che
cosa vuole dire?
Ramera (D.C.)
- ... ai presentatori della mozione, che il
disegno di legge per questo preciso argomento è già pronto in
quanto l'Assessore al Turismo mi ha convocato, in quanto Presidente
della Commissione, lunedì scorso, per cui il disegno di legge verrà
portato nella prossima settimana, alla Giunta regionale ed è già
fissato come abbiamo stabilito ieri, nella Commissione al Turismo,
per lunedì 10 all'esame della Commissione. È per questo che io
volevo rendere conto ai presentatori di quanto sta avvenendo, per
evitare delle discussioni inutili.
Montesano (P.S.U.)
- Volete rimandare la discussione? No,
e allora, primo Consigliere Tonino ... un attimo solo perché c'è
Tonino, Manganoni, Savioz, Germano e poi Fosson.
Tonino (P.S.I.U.P.)
- ...
Fosson (U.V.)
- Da quanto abbiamo appreso adesso dal
Consigliere Ramera vorrei solo chiedere: il disegno di legge che è
pronto e che sarà presentato alla Giunta, concerne la legge
urbanistica che parlava prima il Consigliere Milanesio, oppure la
legge per sovvenzionare, per venire incontro ai comuni, cioè quello
che si chiede nella mozione?
Ramera (D.C.)
- ... quello che si chiede nella
mozione.
Tonino (P.S.I.U.P.)
- Io vorrei dire che le disposizioni
restrittive della famosa legge ponte non hanno alcun senso in
mancanza di una logica di pianificazione urbanistica; la corsa alle
licenze di costruzione, cominciata nel settembre 1967, subito dopo
l'entrata in vigore della legge ponte, urbanistica, è provocata
dalla prevista applicazione, a partire dal 1° settembre 1968 di
severe limitazioni per l'attività edilizia, pari per tutti i
comuni, piccoli e grossi, che si trovino sprovvisti di piani
urbanistici, si è conclusa così nello scorso mese di agosto. Oggi
dobbiamo dire che l'edilizia, pur nei suoi limiti, è in piena
attività, per la spettacolare volata delle autorizzazioni a
costruire, finite che siano queste costruzioni vi sarà una crisi
totale nell'edilizia, proprio in ordine alla legge restrittiva in
materia; inoltre non saranno pochi i casi in cui la costruzione non
potrà essere portata a termine nel prescritto, nei prescritti due
anni che la legge impone; se non si interverrà, e direi che è già
tardi, per alcuni casi, mi riferisco a coloro che, dicevo prima,
che non riusciranno a portare a termine la loro casa, e in altri
casi mi riferisco alle piccole imprese edili che vi sono nei
piccoli comuni, che hanno dovuto fronteggiare le spese materiali
per costruire case a coloro che giustamente, avendo un unico
appezzamento di terreno, che costavano col tempo, in ordine alle
possibilità finanziarie di costruirsi la propria casa, hanno
dovuto, giocoforza iniziare la casa, senza poter peraltro
fronteggiare la spesa occorrente, di qui, oltre la crisi totale
della edilizia, questi piccoli impresari si verranno a trovare in
seria difficoltà per cui non saranno pochi coloro costretti al
fallimento.
Dicevo, appunto, se non si interverrà ad una pianificazione
generale del territorio della Valle d'Aosta, se questa
pianificazione non sarà sviluppata con la necessaria rapidità, non
si giungerà in tempo a salvare il salvabile con gravissimo
pregiudizio dell'economia e del progresso sociale della Valle.
Occorre quindi, a mio avviso, intervenire tempestivamente e
predisporre una legge regionale in materia, se è vero che siamo una
Regione autonoma che tenga conto della natura territoriale della
Valle d'Aosta. I comuni della Valle d'Aosta non possono più
rilasciare licenze edilizie; a qualcuno viene rilasciato licenza di
costruzioni prefabbricate, quindi una baracca, con impegno del
medesimo di smontarla qualora venga richiesto; i motivi oggettivi
di questa situazione, ho già detto, sono da ricercarsi sulla natura
dei nostri terreni, spezzettati all'infinito, delle innumerevoli
servitù esistenti, autostrada, ferrovia, statale 26 e 27, strade
comunali e regionali di accesso alle medesime, oltre ad una fitta
rete di linee elettriche, il tutto sommato assieme in un quadro
generale, dalla portata in cui viene a trovarsi la Valle d'Aosta in
materia urbanistica.
Parlando della fitta rete di elettrodotti, che specie in bassa
Valle si trovano fittissimi, proprio sui terreni pianeggianti,
vorrei sentire dall'Assessore competente o da qualcuno della
Giunta, se non fosse possibile intervenire presso le società
elettriche e presso l'ENEL affinché questi elettrodotti siano
sotterranei, come già avviene in alcuni posti, oppure essere
spostati nelle montagne.
Comunque, io sono d'accordo sulla mozione, ma sarei però
ulteriormente più soddisfatto se il problema venisse affrontato
alla radice con apposita legge regionale che disciplini in modo
diverso, con una pianificazione urbanistica generale, tenendo
conto, ripeto, della natura dei terreni e del modo in cui essi sono
distribuiti.
Il Consigliere Milanesio dice che il problema dell'urbanistica è
in fase di difficile, lunga e contrastata gestazione; a me pare che
con questa affermazione egli riconosca che su questo problema ci
sia dell'immobilismo come giustamente disse poco fa il Consigliere
Germano, per cui, proprio in ordine a questa carenza, invito i
responsabili ad affrontare anche questo importante problema, e non
so, non sono d'accordo col chiedere la sospensione di questa
mozione.
Manganoni (P.C.I.)
- È forse necessario partire dalle
ragioni per cui questa legge urbanistica è stata varata in campo
nazionale. Lo scopo che si prefiggeva era di disciplinare il caos
urbanistico che c'era in Italia ed in Valle d'Aosta, quindi,
disciplinare, eliminare, chiamalo come vuoi, ad ogni modo di
mettere termine a quel caos; quindi lo scopo della legge, quindi
questo scopo, che solo questo si prefiggeva, può anche essere
approvato, perché noi assistevamo nella nostra Valle a delle cose
assolutamente inammissibili. Senonché, stabilisce la legge che dopo
il 1° settembre 1968 non si possono più concedere permessi edilizi
se non c'è o il piano regolatore o il regolamento edilizio o il
programma di fabbricazione, salvo che si tratti di centri abitati.
Di fatto, cosa succede? Che i comuni non potranno più autorizzare
delle costruzioni fuori dei centri abitati e qui si tratta di
stabilire, di vedere se i centri abitati sono stati stabiliti dai
comuni, ma ad ogni modo, ammettendo che lo siano e mi risulta di
no, non si potrà costruire, perché? Perché la volumetria del 0,10%,
ammessa al di fuori dei centri abitati, vuole dire che una persona
che si vuole costruire una casa normale di 1000 mc. deve possedere
10.000 mq. ciò che in Valle d'Aosta, diciamo, è quasi impossibile;
secondo, vi è il problema delle distanze... se mi lasci andare
avanti, Milanesio, il problema della distanza, 20, 30, 40 metri
dalle strade, coi terreni, con l'inclinazione che hanno i terreni
in Valle d'Aosta, con lo spezzettamento dei terreni in Valle
d'Aosta, non si costruisce, questa è la realtà di oggi. Pertanto,
chi ha avuto l'autorizzazione a costruire prima del settembre 1968
andrà avanti, quelli che oggi vogliono costruire di fatto, di
fatto, non possono costruire, salvo, ho detto, nei centri
abitati... Come si può superare questo ostacolo, che, dice
Milanesio, ci sarebbero lavori per cinque anni ecc. beh, ... questo
bisognerebbe andare a fondo, ad ogni modo, questo, effettivamente,
questa stasi può provocare una crisi nell'edilizia, non solo, ma
impedisce di costruire. Se oggi un cittadino vuole fare un progetto
e costruire fuori del centro abitato, non può costruire e così
naturalmente questo è anche un notevole incremento a quel turismo
di cui si sciacquano tutti la bocca qua dentro, tutti... domani un
tale vuole costruirsi una villetta, in una zona, non so, ... quello
non costruisce perché certamente la villetta, perlopiù si
costruisce fuori della zona abitata perché la gente oggi vuole la
tranquillità e la pace e quindi ricade nell'indice di fabbricazione
0,10 e allora non fabbrica.
Non parliamo poi delle distanze delle strade: come si può
superare questo? Si può superare in un modo solo: con
l'elaborazione e l'approvazione dei piani regolatori o dei
regolamenti edilizi con programma di fabbricazione; queste sono le
vie di uscita. Ora, si parlava della legge regionale urbanistica:
benissimo, tutto bene, però non è la legge regionale urbanistica
che risolve questo, sono i piani che risolvono, che permettono di
costruire, perché anche se noi facciamo la legge urbanistica
attenuando certe posizioni troppo rigide di quella nazionale,
adattando alla situazione della Valle d'Asta, ma se non abbiamo i
piani noi non costruiamo. Allora, di questo ne abbiamo già parlato
a suo tempo, l'amministrazione regionale ha invitato i comuni a
nominare dei tecnici ecc... e questo sta bene, ne abbiamo già
discusso in un passato Consiglio. Io penso che quasi tutti i
comuni, o tutti, hanno provveduto a prendere queste delibere e a
nominare un tecnico per l'elaborazione di questi piani, però, sulla
delibera c'era, in altri termini, sotto altra forma, ma la sostanza
era questa: chi paga? Noi sappiamo, che i nostri piccoli comuni non
possono affrontare questa spesa; si era detto qui, paga la Regione,
e c'erano, è stato detto precedentemente, i fondi sul bilancio, che
poi avete stornato, 180 milioni li avete stornati, e io ho detto
anche il perché, c'è stata tutta la discussione. Ora, il Comune
cosa dovrebbe fare oggi? Sollecitare il tecnico dicendogli: muoviti
a fare il piano, no? Il tecnico dice: ma chi paga? E il Sindaco
risponde: non so? E allora il tecnico dice: ma, se nessuno mi paga
e io lavoro per la faccia di chi, del Sindaco? Ecco oggi uno dei
problemi che ostacolano e che fermano, noi questo l'abbiamo
sollevato in un passato Consiglio; cosa è stato detto dal
Presidente della Giunta? Noi provvederemo; cioè in un primo tempo
era stato detto "paga tutto la Regione", in un primo tempo, e in un
secondo tempo, in un Consiglio seguente è stato detto "ma
veramente, pagare tutto, è meglio che paghiamo solamente una buona
percentuale", si era parlato anche del 75%, e va bene; si potrà
discutere, ma ad ogni modo che anche i comuni contribuiscano anche
per una piccola parte si può anche, io posso anche accettare
questo, naturalmente però il 78, 80% veniva pagato dalla Regione;
anche, si è aggiunto da parte della Giunta, porteremo una legge i
Consiglio, per questo contributo; ma questo se ne è parlato quando?
Quattro o cinque mesi fa, mettiamo tre e mezzo, se non sono quattro
o cinque; siamo pressappoco lì.
Ora è inammissibile che per fare una leggina che stabilisce un
contributo della Regione per questi comuni, ci vogliano tre o
quattro mesi e si dice: il 10 andrà in Commissione. Ma, cosa ha
fatto la Giunta in questi tre o quattro mesi? Non si rende conto
dell'urgenza di questo provvedimento, perché con questo
provvedimento darà l'arma, darà la possibilità ai sindaci di
sollecitare e di dire al tecnico: se entro tale termine non me lo
prepari, guarda che io ne cerco un altro. Questo, diciamo è un caso
estremo, però possiamo anche arrivare a questo punto. Però possono
sollecitarli questi piani, invece oggi non possono sollecitarli.
Quindi, ecco l'urgenza e l'accusa che io faccio, alla Giunta, di
aver ritardato troppo, bisogna mandare avanti, non la legge
urbanistica, ma questa legge che stabilisce il contributo ai
comuni; questo è l'appunto che io faccio alla Giunta e la invito ad
essere celere, che se il 10 c'è il Consiglio, no, va alla
Commissione, noi dobbiamo già finire alla fine di questo mese, se
tutto va bene, augurandoci che la commissione non ci metta alcuni
mesi a discutere, ma andando tutto bene, noi andremmo al Consiglio
di fine marzo, e quindi un altro mese che noi perdiamo, questo, per
quanto riguarda quella legge.
Secondo, altro problema che io voglio sollevare è: questi piani
regolatori, e piani di fabbricazione, cioè regolamento edilizio con
allegato programma di fabbricazione, a che punto sono? Io chiedo
alla Giunta, quanti comuni hanno oggi, a tutt'oggi inviato alla
Giunta questo piano, o piano regolatore, o piano di fabbricazione -
primo.
Secondo: quanti di questi piani sono stati approvati, perché qui
vorrei, se non erro, potrei sbagliarmi, ma se sbaglio veda la
Giunta di correggermi, i piani regolatori devono passare in
Consiglio, l'approvazione e i piani di fabbricazione invece
dovrebbero essere approvati dalla Giunta, è così? Io ho
l'impressione che la Giunta viva, o nei sotterranei delle talpe, o
su nella stratosfera; mi vuole rispondere?
(si sente una voce in lontananza)
Montesano (P.S.U.)
- Manganoni, c'è l'Assessore al
Turismo che manca io l'ho detto...
Manganoni (P.C.I.)
- Però è ammissibile, mi permetta
Presidente, è ammissibile che un membro della Giunta non sappia
rispondere a questa domanda? Cioè il piano regolatore va approvato
dal Consiglio? Il regolamento edilizio, con programma di
fabbricazione, va approvato dalla Giunta? Sono delle domande che
qualsiasi assessore deve sapere.
Montesano (P.S.U.)
- ... ma Lei è stato assessore ...
Manganoni (P.C.I.)
- Presidente, quando m'interrogavano,
io ho sempre risposto, e quando ... e quando non mi trovano in
condizioni di rispondere dicevo: non conosco esattamente il
problema, mi riservo entro un'ora, o mezza giornata o entro un
giorno, di rispondere e m'informavo ... ad ogni modo diamo atto che
la Giunta ignora perfino questo, diamo atto, anzi io pregherei,
d'altronde risulterà dal nastro, che però a verbale risulti questo
fatto, che la Giunta non è in condizioni di rispondermi su questa
domanda elementare. Allora, cosa fa la Giunta per accelerare la
stesura e l'approvazione di questi piani?
(voce)
...ecco, ed
è così che voi vi preoccupate di questa situazione nella quale si
trova oggi la Valle d'Aosta, questa la vostra preoccupazione,
questo il vostro interesse per i problemi regionali, questa è la
verità, caro Bordon, ed io vorrei ancora rivolgere una domanda, una
domanda al ... non c'è ... al Consigliere Milanesio. Il Consigliere
Milanesio proponeva delle sanzioni per i sindaci che non facciano
il loro dovere, a questi sindaci che non dovessero ... Va ben, e
questa è una questione anche da discutere, non è da respingere così
a priori, però io vorrei chiedere al Consigliere Milanesio, e per
la Giunta, che non solo non fa il suo dovere, ma che viola le
leggi, e adesso lo dimostrerò, propone anche delle sanzioni il
Consigliere Milanesio? Bene, bene, ed allora veniamo ai fatti. Mi
risulta, e qui la Giunta mi corregga se sbaglio, che un regolamento
edilizio, con relativo programma di fabbricazione è rimasto nelle
scartoffie polverose dell'amministrazione regionale, per oltre un
anno, dopo di che l'amministrazione lo restituisce al Comune per
rivederlo perché non va; ora, dice questa legge famigerata,
urbanistica, ecc... che i regolamenti edilizi dei comuni sono
approvati con decreto del Provveditore regionale alle Opere
Pubbliche, sentito l'Assessore all'urbanistica regionale, la
competente sovraintendenza, entro il termine di 180 giorni dalla
presentazione: 180 giorni, vorrebbe dire circa 6 mesi; qui invece
l'hanno tenuta un anno prima di restituirla, hanno violato
l'articolo 12 di questa legge, e allora, il Consigliere Milanesio è
sempre d'accordo che oltre alle eventuali sanzioni nei confronti
dei Sindaci si prendano delle sanzioni contro la Giunta, che non
solo non fa il suo dovere, che non solo dorme ma che viola
l'esistente legge urbanistica?
(si sente la voce di Milanesio)
...adesso siamo su questo
argomento, perché se qui andiamo in tutto il calderone, rimaniamo
in argomento, ed allora, io che non ho respinto la proposta di
Milanesio di prendere dei provvedimenti per quei sindaci
recalcitranti ecc... è una cosa che si può anche esaminare perché i
sindaci devono fare il loro dovere, ma quando la Giunta, che
dovrebbe essere di esempio agli amministratori è la prima a non
fare il suo dovere e a violare le leggi, articolo 12, ed allora
cosa proponiamo per la Giunta? Delle sanzioni disciplinari? No, noi
siamo bravi, non vogliamo farvi del male, ad ogni modo ecco la
situazione, la situazione è questa, che voi, non solo non fate il
vostro dovere, che voi ritardate l'approvazione di quella legge,
del contributo, non parlo della legge urbanistica, ciò che ritarda
di conseguenza tutto l'iter e poi, addirittura violate la legge
urbanistica; questo state facendo voi, altro che accelerare.
Savioz
(P.C.I.)
- Io, innanzitutto vorrei sapere
se questa discussione continua o se viene rinviata; perché se la
discussione continua, allora io intervengo e dico quello che ho da
dire, se invece viene rinviata non dico niente.
Montesano (P.S.U.)
- Lei più di noi può comprendere le
ragioni per cui ho proposto il rinvio, perché manca il responsabile
del settore... gli altri assessori, ma poi anche per delicatezza
non possono intervenire, non conoscono il pensiero
dell'Assessore.
Savioz
(P.C.I.)
- Vuole per cortesia chiarire
questo: si rinvia sì o no? Io ho chiesto al Consiglio se, data
l'assenza giustificata dell'Assessore al Turismo non sia opportuno
rinviare.
Germano mi ha risposto già no; allora ... Il Consigliere Fosson,
cosa dice? Adesso poi facciamo dire al Presidente ...
Fosson (U.V.)
- Io credo che se noi prolunghiamo la
discussione sulla legge urbanistica e tutto questo è logico che non
si possa discutere in assenza dell'Assessore al Turismo, ma io ho
chiesto appunto quando il Consigliere Ramera aveva accennato, se si
trattava della presentazione di una legge su questo argomento. Ora,
se le intenzioni della Giunta, le intenzioni dell'Assessore
Balestri al Turismo, se l'intenzione sua è quella di presentare una
legge per quanto si chiede qui nella mozione, non vede perché debba
essere rinviata l'approvazione della mozione, perché noi siamo
perfettamente convinti di chiedere questo; non abbiamo bisogno di
una risposta dell'Assessore Balestri, qui, per questo, e
indirettamente sappiamo che l'Assessore Balestri è orientato a
presentare questa legge; siccome noi assicurazioni ne abbiamo avute
molte volte e poi abbiamo visto che le assicurazioni non portavano
ad un certo frutto, io direi, è stata presentata la mozione,
chiediamo questo, votiamo la mozione, se siamo tutti d'accordo, e
buona notte, diamo un mandato alla Giunta per presentare questo,
che non ha niente a che vedere questa mozione, con quello che è il
piano urbanistico generale e via dicendo, perché qui siamo nel
campo di venire incontro alle spese che i comuni devono affrontare
per predisporre gli studi e l'elaborazione dei piani regolatori,
questo indipendentemente dalla legge urbanistica, questo compito i
comuni lo devono svolgere; ne abbiamo parlato più volte in questo
Consiglio, c'erano degli stanziamenti ad hoc nel bilancio, sono
stati stralciati questi stanziamenti ed ad un certo momento abbiamo
avuto la assicurazione da parte del Presidente della Giunta che
qualche cosa si sarebbe fatto in merito, quindi non è un argomento
nuovo, non è un qualche cosa che abbiamo bisogno di avere una
risposta oggi dall'Assessore al Turismo, perché il Consiglio, in
base alle discussioni già fatte sull'argomento può benissimo votare
con piena cognizione di causa la mozione che è stata presentata,
qui non si specifica la percentuale e mi sembra che quando noi
stiamo a quella delibera che viene proposta dalla mozione, di
impegnare la Giunta a predisporre e presentare quanto prima un
testo di legge che regolamenti ed assicuri ai comuni un congruo
contributo regionale nelle spese per gli studi e l'elaborazione dei
piani regolatori e dei programmi di fabbricazione, mi sembra che è
pienamente logico, e pienamente in ordine con quello che è stato
più volte discusso in questa sede e non abbiamo bisogno, non si
specifica né niente, quindi si dà un mandato alla Giunta di
studiare questo problema, si chiede solo e si sollecita questo,
perché altrimenti, se noi avessimo necessità di una risposta da
parte dell'Assessore al Turismo in questa sede, allora io aderirei
alla proposta del Presidente del Consiglio, ma questo mandato che
noi diamo alla Giunta lo si dà indipendentemente dalla presenza o
meno dell'Assessore Balestri, dell'Assessore al Turismo, e se per
caso l'Assessore Balestri ha già predisposto una legge per questo,
tanto meglio, tanto meglio, vuole dire che noi non chiediamo la
luna nel pozzo, chiediamo una cosa che è già nelle intenzioni anche
della Giunta, ma mi sembra che non sarebbe logico, invece di
rimandare adesso, come è formulata la mozione di rinviarla
esclusivamente per l'assenza dell'Assessore al Turismo.
Montesano (P.S.U.)
- Siccome si tratta appunto di
rinviare o non rinviare, io desidero sentire anche la voce della
maggioranza, perché io non faccio l'avvocato di nessuno.
Ramera (D.C.)
- Il gruppo democristiano ritiene superata
la mozione in quanto le comunicazioni che ho fatto ritengo abbiano
informato sufficientemente il Consiglio che la legge è già stata
predisposta dall'Assessorato. Andrà in Giunta mercoledì e andrà
all'ordine del giorno della Commissione del turismo il 10 febbraio,
tanto ho comunicato ieri alla Commissione del turismo, andrà anche
alla Commissione competente per l'urbanistica, nello stesso
momento, quindi ad un dato momento non so che cosa dobbiamo
deliberare per impegnare la Giunta a fare quello che praticamente è
già fatto perché mercoledì vaglierà, darà il suo assenso alla legge
già predisposta e noi stiamo qui, da un'ora a discutere su quello
che è già fatto o vorremmo fare, o rifare. Io ritengo che pertanto
il nostro gruppo ritiene superato l'argomento e non vuole votare
assolutamente questa mozione.
Colombo (P.S.U.)
- Io vorrei solamente aggiungere a
quanto ha detto il Consigliere Ramera che è sempre stata prassi, in
assenza dell'Assessore interessato, di rinviare la discussione
sugli argomenti di questo assessorato; quindi, dico, o qui veniamo
nell'ordine di idea di seguire l'impostazione che ha dato il
Consigliere Ramera, o altrimenti, dico, rinviamo ad altra riunione
proprio per dare la possibilità all'Assessore Balestri di
rispondere, nel vasto campo che è stato introdotto nella mozione a
tutti gli argomenti che sono stati citati. Quando il Consigliere
Manganoni mi chiede quanti sono i comuni che hanno presentato il
progetto di centri abitati e tutte queste cose, io potrei dare una
risposta, ma molto evasiva, so che li stiamo esaminando, li stiamo
mandando avanti così come stiamo mandando avanti anche quelli che
sono gli incarichi che sono stati dati dai comuni per la
progettazione dei piani regolatori. Quindi io direi che, a
conclusione di quanto è stato detto, o si rinvia il tutto, e
naturalmente si tratta di rinviare al 12 del prossimo mese, quando
c'è l'Assessore Balestri, o altrimenti si tiene anche in
considerazione, la giusta considerazione che ha fatto il
Consigliere Ramera e il problema è superato. Io posso ribadire
nuovamente che il progetto di legge, per quanto concerne i
contributi ai comuni sul problema dei progetti per i piani
regolatori, è all'esame della Giunta, mercoledì sarà esaminato,
passerà alla Commissione e ritengo senz'altro che il prossimo mese
verrà in Consiglio.
Siamo il 28? Domani è il primo di marzo.
Montesano (P.S.U.)
- ... guardi, Consigliere Andrione ce
n'è altri cinque prima di Lei, è soltanto, se Lei mi dà un
apporto.
Andrione
(U.V.)
- Volevo soltanto fare notare al
Consigliere Ramera che non è un giudizio che viene dato anche dalla
maggioranza su una mozione presentata dalla minoranza, se è
superata o meno; il giudizio di superato, della mozione, può essere
la motivazione per la quale i gruppi di maggioranza votano contro,
ma a meno che la mozione non venga ritirata dai suoi presentatori
non può essere definitivamente superata da qualcuno della
maggioranza, perché allora c'è una sostituzione delle parti, e
allora, o si accetta la proposta dell'Assessore Colombo per il
rinvio con votazione in una seduta successiva e questo può essere
messo in discussione e accettato come proposta di discussione,
perché è logico, oppure, se i presentatori insistono, la mozione
deve essere votata perché non si può interrompere una discussione e
saltare così, a meno che i presentatori non vogliano ritirarla, ma
era semplicemente per una questione di procedura che volevo
intervenire ...
Montesano (P.S.U.)
- Sono d'accordo completamente su
questa procedura, soltanto che non siamo usciti finora
dall'alternativa. Che cosa si vuole fare? Io propongo che la
questione, l'ho detto fin dal principio, ribadendo quello che ha
detto l'Assessore Colombo, si rinvia al prossimo Consiglio; se
invece volete arrivare alla votazione, facciamo la votazione...
(voce in lontananza)
...sì, va bene, ma se continuiamo la
discussione finiamo con non concludere.
(voci)
Va bene, allora, d'accordo che si rinvia questo argomento, non è
facoltà del Presidente ... adesso vuole scaricare sul Presidente...
(voci)
...va bene, allora Germano, per fatto personale, in
che cosa consiste il fatto personale.
Germano (P.C.I.)
- Il fatto personale consiste in questo,
e cercherò di essere molto chiaro per non provocare altre
discussioni, cioè che il Consigliere Milanesio, ha una certa
tecnica nell'arrampicarsi sui vetri, questo lo riconosco...
Montesano (P.S.U.)
- ... questo non è un fatto personale,
è una polemica ...
Germano (P.C.I.)
- Certo, certo, ... permetta, arrivo al
fatto personale ... ha una certa tecnica però, arrampicarsi sui
vetri è proprio delle mosche, non tanto degli uomini, quindi ci
sono delle difficoltà obiettive; infatti lui, rispondendo a me, non
ha contestato i fatti che io ho citato, non ha contestato i fatti,
si è fermato su una frase, che può essere anche discutibile, crisi
edilizia invece di crisi urbanistica e mi ha fatto dire delle cose
che io non ho detto, cioè io non ho detto che le norme transitorie
della 765 sono iugulatorie, sono state volute, dure, iugulatorie,
per costringere a risolvere i problemi urbanistici e io lo apprezzo
e l'ho detto, ed è nel verbale, li apprezzo come un fatto positivo.
Quindi, richiamandosi così, facendomi dire una cosa che non ho
detto, e parlando di crisi edilizia, invece di crisi urbanistica,
il buon Milanesio, i fatti che io ho contestato li ha scivolati
tutti via, cioè i perimetri dei comuni, è stato detto anche da lui,
ce ne sono di quelli che li hanno fatti buoni e altri che li hanno
fatti cattivi; potrei citare il caso di Ayas che ha fatto un
perimetro dove si possono insediare 200.000 abitanti. È evidente
che quello non va bene; però ci sono altri comuni che li hanno
fatti bene. Perché la Giunta, entro i 90 giorni non ha risposto? Ha
risposto 8 o 10 mesi dopo, respingendo tutti, di tutti i comuni,
non ha risposto a questo fatto; i piani regolatori...
Colombo (P.S.U.)
- La Giunta su questi problemi ha
vagliato naturalmente un po' tutti i piani che sono stati
trasmessi, sentiti i pareri della sovraintendenza, ha già rinviato,
approvato, non so, una trentina, trentacinque piani del centro
abitato ...
Germano (P.C.I.)
- ... bene, è un annuncio che fa
piacere, ma con enorme ritardo, non rispondendo nei 90 giorni e
respingendo prima tutti; questi sono fatti. Io accetto, bene,
l'iniziativa, che non risolve ancora niente, ma fatta, io prendo
atto, prendo atto, ma non è così che si contesta, e così i piani
regolatori; tutti i comuni hanno assegnato o il piano regolatore o
i piani di fabbricazione, i programmi di fabbricazione. La Giunta
non ha risposto, ad alcuni ha detto sì, e basta, agli altri ha
detto no, o non ha risposto, Montjovet è un anno che l'ha
presentato, non ha avuto l'onore di una risposta, e così per la
legge urbanistica; insomma sono cose che si sanno, però su questo
non si discute e difatti lui arriva poi all'affermazione che dice,
in Valle d'Aosta, affermazione sua, giunta in ritardo e la Valle
d'Aosta è nel caos urbanistico; quindi, nei fatti mi dai ragione, e
poi mi vieni a dire che facciamo la politica di destra. Ma io ti
contesto, e ti contesto nel termine etimologico della parola,
contestare vuole dire chiamare a giudizio, con testimonianza, con
testimonianza diretta, e io ti chiamo a giudizio, per sapere chi è
che fa una politica di destra, su questo terreno, e su altri
terreni che potremmo affrontare.
Il Partito socialista italiano, in uno schieramento diverso ha
fatto ad Aosta il piano regolatore - tra parentesi, il prezzo
politico elettorale lo abbiamo pagato noi - questo, tra parentesi,
però è stato fatto; e chi era contrario? La democrazia cristiana, e
quella direzione che c'era, che adesso è Sua alleata; quella ha
fatto una politica di destra, non chi ha fatto il piano regolatore.
Nella regione valdostana, in uno schieramento diverso il Partito
socialista ha approvato nel 1961 la legge urbanistica, di cui
magna pars
l'ha fatta un vostro esponente. Io do atto delle
cose. Ma chi è che è stato contro? La democrazia cristiana, tutti i
giornali della democrazia cristiana, sia per i piani regolatori che
dicevano questo piano non deve passare, e sia per questa legge
urbanistica, che questa legge urbanistica non va; e chi è che l'ha
bocciata e respinta?
Montesano (P.S.U.)
- ... Germano, parla per fatto
personale.
Germano (P.C.I.)
- Per fatto personale, mi ha detto che
ero di destra ... e posso rispondere ... se a Lei dicono che è di
destra e Lei lo accetta ... io se mi dicono che sono di destra mi
sento il dovere di rispondere, permetta ... siamo seri ... io parlo
della sua accusa a me di essere di destra, io gli dimostro che
invece quando è stato in un determinato schieramento si è fatto una
politica di sinistra, bene o male, con pregi e con difetti, in
questo schieramento, dove vi trovate adesso da tre anni, la legge
urbanistica, niente, tutte le cose che ho citato prima, niente, e
la conclusione è la sua: la Valle d'Aosta è nel caos urbanistico,
perché? Perché vi è una Giunta di tal fatta, perché in quella
Giunta vi sono le forze che sono contrarie, e l'hanno dimostrato
nel passato, a questa politica; allora, la politica di destra e di
sinistra, non si vede estrapolando una frase, e facendosi il ricamo
attorno, si vede guardando i fatti, la realtà in faccia come è
bella o brutta che sia, e in questo momento che faccio una politica
di destra, o che l'appoggi, perché è corresponsabile, è segretario
di un partito che è corresponsabile di questo, mi dispiace
Milanesio, sei tu, e non io, mentre invece noi chiediamo che queste
cose si facciano, che si facciano in modo progressivo e giusto, ma
si facciano, non si dicano per poi non farle, si facciano nella
realtà, e siamo qui pronti a votare per queste cose, non per
scappare via, ma a votarle. Chiedo scusa.
Montesano (P.S.U.)
- Allora io chiedo la chiusura della
discussione. Sono iscritti a parlare Milanesio e Bordon...
(voci)
Savioz
(P.C.I.)
- ... se il Consiglio decide di
rinviare, rinuncio, ma se il Consiglio decide di continuare...
(voci)
Montesano (P.S.U.)
- ... Bordon, Savioz ha ragione in
questo, perché ha detto, io rinuncio se ... no, voi non rinunciate,
tutti e tre non rinunciate, allora, in ordine, Savioz...
(voce
di Bordon)
...lasci finire Bordon, sono iscritti a parlare
Savioz, Bordon e...
Savioz
(P.C.I.)
- Va bene, visto che volete
parlare, allora mi permetto di dire qualcosa anch'io.
Montesano (P.S.U.)
- ...ma lasci parlare Bordon, per
favore, ma lasci parlare, poi parlerai tu... Bordon, io sospendo la
seduta, lascia parlare e poi parlerai tu...
(voce di Bordon:
...sono due ore che macinano l'acqua del
mortaio...
)
...va bene, ma lascia parlare e poi parlerai tu.
Savioz
(P.C.I.)
- Questo è triste, è un triste
spettacolo, perché ad un certo punto... no Bordon, io voglio
soltanto riferire quanto detto prima: ho chiesto, se la discussione
doveva continuare avrei preso la parola, se invece si accettava di
rinviare, non parlavo, e poi quando pretendo di avere la parola
perché voi avete chiesto di continuare, non io...
Allora, tanto cominciamo a mettere un po' i punti sulle "i":
rimanga chiaro e questo è già una ripetizione, quindi la seconda
volta che lo dico, la Regione Valle d'Aosta, nelle sue
amministrazioni passate, prima di Marcoz e poi di Caveri, sono
state le uniche due giunte della Regione Valle d'Aosta che si sono
occupate a fondo del problema urbanistico e di costruzioni nella
Valle. Questa è la storia, quindi non c'è nessuno che può venirmi a
dire che sia il contrario, ed è altrettanto vero che abbiamo
impostato ben 40 piani regionali, ed è altrettanto vero che se la
nostra legge urbanistica del 1961 e i nostri piani regionali, non
sono andati avanti, questo è grazie alle pressioni della democrazia
cristiana, e badate che io di solito non faccio certe affermazioni,
non c'entro, ma oggi lo devo dire con chiarezza perché ho la
documentazione in mano per poterlo fare: fin dal primo momento, fin
dalla costituzione della Commissione costituita per l'esame della
legge del 1961 fin dal primo momento, i componenti di parte
democristiana si sono schierati contro la possibilità di fare una
legge regionale, fin dal primo momento e nelle ultime sedute non
hanno neanche più partecipato ai lavori perché quando hanno capito
che la legge andava in porto comunque, non si sono più presentati.
Questa è realtà signori, non si può negare e quando finalmente la
legge ha visto la luce del sole e ha iniziato la sua applicazione e
grazie alla medesima benché incompleta, benché non tutta a posto,
ecc., e si è salvato il salvabile, è stata ancora la democrazia
cristiana e i suoi giornali a fare di tutto e a prendere un
democristiano e a fare la richiesta al Governo per cassare la
nostra legge. Questo è chiaro, non sono mica storie, è la realtà,
la verità pura e semplice detta magari con delle parole non
roboanti, ma comunque è così. Che cosa succede? Succede che in
Valle d'Aosta come in tutte le Regioni d'Italia i piani regolatori
sono invisi alla popolazione. Perché? Perché la popolazione
preferisce essere cosiddetta, libera, per poter fare quello che
meglio crede nel podere, dove meglio vuole, e poi chiede magari al
Comune di provvedere a fare le infrastrutture perché occorre luce
elettrica, strade, fognature ecc.. Quindi i piani urbanistici sono
sempre stati invisi alle popolazioni. Conseguentemente, siccome
tutto è politico, e ben poco rimane di pura amministrazione, i
Sindaci, nella loro massima parte e in sei anni di tempo vi
confesso di aver avuto agio e tempo di capire a fondo questo
problema, i sindaci, dal primo all'ultimo, non ne ho trovato uno,
salvo il Sindaco di Aosta, che fosse d'accordo per fare il piano
regolatore. Tutti quanti erano d'accordo quando parlavano con noi,
però nel loro consiglio, quando erano alle nostre spalle, che non
li vedevamo, trovavano mille scuse per rinviare i piani, tanto è
vero, che ci sono dei piani approvati dal Consiglio e non mandati
avanti; questo lo dimostra. Quindi è molto facile fare la bella
figura di voler, di non volere dei piani regolatori, di lasciare
libero con la storia della libertà, della democrazia, e via di
questo passo qui, di modo che le bellezze paesaggistiche si vanno a
fare ramengo, e come purtroppo è successo. Non si sa come costruire
perché determinate leggi non ce ne sono, si applica il codice
civile in certe occasioni, in certe occasioni si è fatto dei piani
provvisori, e con quelli sono andati avanti, comunque, quando si
sente la parola caos, la parola caos è giusta ma bisognare fare
caos, uguale D.C. responsabile, tutti i Sindaci erano contrari al
piano regolatore, nel loro petto, stia tranquillo... buona parte...
in quella occasione erano D.C., non solo non ci siamo fermati a
questo... quando ad un certo punto si è capito la difficoltà di
andare avanti coi piani regolatori abbiamo ripensato all'altra
soluzione, di fare il piano regolatore generale della Valle
d'Aosta, documento necessario per poter sviluppare tutto il
complesso. Sono state fatte le riprese aerofotogrammetriche, di
fronte ai sindaci che ci dicevano di non avere il capitale
necessario, il denaro necessario, è stato dato il denaro
necessario, sono stati pagati in anticipo, abbiamo fatto dei
versamenti, abbiamo speso circa 100 milioni di lire, quindi non è
che non hanno avuto e oggi come oggi, se lo volete sapere quanti
sindaci io ho ritrovato ancora, dopo che non ero più assessore, e
mi hanno detto, se avessimo pensato bene e accettato quello che Lei
ci diceva era molto meglio. Certo che era molto meglio, perché
adesso con quella legge che è venuta fuori - e io sono contento che
sia venuta fuori, perché quella legge ci darà la possibilità di
fare veramente un passo avanti in quanto che purtroppo, in questo
campo, ben pochi sono gli amministratori che hanno il coraggio di
prendere una posizione, e questo vale per i comunali, per i
regionali, per tutti noi in quanto che è molto più comodo ripeto,
lasciare andare le cose come vanno e i piani regolatori hanno da
venire, però bisogna arrivare a questo punto qui e bisogna che la
mozione così come è chiesta in fondo, non è che chieda la luna, la
mozione chiede che la Giunta sia impegnata perché sia fatto un
finanziamento per i piani regolatori; questa la sostanza, quindi
non vedo il perché debba essere tanto discussa e tanto, come si
dice, avversata. Accettiamo la mozione, mandiamola avanti,
votiamola e buona notte ai suonatori, senza stare lì a fare delle
discussioni inutili.
Milanesio (P.S.U.)
- Io non voglio polemizzare perché non
sarebbe opportuno, anche perché penso che si debba portare una nota
di distensione; io devo dire solo questo al Consigliere Germano, io
non ho detto di essere un uomo di destra, ho detto che su questo
argomento aveva fatto un discorso che a me pareva un discorso di
destra. Comunque, voglio tranquillizzare il Consigliere Germano, e
l'ho detto in premessa, io non avevo e non ho nessuna intenzione di
offendere il Consigliere Germano, che considero un Consigliere
capace, preparato ed intelligente, però io devo dissentire e poi
esaminerò evidentemente lo stenoscritto, il dattiloscritto, io
voglio successivamente avere conferma dell'impressione che ho
ricevuto o meno. Certo, certo, consentimi Germano, io sono rimasto
stupito dalle sue dichiarazioni, forse le ho fraintese, può darsi,
ma sono rimasto stupito e scioccato, come rimango stupito,
scioccato, frastornato dalle dichiarazioni successivamente rese da
Tonino, va ben no, non è del tuo partito, però rappresenta
anch'esso, forse, diciamo così un po' velleitariamente, l'estrema
sinistra in questo Consiglio. Ad ogni modo io voglio
successivamente vedere questo verbale, e poi caso mai ne farò una
copia, per mandare, così, per conoscenza, alle rispettive
commissioni, urbanistiche, dei rispettivi partiti di appartenenza
dei compagni comunisti e dei compagni dello P.S.I.U.P. che in Valle
d'Aosta sono intervenuti in un certo modo.
Ora, perché ho detto che era un discorso di destra, che era un
discorso quanto meno strano? Perché Germano, nell'intervenire ha
messo in risalto esclusivamente il problema edilizio, non è che ha
usato una frase, ha sempre e continuamente parlato di situazione
edilizia; ora, per me esiste una differenza abissale tra la
situazione edilizia e la situazione urbanistica. La situazione
urbanistica è la configurazione, diciamo così, del territorio, la
questione edilizia è l'attività edificatoria che ci può essere o
non ci può essere e mi è parso molto strano l'intervento del
Consigliere Tonino quando ha versato qualche lacrima sui piccoli
costruttori, o sui grandi costruttori che non possono più
costruire. Io invito il Consigliere Tonino e tutto il Consiglio,
per esempio ad informarsi su quanti progetti sono stati rilasciati
nel comune di Rhêmes alla vigilia della scadenza della famosa,
dell'entrata in vigore della famosa legge ponte. Ebbene il
Consigliere Tonino e gli altri Consiglieri si accorgeranno che sono
stati concessi più permessi edilizi in questo periodo di quanti non
ne siano stati realizzati dall'autonomia ad oggi, e per esempio, un
dato così che potrete verificare subito, al Comune di Sarre sono
stati approvati 86 permessi edilizi prima della entrata in vigore
di questa legge che viene citata qui nella mozione. Ora, quando ho
detto che ce n'era di che costruire per qualche anno, evidentemente
non lo dicevo così come battuta in modo gratuito, perché qualche
conoscenza di qualche situazione ce l'ho anch'io e, denunciavo una
situazione che è preoccupante. Pensate voi, 85 permessi edilizi
significa un altro paese, un altro paese che sorge senza piano
regolatore, ma in tutti i comuni è successo questo, in tutti i
comuni, ora, io quando dico che occorre fare un discorso
responsabile sulla materia urbanistica, e che bisogna fare un
discorso privo di demagogia, e privo, diciamo così, di spunti
polemici, lo dico perché a me e al mio partito, da sempre, sta a
cuore, diciamo così, il territorio della Valle d'Aosta, sta a cuore
la vocazione politica della Valle d'Aosta, sta a cuore la
situazione urbanistica della Valle d'Aosta come del resto
d'Italia.
Ora, io ho dato atto per esempio che, l'amministrazione passata,
al Comune di Aosta approvò un piano regolatore, amministrazione di
cui eravamo parte anche noi, e dò atto che due amministrazioni or
sono, su sollecitazione di un nostro Consigliere, si arrivò ad
approvare una legge urbanistica regionale, che allora era molto
avanzata e che oggi, probabilmente, anzi, certamente, è stata
superata concettualmente e per alcuni aspetti, e per altri, invece
è stata invalidata da una sentenza della Corte Costituzionale.
Ora, io non voglio dire che non si è mai discusso di
urbanistica, che non c'è mai stata una volontà o un indirizzo verso
una certa direzione; io però devo constatare che sempre e sotto
qualunque amministrazione, la materia urbanistica è stata trattata
con le pinze, consentitemi questa espressione; perché? Perché ha
ragione Savioz quando dice che si toccano degli interessi e che non
tutti hanno il coraggio civile, prima che politico, di farsi parte
diligente, per pensare all'interesse generale, e non agli interessi
particolari; ora, c'è un epilogo di fondo in tutta questa
discussione; noi riteniamo, o voi ritenete, non lo so, o qualcuno
ritiene, molti ritengono in Valle d'Aosta che la plus valenza che
si determina sui terreni agricoli sia un qualche cosa di
estremamente legittimo, di estremamente lecito, addirittura venga
considerato come un diritto del cittadino, cioè, poiché certe zone
si sono sviluppate, coloro i quali possedevano dei terreni, hanno
potuto venderli a dei prezzi esorbitanti, tutti credono in Valle
d'Aosta di aver lo stesso diritto; questo è l'equivoco di
fondo.
Noi, per una posizione sia politica che ideologica, non solo noi
però, penso, riteniamo che la plus valenza che si determina sui
terreni agricoli, o ex terreni agricoli viene pagata da tutta la
collettività, che questa plus valenza non è un reddito di lavoro, è
un reddito di posizione, e quindi, occorre evitare che le spese di
questa plus valenza le faccia la collettività, discorso ideologico,
se vogliamo, discorso pratico, concreto. Noi vogliamo evitare che
si arrivi al massacro urbanistico; questo può sembrare una battuta,
può sembrare, così, un linguaggio un pochettino terrificante, però
consentitemi, tutte queste autorizzazioni edilizie che sono state
date perché la legge, tutto sommato consentiva che si dessero, e
moltiplicate, io ho fatto alcuni esempi, ma potremmo fare un
calcolo, basterebbe scrivere a tutti i Segretari comunali, a tutti
i comuni, e noi avremmo l'esatta dimensione dei permessi edilizi
che sono stati concessi dal 20 al 25 agosto del 1968, grosso modo;
questi sono le date fatidiche e ci accorgeremmo che ce n'è per
costruire una seconda Valle d'Aosta.
Ora, io concludo brevemente, quando mi sono un pochettino, così,
arrabbiato, per certi discorsi che sono stati fatti in questo
Consiglio è perché ho ritenuto, e ritengo che certi discorsi, io
sono contento che mi si dimostri il contrario, che mi si dimostri
che ho capito male, sono contento di prendere atto di questo,
questi discorsi vanno contro una certa impostazione che non è
nemmeno un'impostazione esclusivamente della sinistra, è delle
forze progressiste della Nazione, delle forze che hanno capito che
occorre, da un po' di tempo l'hanno capito, occorre mettere un
limite all'arbitrio, alla proprietà, che non può essere considerata
come diritto di usare e di abusare dei propri beni, ma c'è una
limitazione posta dalla collettività e dalla società nel suo
complesso.
Ora, in Valle d'Aosta occorre arrivare all'approvazione di una
legge urbanistica, occorre fare il piano urbanistico regionale
perché altrimenti questi piani urbanistici comunali, che se
coerenti, ripresi in modo singolo, non avranno una coerenza
generale, ci sono dei territori che hanno determinate vocazioni,
queste vocazioni devono essere recepite sia nel piano urbanistico
regionale che nei piani settoriali e nei piani regolatori comunali,
cioè, si tratta di tutta una costruzione che deve partire da
criteri e considerazioni di carattere generale per scendere nel
particolare, per specificare i singoli interventi, e le singole,
diciamo così, destinazioni, del territorio. Questo io volevo dire,
io non voglio accusare nessuno in modo particolare, voglio solo
dire però, e questo mi sia consentito che anche le precedenti
amministrazioni, se hanno dimostrato sensibilità in certi momenti
in altri non ne hanno dimostrata, perché, per esempio il piano
regolatore comunale di Aosta è rimasto parecchio tempo qui, la
legge 167 anche. Ora dico, io ho chiesto, così, che ci siano o che
fossero previste delle sanzioni nei confronti di quei comuni che
una volta, approvata una legge urbanistica, messo loro a
disposizione i mezzi per fare i piani regolatori non facessero
questi piani regolatori. Ma io con questo non voglio assolutamente
difendere né la Giunta, né qualunque Giunta perché queste
responsabilità le abbiamo un po' tutti, le abbiamo, io voglio solo
dire che è necessario attorno al problema dell'urbanistica riaprire
un discorso, il discorso che deve essere un discorso di cultura
urbanistica che in Valle d'Aosta esiste a sprazzi e
complessivamente non è generalizzata. Questo volevo dire, e ritengo
che questo problema sia un problema estremamente importante, un
problema che può qualificare una amministrazione, che può
qualificare un determinato indirizzo politico, può qualificare
anche le forze dell'opposizione quando su questo discorso portano
avanti una, diciamo così, una posizione chiara, coerente, come e
non voglio polemizzare, non mi è parsa sia emersa dall'intervento
del Consigliere Germano e soprattutto da quello del Consigliere
Tonino.
Bordon (D.C.)
- Mi riferivo alle ultime parole di
Milanesio; dice: non vorrei polemizzare. Ebbene io, se vi dicessi
non vorrei polemizzare direi una bugia, perché io non sono
intervenuto proprio perché ad un certo momento è opportuno che si
polemizzi, perché, Signor Presidente del Consiglio, io mi sono
permesso qualche volta di interrompere; Lei con molta cortesia mi
ha ripreso - è carattere - però ho sempre cercato di essere
ossequiente anche all'impostazione che Lei dà, di non rilevare
tutti i colpi di spillo, di continuare con una certa cortesia nei
nostri rapporti, però Lei deve dare atto assolutamente, Signor
Presidente del Consiglio, che noi questi consigli li mettiamo in
pratica. Ci siamo seduti qui alle dieci e un quarto, ed è da questa
mattina che abbiamo sentito insultare la Giunta e nessuno di noi si
è mai mosso, perché? O perché, per fare piacere a Lei, o perché,
l'Assessore anziano riteneva di non dover insistere ed ognuno di
noi è rimasto qui tranquillo. Però, signori, adesso questo fair
play lo si deve dare, questa cortesia in campo politico lo si deve
dare a chi se lo merita, perché quando noi vediamo un discorso come
quello che si è svolto attraverso un'ora e mezza, un'ora e tre
quarti, ad un certo momento dobbiamo andare a vedere il perché si è
fatto questo discorso, e il discorso è semplicissimo, perché se qui
noi guardavamo l'ordine del giorno, come l'avete guardato tutti
voi, vedevamo che con un po' di buona volontà, alle undici abbiamo
incominciato questo discorso, forse verso le 13 il Consiglio
regionale poteva chiudere i suoi lavori. Ma, subito dopo questo
argomento ce n'era uno importantissimo per chi vuole fare della
demagogia in quest'aula, ed era l'argomento al punto n. 9
"Contestazione studentesca al Liceo di Aosta - Accertamenti e
provvedimenti". Probabilmente, e io su questo sono d'accordo,
perché in politica ognuno fa come meglio crede, probabilmente
l'interessante era di arrivare oggi alle ore sedici, perché questa
era l'organizzazione e questa era la predisposizione dei lavori...
(voce)
...di pure se è no, tanto io non ci credo. Arrivati
quindi a questo punto abbiamo sentito l'amico Manganoni, e io avrei
voluto aiutarlo, perché non è più il caso perché tanto la seduta
sarà rinviata ad oggi pomeriggio, lo scopo, lo hai raggiunto, e
quindi tu devi apprezzare soltanto la mia buona volontà perché non
avevi più bisogno di mezz'ora di intervento mio, e allora, mi
darete atto che questa mattina siamo stati qui, siamo stati
tranquilli, ci siamo lasciati insultare ben bene e abbiamo sentito
l'intervento un po' di tutti: l'intervento tecnico di Milanesio,
quello più tecnico ancora di Germano, e noi siamo stati qui ad
imparare e a sentire, ed è cosa saggia. Però arrivati ad un certo
momento, quando si alza un Consigliere, sì, non so se è Ramera o
chi è, dice signori, guardate questa legge è pronta, questa legge
ha studiato questo, questa legge ha tirato fuori tutto quello che
si sta dicendo, questa legge qui dice che c'è anche l'esame per
venire incontro ai comuni per i piani regolatori. Io credevo che
avremmo finito, ma non lo credevo proprio a fondo Manganoni, sempre
per quel motivo che ho detto prima, ed allora, arrivati ad un certo
momento, io vorrei ancora ricordare una cosa, che è prassi normale,
quando manca un assessore, che in fondo, in fondo, si rinvii,
l'abbiamo sempre fatto. Quando eravate voi su questi banchi e noi
laggiù, e invece anche questo non doveva accadere, ed allora, a
questo momento dobbiamo intervenire anche noi, e dobbiamo
intervenire, perché? Perché ci si dice: la democrazia cristiana è
sempre stata contraria alla legge e l'ha detto l'Assessore Savioz;
io qui potrei polemizzare molto più a lungo che sia il tuo "vero",
parola di Vangelo, tu non ce l'avrai a male se io non ci credo,
perché il problema è questo, il problema è che per poter fare
questa affermazione tu dovresti andare a rileggere i verbali delle
sedute consiliari, allorquando ci permettevamo, educatamente, di
dirvi che quella legge era contro legge, perché quello che voi
stavate facendo qui era la negazione di tutto ciò che poteva essere
di buon senso, e voi eravate maggioranza, l'avete mandata avanti
questa legge e avete avuto il risultato che dovevate avere. Ma se
avevate il risultato contrario, a noi non spiaceva niente; arrivati
quindi a questo punto volete fare un po' di cronistoria, sempre per
tirare l'acqua al vostro mulino, questo io desidero che rimanga lì,
perché questa nostra acquiescenza, ad un certo momento confina con
la paura, e ora, toglietevelo ben dalla testa questo, che noi molte
volte non ribattiamo quello che voi dite perché quando per esempio
ci accusate di rallentare i lavori, ma lo dovete dire per forza
voi, perché voi avete solo un difetto, il difetto è stato quello di
essere per sette anni al Governo, perché per l'interesse della
Valle d'Aosta, se voi foste sempre stati in minoranza, certamente
la Valle d'Aosta avrebbe progredito, perché voi siete sempre
soltanto capaci di pungolare quando siete in minoranza, ma quando
siete in minoranza e siete al governo, prove di risultati positivi
qui ne abbiamo viste ben poche e ne abbiamo viste poche anche se
avessimo la memoria labile perché attraverso i registri si può
vedere cosa avete fatto in sette anni, voi...
(voce)
...questo è un giudizio tuo personale, non voglio neanche
ribatterlo però i vostri giudizi non ci toccano, ci toccano i
giudizi dell'elettorato valdostano, questo ci interessa...
(voce
di Savioz)
...e caro Savioz i sistemi che abbiamo adottato noi
qui sono tante liste elettorali, si va alle urne a votare con la
massima libertà, cosa che nei paesi che tu difendi non accade,
quindi sia ben chiaro questo, i sistemi che abbiamo adottato sono i
vostri, come li abbiamo adottati in tutta l'Italia e come in Valle
d'Aosta abbiamo sempre fatto, però fatta questa precisazione, io
ribadisco quello che ha detto il Consigliere Savioz, perché il
Consigliere Savioz cerca di portare l'acqua al mulino suo per tutte
quelle lacune che ha lasciato quando era Assessore al Turismo, e
gli errori che sono stati fatti al Breuil, non li abbiamo mica
fatti noi, li avete fatti voi...
(voce)
...benissimo, allora
fammi un elenco e vedremo che cosa ne viene fuori, ma proseguiamo.
Allora, arrivati a questo punto abbiamo una legge che è allo
studio, che vi viene portata qui fra otto o dieci giorni, e vi si è
detto tutto quanto; invece si è voluto continuare a ribadire, a
ribadire che cosa? Ma, a ribadire di voler votare questa mozione,
ma se bene vi ha detto il capogruppo nostro, vi chiediamo un rinvio
per poterlo portare in quanto che non c'è l'assessore e riteniamo
che sia tutto giusto.
Per rispondere a Germano che parlava tecnicamente, io vorrei un
po' ricordare agli amici di Giunta, perché sono ben lieto che
tocchi a me questo onore, ma in Giunta che cosa abbiamo visto
arrivare noi, dei vari progetti per i centri abitati mandati da
vari comuni? Abbiamo visto arrivare delle cose di questo genere, il
centro abitato comprendeva tutto il territorio comunale, per
esempio, e quando si è trattato di avere tasse di successione o
compravendite da trattare con l'Ufficio del Registro, sono stati
considerati questi terreni, terreni edificabili, perché c'era il
rapporto di 1-1,50, e allora gli stessi comuni sono venuti da noi a
dire, fate il favore limitateci questo, perché è stato un errore
nostro, quindi tutte queste cose le abbiamo viste, abbiamo visto la
sovraintendenza che ha fatto tutti i suoi studi che doveva fare, ed
è facile qui venire a dire "eh, dovevate anticipare, perché quello
studio della legge va ben bene, ma dovevate farlo prima".
Noi a questo non prestiamo fianco, io ritengo che il compito
nostro è quello di andare avanti, di studiare bene le cose, perché
per farle solo come le suggerite voi, non le dobbiamo fare perché
il giorno in cui loro ci dovessero lodare per quello che noi
facciamo, signori del centro sinistra, voi dovrete diffidare e
diffidare profondamente perché è segno che non siamo sulla strada
buona. Quindi, questo detto, io chiedo se è possibile, che questo
argomento venga messo ai voti, se è il caso, sulla proposta che ha
fatto il Consigliere Ramera, il quale ha detto, manca l'assessore,
vi diciamo, non so, che fra dieci o dodici giorni, noi vi portiamo
questo argomento e si decida su questo e non si pesti più l'acqua
nel mortaio, tanto più che lo scopo di Manganoni è stato
raggiunto.
Pedrini
(P.L.I.)
- Rinuncio signor
Presidente...
(si sente gridare Bordon e Savioz)
Montesano (P.S.U.)
- Allora, ancora non ho capito quello
che il Consiglio vuole fare, se vuole rimandare o vuole votare. I
signori capigruppo, i signori dello schieramento devono fare delle
proposte concrete... Allora, Consigliere Dolchi...
Dolchi (P.C.I.)
- Mi sembra che la richiesta del
Presidente del Consiglio sarebbe stata ovvia agli inizia della
discussione, cioè se fosse stata presentata al Consiglio
l'eventualità del rinvio della discussione della mozione per
seguire una consuetudine, che non è suffragata da norme
parlamentari, ma che sembra esistere nel Consiglio, che quando una
mozione, mentre è previsto per l'interrogazione il rinvio per
mancanza dell'interrogato, non è prevista per la mozione, che si
esaminasse la possibilità del rinvio della discussione della
mozione per l'assenza dell'assessore. Questa eventualità è stata
prospettata nel corso della discussione, la discussione è
continuata e mi sembra che sia giunta ad una conclusione. C'è una
proposta, o dichiarazione del Presidente della Commissione turismo,
secondo la quale il 10 di marzo la Commissione turismo esaminerà
questo provvedimento di legge che la mozione richiede alla
Giunta.
Personalmente ritengo che una esatta interpretazione del
Regolamento, giunti a questo punto della discussione, sia la messa
in votazione della mozione che è stata ampiamente e
sufficientemente discussa. La dichiarazione del Consigliere Ramera
è una precisazione che viene dai gruppi di maggioranza e dalla
Presidenza della Commissione turismo, in ordine alla procedura e al
calendario di lavoro di questa legge che la mozione richiede, ma
non credo implichi, né il ritiro della mozione, da parte dei
presentatori, né la non effettuazione del voto, visto che la
discussione ampia e completa è stata fatta sull'argomento.
Montesano (P.S.U.)
- Io volevo dire, Consigliere Dolchi,
che c'è anche un articolo 49 in base al quale può essere limitata
la discussione, cioè a dire, esiste un fatto preciso determinato
dalla assenza dell'Assessore; io non ho dubbi sulla validità della
richiesta di rinvio, però se si vuole votare io sono perfettamente
d'accordo sul voto, perché non vedo la ragione per la quale non si
possa votare; avete dato queste assicurazioni, vogliono votare?
Votate la mozione, no?
Fosson (U.V.)
- Io non vorrei ripetermi; d'altra parte ha
già ripreso in parte quello che ho detto prima in questo momento il
Consigliere Dolchi; l'articolo 49 non entra per niente in questa
discussione. Prima qualcuno aveva fatto cenno che il Regolamento
rinviava quando mancava l'assessore; ribadisco soltanto che è ovvio
che se c'è un'interrogazione o un'interpellanza, ed è previsto dal
Regolamento, in assenza dell'Assessore, sia rinviato, perché se
deve dare la risposta, e non c'è, ovvio che debba essere rinviato.
Il Regolamento prevede anche che il Presidente della Giunta, o gli
assessori rinviino alla fine della seduta o ad un'altra, o alla
seduta successiva, una risposta ad una interpellanza o ad una
interrogazione; però per le mozioni mi sembra che non ci sia niente
nel Regolamento. Ora, io ribadisco solo questo punto, siccome l'ho
letto prima quello che è il dispositivo del deliberato di questa
mozione, non implica assolutamente la presenza dell'assessore
perché è un mandato che si dà alla Giunta, e quindi dopo l'ampia
discussione che è stata fatta sulla mozione, mi sembra che non si
possa fare a meno di arrivare alla votazione della mozione.
Noi abbiamo preso atto di quello che ha detto il Consigliere
Ramera, a nome del gruppo di maggioranza, però io voglio
sottolineare al Presidente del Consiglio e a tutti i Consiglieri il
pericolo di instaurare un sistema di questo genere, cioè di
rinviare la votazione della mozione in assenza dell'assessore,
quando noi non abbiamo bisogno assolutamente di una risposta
dell'assessore a questa mozione, perché tutta la discussione che si
è fatta sulla legge urbanistica non c'entra nel deliberato della
mozione, voglio richiamare l'attenzione di tutti sul pericolo di
instaurare un metodo di questo genere, perché noi apriremmo,
potremmo aprire la via, potremmo, ma siccome ne abbiamo visto già
di tutti i colori, e siamo diffidenti, qualcuno dirà, siete
diffidenti; sì, lo siamo diffidenti... tutti i colori, nel senso
di, voglio rettificare in questo senso, ne abbiamo visti di tutti i
colori nel senso bonario della questione, che molte volte ci sono
state date delle assicurazioni da diversi assessori, che poi
abbiamo visto che queste assicurazioni hanno trovato, il tempo?
Hanno durato il tempo ... quindi praticamente a queste
assicurazioni non si è dato corso.
Ora, noi prendiamo atto della dichiarazione del Consigliere
Ramera, però noi non sappiamo come è la legge, non sappiamo niente,
quindi praticamente è stata presentata una mozione che impegna la
Giunta in questo senso, mi sembra che si possa, che si debba porre
in votazione, perché il pericolo che io voglio sottolineare è
questo: che in presenza di altre mozioni, molto più importanti
magari di questa, dove la presenza dell'Assessore può anche non
essere richiesta, sarebbe comodo magari dire l'Assessore non c'è, e
alzarsi uno qualunque della maggioranza e dire, guardate questo
problema non ne discutiamo perché tanto è già allo studio e così si
potrebbe generalizzare un qualche cosa che noi non vorremmo
assolutamente che si generalizzasse. Quindi più che per la sostanza
ancora di questa mozione, perché se le cose stanno come le ha dette
il Consigliere Ramera, troviamo proprio ridicolo che si discuta
lungamente per non votare questa mozione, perché allora non si
chiederebbe niente altro di quello che è già nelle intenzioni,
nelle vostre intenzioni, però, e la dichiarazione l'abbiamo, e noi
non mettiamo in dubbio la dichiarazione del Consigliere Ramera,
però questa dichiarazione ad esempio non l'abbiamo sentita
assolutamente dalla Giunta, prima di tutto e ci sembra che sia
anche strano, anche se non c'è l'Assessore al Turismo; quindi,
proprio per queste ragioni io insisto che la mozione sia messa ai
voti.
Montesano (P.S.U.)
- Ora, non è l'assenza dell'assessore
che deve fare rimandare la mozione, è soltanto se viene approvata
una precisa richiesta fatta dal Consigliere Ramera, cioè il rinvio
della discussione, il rinvio della discussione che è agganciato
all'articolo 49, non c'entra la presenza o meno dell'Assessore,
sono d'accordo con Lei per questo, e allora naturalmente io devo
mettere ai voti questo rinvio, l'abbiamo fatto sempre, è una cosa
regolamentare. Guardi, la forma procedurale, io devo essere
l'interprete per dovere che ho d'ufficio e che è stata una
interpretazione già molte volte imboccata e molte volte attuata,
quello del rinvio della discussione, il rinvio della discussione è
determinato da una richiesta che devo mettere ai voti che non ha
niente a che vedere con la questione della presenza o meno
dell'Assessore. Comunque, questo, io devo mettere ai voti questa
sua richiesta...
Milanesio (P.S.U.)
- Io, solo sul rinvio o meno, cioè
sulla procedura ... Io accolgo la richiesta del Consigliere Ramera
e ritengo che ci siano state sufficienti precisazioni in quanto
prima Ramera come Presidente della Commissione del Turismo ha
dichiarato che la Commissione è stata interessata per esaminare un
progetto di legge di proposta dell'Assessore al Turismo, proprio in
materia di finanziamenti ai comuni per la redazione di piani
regolatori o di piani di fabbricazione, successivamente l'Assessore
Colombo, l'Assessore anziano della Giunta ha dichiarato che è vero
quanto ha detto il Consigliere Ramera, quindi mi pare che ci sia
una dichiarazione della Giunta e una dichiarazione del Presidente
della Commissione, a cui l'Assessore al Turismo ha demandato
l'esame di questo provvedimento.
Ora, io condivido le preoccupazioni del Consigliere Fosson, cioè
che si instaurasse un certo metodo, però non mi pare si instauri in
questo caso, evidentemente si impedirebbe a che, delle mozioni
degli argomenti siano messi in votazione.
Montesano (P.S.U.)
- Non ha senso, non ha senso, se
volevano accogliere questo concetto, ma non è un concetto di
Regolamento, quindi di questo non ne parliamo più.
Milanesio (P.S.U.)
- Qui sono state avanzate alcune
proposte, cioè, o la proposta di rinvio della discussione, tenuto
conto che esiste una iniziativa da parte dell'Assessore, da parte
della Giunta, che è in atto e che avrà un riflesso nei prossimi
giorni sia al livello di Giunta che al livello di Commissione;
addirittura, ha già detto Ramera, è già stata convocata la
Commissione per il giorno tal dei tali; ora, è una dichiarazione
ben precisa che non si può equivocare. Quindi io ritengo che si
possa aderire alla richiesta di rinvio della discussione.
Montesano (P.S.U.)
- Milanesio, loro non aderiscono,
bisogna metterla ai voti, quindi è inutile fare delle
spiegazioni.
Milanesio (P.S.U.)
- Signor Presidente, io mi permetto di
esprimere la posizione del Partito e in questo caso di invitare
anche l'opposizione ... se si riesce con un po' di ragionevolezza
ad affrontare questo argomento, stia meglio; ad ogni buon conto noi
siamo per il rinvio della discussione.
Fosson (U.V.)
- Noi non siamo fra i presentatori della
mozione e quindi vorrei che fosse chiaro che se insisto su questo
punto non è per una questione di prestigio del nostro gruppo, noi
non abbiamo neanche firmato questa mozione; alle volte, siamo molte
volte contro anche alle questioni procedurali, ma siccome molte
volte abbiamo visto che le questioni procedurali ritornano come un
boomerang su di noi, e allora, dobbiamo fare anche noi le questioni
procedurali quando si presentano.
Io ho dato atto e penso a quello che ha detto il Consigliere
Ramera, non è per una posizione contrapposta verso la maggioranza
che insisto su questo punto, per quando il Presidente del Consiglio
dice "in base all'articolo 49 io sono obbligato di mettere ai voti
il rinvio della discussione, e scusate, ma io mi permetto di
leggere con voi l'articolo 49 e dire che non si accenna al rinvio
della discussione con l'articolo 49, perché la discussione può
essere interrotta soltanto: 1° per domandare il rinvio della
proposta all'esame di una commissione o della Giunta regionale", ma
qui noi non mandiamo, qui non è un disegno di legge o una cosa o
l'altra; la mozione si concreta in quattro righe, quindi non è
questo...
Punto 2° - "per proporre un accertamento, una mozione, un
richiamo all'osservanza della legge o del regolamento", mi sembra
che non sia questo caso neanche -
Punto 3°: "per domandare la chiusura della discussione", la
chiusura, fin quando si chiede la chiusura della discussione,
d'accordo di chiedere la chiusura della discussione, ma la mozione
non si può fare a meno di metterla in votazione...
Montesano (P.S.U.)
- Il punto 1.
Fosson (U.V.)
- Sì, ma allora se il Presidente del
Consiglio pensa di applicare il punto 1 per evitare la votazione
della mozione, io mi permetto di insistere ancora di più che noi
creiamo un principio che è ultra pericoloso per il futuro; quindi,
proprio per questo mi sembra che qui non siamo in presenza di un
fatto politico di grandissima importanza, tanto più se corrisponde
al vero la questione che verrà, che quanto si propone nella mozione
verrà portato in Commissione, quindi praticamente non c'è neanche
un contrasto di fondo su questa questione e perché dobbiamo
intaccare, lasciare uno spiraglio aperto ad un modo di procedere
che potrebbe essere invocato in futuro per delle questioni molto
più importanti e metterci effettivamente in condizione di vera
opposizione fra gli uni e gli altri.
Quindi io insisto che in base al punto 1 la mozione, così come è
formulata, intendiamoci, non si possa invocare il punto 1
dell'articolo 49.
Caveri (U.V.)
- A quello che ha detto benissimo Fosson
aggiungo che sarebbe un vero e proprio scandalo se si rinviasse
questa mozione, sarebbe un vero e proprio scandalo, perché si
violerebbe il regolamento e si metterebbe ancora una volta sotto i
piedi i poteri del Consiglio regionale; ripeto, non mi occupo del
n. 2 e del n. 3 dell'articolo 49 che manifestamente sono fuori
discussione, ma non è in questo caso che si possa applicare il n. 1
dell'articolo 49, perché qui si tratta di votare su di una mozione,
nella quale si impegna la Giunta a presentare una legge. Questa non
è una proposta, questa è una mozione e la mozione non può non
essere sottoposta alla votazione del Consiglio, perché qui non è,
ripeto, una proposta, ma è una mozione nella quale si chiede che la
Giunta s'impegni a presentare una proposta di legge, ma qui non si
vota su una proposta, e tanto meno su di una proposta di legge, qui
si vota su di una mozione; quindi io non aggiungo altro, e prego il
Presidente del Consiglio di voler meditare un momento su queste
modeste considerazioni che mi sono permesso di fare. Io non ho
preso la parola finora su questo argomento, ma di fronte a questo
scandalo che ci si prepara a perpetrare ancora una volta contro i
diritti del Consiglio, io non posso non insorgere.
Montesano (P.S.U.)
- Consigliere Caveri, io devo
confutare dal principio alla fine.
Caveri (U.V.)
- E Lei si sbaglia.
Montesano (P.S.U.)
- ...Io ho il diritto di dire che Lei
si sbaglia più di grosso...
Caveri (U.V.)
- Io la sento e poi replicherò a quello che
dice Lei.
Montesano (P.S.U.)
- ...Lasci dire ...Io devo sentire
anche la maggioranza la quale si disinteressa, lo devo dire, di
questa questione procedurale che è importantissima e che io non
voglio fare assolutamente l'avvocato di nessuno, ma voglio il
conforto dei Consiglieri. Ora, devo dire che la mozione è una
proposta; Lei parla di proposta di legge, l'articolo 49 non parla
di proposta di legge, parla di proposta. Che cos'è la mozione? La
mozione è una proposta che il Consiglio regionale assuma una
delibera, assuma un provvedimento; è una proposta. Ora, perciò io,
interpretando in buona fede e per mia conoscenza la proposta fatta
dal Consigliere Ramera, io non so poi le ragioni, io avrei messo ai
voti, non avrei fatto tutta questa discussione, così avrei votato
contro da parte vostra e sarebbe finito tutto... Poi si spacca un
capello in quattro, per una questione che io non riesco a capire...
E allora, questo rinvio l'abbiamo fatto tante volte, tante volte;
il Consiglio, può ricordare, non è stato mai, non è una cosa unica
che sorge adesso, originale, oppure così venuta fuori, l'abbiamo
fatto un'infinità di volte; io è 12 anni che sono nel Consiglio,
quante volte abbiamo rimandato una mozione. Ora, l'opposizione
tiene duro, ma la maggioranza tiene duro su questa posizione, chi
si trova fra l'incudine e il martello è sempre il Presidente del
Consiglio, il quale dovrà tirare fuori le castagne dal fuoco.
Milanesio (P.S.U.)
- Prima il Presidente del Consiglio mi
ha chiesto di tacere, ad un certo punto, e io, per quanto mi
riguarda, ho espresso la posizione del Partito Socialista che è
favorevole alla proposta di rinvio della discussione e ho anche
detto che non bisognava ricercare in questa nostra richiesta
nessuna, diciamo così, compressione dei diritti dei Consiglieri e
del Consiglio e mi pare di aver espresso chiaramente una certa
posizione.
Ora, io mi rendo conto e dò alla Presidenza del Consiglio la più
ampia testimonianza di imparzialità, e evidentemente questa
richiesta non l'ha fatta il Presidente del Consiglio, l'ha fatta la
maggioranza e il Presidente del Consiglio deve mettere ai voti
delle richieste e quelle proposte che vengono fatte dai
Consiglieri, siano essi di maggioranza o di minoranza. Io ritengo
che comunque non ci sia nessun attentato ai diritti del Consiglio e
giustamente il Presidente è intervenuto per difendere le
prerogative del Consiglio, ma di tutto il Consiglio, di tutti i
Consiglieri e di ciascun Consigliere, non solo di una parte
piuttosto che dell'altro, né riteniamo che si voglia fare il
discorso, o si possa fare il discorso che a colpi di maggioranza
passa tutto. Noi siamo contro questo tipo di impostazione, e lo
voglio dire chiaramente; però in questo caso, signori Consiglieri
dell'opposizione, sentite le dichiarazioni, ripeto, di Ramera
prima, e dell'Assessore anziano Colombo, dopo, io penso, che
insomma, non esista più una questione di principio così grave, così
drammatica, tale da coinvolgere il discorso dei poteri di questo
Consiglio e, diciamo così, delle prerogative del Consiglio
stesso.
Quindi, noi diamo atto al Presidente del Consiglio di aver
semplicemente proposto di votare su una proposta che è proponibile
e nulla più e chiediamo che non si tirino fuori sempre i soliti
argomenti, così, grandi, quali quelli della libertà e della
democrazia, anche in casi in cui, tutto sommato, la materia da
contendere è, sì, importante, però è poi una questione di
procedura, poiché nella sostanza, come è stato detto, questo
disegno di legge c'è ed è stato già presentato agli organi
competenti.
Andrione
(U.V.)
- Mi permetterei di fare notare,
per la verità storica che il Consigliere Ramera non ha fatto una
proposta di rinvio, ma ha dato un giudizio di merito sulla mozione
definendola "superata" giudizio che gli appartiene e che qui non
stiamo a discutere. La proposta di rinvio è venuta da parte
dell'Assessore Colombo, ed è stata motivata con l'assenza
dell'Assessore Balestri. In seguito si è cambiato l'argomento,
forse anche perché ci si è ricordati che l'Assessore Balestri, in
materia di spiegazioni è piuttosto taciturno e allora si sostiene
adesso che il rinvio avviene su una proposta della maggioranza
senza che questa proposta venga spiegata con qualche motivo; si è
chiesto di rinviare perché non c'era l'Assessore Balestri. In
seguito si è accettato il fatto che la presenza dell'Assessore
Balestri o meno, non era importante grazie alle spiegazioni di
Fosson, e adesso ci si rimane appigliati a questa proposta di
rinvio, io non so perché, non so quali sono le motivazioni per cui
si chiede il rinvio. In realtà sembra, almeno, mi sembra di capire,
personale questa mia opinione, che si voglia votare questa mozione
in futuro quando quel progetto di legge di cui Ramera ha parlato
sarà già presentato, o qualche cosa di questo genere; ma allora la
votazione che faremo adesso sul non votare, sul rinviare o non
rinviare questa mozione sarà esattamente equivalente della
votazione che avremmo fatto sul merito, sulla sostanza. Questo
proprio in via di buon senso, e per le eventuali future polemiche
sulle differenti piazze, questa votazione rimpiazzerà benissimo,
questa votazione sulla procedura rimpiazzerà benissimo quella sulla
sostanza, per cui è mia opinione personale, non voglio entrare
nelle discussioni più o meno giuridiche che si fanno sugli articoli
che vengono interpretati molto sovente in maniera differente
secondo le necessità del momento, per una semplice questione di
buon senso, per conto mio votiamo la mozione che tanto se si vota
sul rinvio ce la ritroviamo fra i piedi di qui a 15 giorni,
esattamente con lo stesso risultato.
Ramera (D.C.)
- ...Nel primo intervento credo di aver
spiegato i motivi per i quali ritenevo superata la discussione.
Nonostante tutto ho sentito interventi a iosa nel merito ecc. ecc.
per cui ho ritenuto di prendere una seconda volta la parola perché
venisse troncata la discussione e rinviata, proprio per questi
motivi perché normalmente una mozione chiede un qualche cosa che la
Giunta non ha fatto o che il Consiglio pretende che la Giunta
attui, quando si danno della assicurazioni precise, le stesse
assicurazioni sono state date ieri alla Commissione del Turismo che
il giorno 10 marzo, cioè tra dieci giorni, dodici giorni la
Commissione esaminerà il disegno di legge relativo proprio a questa
mozione, io ritenevo che proprio per quel fair play che dovrebbe
esistere in un Consiglio che i presentatori dicessero, benissimo,
abbiamo presentato una mozione, vediamo che è stata ottima volontà
da parte della maggioranza, la ritiriamo, punto e basta. No, si
insiste e addirittura da parte di non firmatari si viene a parlare
di scandalo quando scandalo se mai hanno recato determinate
affermazioni che ho letto sul giornale quando ero assente da questo
Consiglio e di cui sono ben spiacente di non essere stato
presente.
Queste...
(voce)
...l'ultima mozione, io sono stato
sempre ai congressi delle Città gemelle, quindi mi trovo ultra
consenziente alle
villes
jumelées
, quindi non è un
argomento che mi tocca.
Ma non ritengo che sia scandaloso richiedere il rinvio di una
discussione quando i firmatari non hanno ritenuto di ritirarla,
perciò io ritengo che avendo dato precise, no, precise nostre
assicurazioni che il 10 di marzo la Commissione al Turismo
esaminerà il disegno di legge relativo all'argomento in oggetto, io
ritenevo che proprio la minoranza ritirasse la mozione e di
raccomandare naturalmente che queste nostre assicurazioni fossero
giuste. Mentre invece qui si vorrebbe quasi porre in dubbio che noi
vogliamo conculcare certi diritti delle minoranze, per carità, ma
hanno ragione i giovani di contestare quando esiste una società
politica come la nostra che si perde in bizantinismi assurdi per
due o tre ore discutere, spaccare il cappello in quattro, hanno
ragione i giovani ma dovrebbero venire ad occupare questa sede
allora di fronte a certi bizantinismi e non occupare illegalmente
certe scuole, questo è chiaro.
Ad ogni modo io rinnovo la richiesta di rinvio, se sarà superata
avremo ragione noi che avevamo dato delle precise
assicurazioni.
Montesano (P.S.U.)
- Allora abbiamo messo ai voti la
proposta, abbiamo messo ai voti, guardi che abbiamo chiuso la
discussione, è inutile io ...
(voci)
Germano (P.C.I.)
- No, non ritorno sulla discussione,
ritorno sulla votazione, io le voglio far presente, Signor
Presidente, che lei, ed è scritto a verbale, a un certo momento ha
chiuso la discussione e ha detto "parlano ancora Milanesio e Bordon
che sono iscritti e la discussione è chiusa".
Quindi prima questione, e questo è scritto a verbale, lei non
chiede l'interruzione di nessuna discussione perché la discussione
è chiusa, nessuno più ha parlato dell'argomento, l'argomento è
chiuso, è così, se ci fosse una proposta, se ci fosse una
discussione in corso qualsiasi potrebbe intervenire e chiedere
l'interruzione della discussione o il rinvio ma qui la discussione
è avvenuta, lei l'ha chiusa, quindi qui ci troviamo di fronte a una
discussione che deve essere votata o no, votata o no, non c'è il
rinvio di una discussione perché non c'è nessuna discussione in
corso, è finita la discussione, è finita.
Seconda questione, seconda questione la questione del rinvio
come giustamente ha detto l'On.le Caveri riguarda una proposta non
una mozione, per le mozioni è previsto all'art. 42 che possono
essere, le mozioni, dopo la loro lettura all'adunanza consiliare,
non possono essere ritirate se dieci o più Consiglieri vi si
oppongono, le mozioni devono essere discusse e votate, e
votate.
Quindi io sono d'accordo con il ragionamento che faceva Ramera,
si poteva evitare di perdere due ore se qualcuno avesse detto la
mozione è servita, la legge è stata presentata, la votiamo,
discuteremo la legge, non è questo che conta, il fatto che conta, è
che qui se passa la posizione assunta dal Presidente del Consiglio,
noi non potremo più discutere, la minoranza non potrà più discutere
nessuna mozione perché la maggioranza chiede il rinvio e la cosa è
finita.
Montesano (P.S.U.)
- Germano, si ricordi che ho dato
dimostrazione sempre per quello che mi è possibile, io dichiaro in
questo momento... finisca, finisca...
Germano (P.C.I.)
- ...mi lasci, veda un precedente solo,
abbiamo...
Montesano (P.S.U.)
- No, queste coercizioni da parte
della minoranza non le accolgo nel modo assoluto!
Germano (P.C.I.)
- No, ma io non faccio coercizioni...
(voci)
Montesano (P.S.U.)
- Va bene, allora voi fate le vostre
critiche...
(voce)
...e no, mi dispiace caro Avv. Caveri,
qui queste cose sono state fatte sempre, io non accetto coercizioni
né della maggioranza né della vostra...
(Caveri:
...Lei
accetta sempre quella della maggioranza) ...no, mai, mai.
Germano (P.C.I.)
- Io non voglio coercire niente.
Montesano (P.S.U.)
- Perché io ho detto, qui va a finire
che la colpa è del Presidente del Consiglio, e il Presidente del
Consiglio invece ha l'obbligo di mantenere quel distacco fra
maggioranza e minoranza.
Germano (P.C.I.)
- Se il Presidente del Consiglio mette
in votazione la mozione non ha nessuna...
Montesano (P.S.U.)
- Metterò in votazione la proposta
prima, se non passerà quella metterò in votazione.
Germano (P.C.I.)
- Allora la coercizione la fa lei.
Montesano (P.S.U.)
- Ecco così è finito quindi
qualsiasi... che voi possiate fare per me è perfettamente inutile
perché le avete già fatte, ripetete le stesse cose e andiamo avanti
così fino alle tre.
Germano (P.C.I.)
- Io non ripeto le stesse cose, è lei
che in questo momento dà cattivo esempio interrompendo gli
oratori... insomma adesso la discussione è chiusa e l'ha chiusa
lei, non l'ho chiusa io, quindi qui non c'è nessun rinvio della
discussione, non c'è nessun rinvio della discussione perché la
discussione è stata fatta, quindi non c'è niente da fare su questo,
lei può dire tutto quello che vuole però le cose stanno in questi
termini, e secondo, se passa questo criterio noi non potremo
presentare e sapere di poter votare su nessuna mozione, perché
quando presentiamo una mozione la discutiamo, si arriva al momento
della votazione, uno della maggioranza si alza, io chiedo il
rinvio, chiedo il rinvio, in base a che cosa, non c'è niente da
fare, non si può fare queste cose...
(voci) ...
terza cosa,
l'esempio che abbiamo, l'unico esempio che abbiamo non depone a
vostro favore perché è stato rinviato un progetto di legge sul
riparto fiscale per accertamenti e non esistevano accertamenti da
fare, e questo progetto di legge per questi accertamenti andrà
avanti all'infinito, fino a quando qualcuno si deciderà di
ripresentare, questo è l'unico precedente che abbiamo.
Quindi io molto fermamente, Signor Presidente, senza esagerare
per niente, ritengo che finita la discussione votiamo e se lei
ritiene di non votare, di rinviare, una discussione che è già
finita, noi con dispiacere, perché non vogliamo quelle cose,
dobbiamo impugnare questa votazione, perché non è regolare, non è
in base al Regolamento.
Milanesio (P.S.U.)
- Io ritengo che le considerazioni,
sia dell'Avv. Caveri sia del Consigliere Germano, non vadano
rivolte al Presidente del Consiglio, ma vadano rivolte alla
maggioranza, in quanto la richiesta è stata fatta dalla maggioranza
e non dal Presidente del Consiglio. Quindi il Presidente del
Consiglio presiede questo Consiglio, sovraintende anche al regolare
andamento del Consiglio stesso, ma non ha sulle nostre richieste,
il Presidente del Consiglio, responsabilità alcuna. Se il
Presidente del Consiglio ritiene che una proposta di questo tipo si
possa anche fare, perché c'è scritto proposta e non c'è scritto
mozione e non c'è scritto proposta di legge ma c'è scritto
proposta, punto e basta, e va bene vorrà dire che la minoranza
potrà impugnare questa decisione del Consiglio e poi se verrà dato
ragione coloro ai quali impugneranno questa decisione, vuol dire
che noi avremmo sbagliato nell'interpretare il Regolamento e saremo
pronti a fare ammenda di questa nostra posizione.
Io quello che voglio dire è un po' questo, Consigliere Germano,
è vero che la maggioranza del Consiglio può chiedere il rinvio
com'è vero che la maggioranza del Consiglio può votare contro o a
favore di una determinata mozione.
Se la maggioranza del Consiglio chiede il rinvio, chiede il
rinvio di una mozione, motiva in qualche modo questa richiesta di
rinvio, cioè che cosa fa, sospende una deliberazione, questo è il
significato. Ora a me pare che su un argomento si possa ad un certo
punto, per determinate ragioni, chiedere che si sospenda il
giudizio del Consiglio. Allora il Consiglio deve solo sempre in
qualunque circostanza o dire di sì o dire di no, io invoco la
libertà del Consiglio di dire, aspettiamo prima di decidere.
È naturale questa, è una libertà anche questa, allora il
Consiglio può solo dire di sì o dire di no. Ma scusatemi, ecco
poniamo questo problema anche, poniamo questo problema, ora noi
abbiamo detto e l'abbiamo detto nella discussione che esiste, io do
ragione al Consigliere Ramera, esiste una proposta concreta, ora
qui è questione di fair play, e ci si vuole per punta che si arrivi
a deliberare per poter dire ma voi avete votato o a favore o
contro, se queste cose si fanno è perché ci siamo noi ecc. ma noi
non neghiamo la funzione costruttiva anche dell'opposizione però
scusatemi se è in atto un'iniziativa di questo tipo, la mozione
deve essere dichiarata superata o per lo meno lo dovrebbero
dichiarare i proponenti, non noi. Comunque noi abbiamo chiesto il
rinvio della discussione perché le cose sono in cammino, sono in
atto e noi riteniamo il rinvio di questa proposta. Questa richiesta
penso rientri nei nostri diritti, noi siamo pronti a farci
contraddire da un giudizio che voi vorrete chiedere a un organo che
sia competente di dare questo giudizio e se abbiamo torto faremo
ammenda ma io ritengo che in questo caso il Presidente del
Consiglio non c'entri proprio niente, questo lo voglio dire perché
ha ragione il Presidente quando dice ma voi ve la pigliate con me,
in fondo io devo mettere in votazione una richiesta che è secondo
me legittima e che effettivamente pare legittima anche al
Presidente del Consiglio. Quindi se avete qualcosa da dire
evidentemente ditelo alla maggioranza, ditelo ai Capigruppo ma non
al Presidente del Consiglio.
Montesano (P.S.U.)
- Allora io, guardi Consigliere Fosson
lei vuol riprendere ancora la discussione sulla procedura, la
riprenda pure però io per quello che mi riguarda con la piena
responsabilità ho già deciso, mettere in votazione la proposta
della maggioranza.
Fosson (U.V.)
- Qui si è parlato di fair play e quando si
parla di fair play io non ho niente in contrario, dico, si può
benissimo fare, ma il fair play molte volte dalla parte della
maggioranza verso la minoranza non c'è e quindi noi non dobbiamo
vedere solo il fair play in certi momenti quando fa comodo alla
maggioranza e non averlo quando fa comodo alla minoranza. Voglio
solo ribattere un'altra questione, praticamente il Consigliere
Milanesio dice, non dovete prendervela col Presidente del
Consiglio, ma noi dobbiamo dire al Presidente del Consiglio solo
questo, è lui che fa sua in questo momento quanto ha detto la
maggioranza, e quindi noi diciamo siccome riteniamo che sia contro
il regolamento la questione del rinvio della discussione in questo
senso, abbiamo già spiegato i motivi del pericolo di instaurare una
procedura che sarebbe non dico solo in questo caso, ma potrebbe
essere in casi molto più importanti, veramente... verso la
minoranza, noi dobbiamo insistere su questo punto. Quindi se il
Presidente del Consiglio mette in votazione la mozione e allora mi
sembra che è in base al Regolamento e noi votiamo, se il Presidente
del Consiglio continua a insistere nella sua posizione, allora noi
ne prendiamo atto e abbandoniamo l'aula perché noi non ci sentiamo
di votare una cosa che è contro il Regolamento. Però richiamiamo il
Presidente e lo richiamo con tutto di meditare sul principio che
stiamo instaurando.
Montesano (P.S.U.)
- Che è legittimo, o allora verifica
del numero legale, quello che a me meraviglia che su una cosa del
genere sia venuta fuori una discussione di questo genere, proprio è
mancato quel senso di comprensione fra maggioranza e minoranza su
una procedura che mi è così legittima però di cui non riesco ad
afferrare assolutamente il significato. Allora il numero legale
vediamo un po' quanti siamo, diciassette, la seduta non è
valida.
---
La seduta è tolta alle ore 13,25.
