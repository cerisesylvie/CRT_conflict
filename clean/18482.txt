Classificazione
PROTEZIONE CIVILE, VIGILI DEL FUOCO E INTERVENTI PER CALAMITÀ NATURALI
Calamità naturali


Resoconto integrale del dibattito dell'aula
Oggetto del Consiglio n. 1588 del 3 novembre 2000 - Resoconto
OGGETTO N. 1588/XI Continuazione dell'esame dei vari aspetti
legati all'alluvione. (Presentazione e ritiro di
risoluzioni)
Président
Nous reprenons les travaux de l'Assemblée sur
l'objet concernant les dégâts afférents à l'alluvion de 14-16
octobre dernier.
La parole au Conseiller Piccolo.
Piccolo (FA)
Prima di iniziare il mio intervento desidero
premettere che non entrerò nel merito delle polemiche, delle accuse
e delle condanne fatte da alcuni esponenti di forze politiche
tramite i media e che abbiamo anche qui oggi sentito in quest'aula,
in particolare, e mi fa specie, da quei rappresentanti di forze
politiche che negli anni 1993-1998 guarda caso avevano la
responsabilità del territorio e dell'ambiente.
Credo che oggi sia più importante dare indicazioni e fare
proposte sul futuro della Valle d'Aosta, ricordando ai colleghi
tutti innanzitutto la responsabilità amministrativa e politica di
chi, come noi, rappresenta la massima istituzione regionale, questo
è quello che oggi dobbiamo fare. Spetta ad altre istituzioni il
compito di accertare le responsabilità in merito al disastro
causato dalla pioggia sul territorio della Valle d'Aosta.
Per entrare invece in argomento, non posso che associarmi a
quanti mi hanno preceduto, i quali già hanno messo in luce la
drammaticità della catastrofe che ha colpito la nostra Regione nei
giorni scorsi.
Vorrei pertanto in premessa anch'io esprimere le più sentite
condoglianze ai familiari delle vittime e la mia solidarietà nei
confronti dei sinistrati di questa terribile calamità e con
l'occasione quindi poter portare il mio modesto contributo al
dibattito in corso con alcune considerazioni e proposte.
Certo è che percorrendo l'autostrada, unica via di comunicazione
praticabile nei giorni immediatamente successivi all'alluvione,
sono stati subito evidenti gli ingenti danni causati
dall'incessante pioggia che ha trascinato con sé terra, sassi,
piante, che hanno travolto nel loro percorso case, villaggi,
strade, la ferrovia. Interi comuni sono stati stravolti nella loro
immagine e geografia. Sono così svaniti in gran parte il lavoro,
l'impegno, il sacrificio dei singoli comuni, dei privati cittadini
e gli interventi sul territorio dell'Amministrazione regionale; un
lavoro collegiale di oltre 50 anni.
La tragedia del Monte Bianco prima e la recente catastrofe hanno
purtroppo messo in gravissime difficoltà l'economia e lo sviluppo
della Valle d'Aosta. Conoscendo però il silenzioso, dignitoso, ma
anche forte e coraggioso temperamento dei Valdostani, e lo hanno
dimostrato durante questi giorni, siamo certi di poterci al più
presto risollevare da questa situazione.
Basta guardare la gran mole di lavoro già compiuta in pochissimo
tempo, senza tregua, e l'enorme numero di persone e di mezzi che si
sono impegnati ventiquattro ore su ventiquattro per lo sgombero dei
detriti di ogni genere e che continuano comunque a prodigarsi
ancora oggi senza sosta.
In questi terribili giorni abbiamo potuto constatare, e chi vi
parla anche di persona, lo spirito di altruismo e di volontariato
che ancora una volta hanno dimostrato i Valdostani, il carattere
fiero di un popolo che più le circostanze sono gravi più è pronto a
rimboccarsi le maniche sia per aiutare gli altri - ricordo a questo
proposito il soccorso portato ad altre regioni in occasione di
altre calamità - sia per aiutare i propri concittadini.
Vorrei inoltre sottolineare l'impegno, l'efficienza e
l'efficacia degli aiuti portati dai residenti valdostani dei comuni
che fortunatamente non sono stati colpiti in modo grave
dall'inclemenza della pioggia, costoro hanno provveduto ad
accogliere e ad assistere numerose persone evacuate dalle zone
colpite e le persone, sia residenti che non, che casualmente
transitavano nella nostra regione in quei giorni.
Vorrei citare a mo' di esempio, avendo constatato di persona, i
Comuni di Châtillon e di Saint-Vincent che hanno funzionato come
centri di accoglienza per i disagiati e per i numerosi Valdostani e
turisti presenti in zona, i quali hanno trovato pernottamento e
ristoro sia in strutture pubbliche che private messe a disposizione
dai due comuni.
Ciò ha comportato l'impegno di centinaia di persone, dei sindaci
dei due comuni in prima linea insieme agli amministratori, ai
vigili urbani e a tutto il personale dipendente dei due comuni,
occupati nei giorni dell'alluvione e nei successivi, sempre
ventiquattro ore su ventiquattro. Un lavoro veramente encomiabile,
di impegno incessante, che ha trovato anche nelle persone assistite
ed ospitate, assieme a un numero elevato di stranieri, ed erano
presenti molti stranieri a Châtillon, la piena riconoscenza.
Pensate che nel solo Comune di Châtillon sono state ospitate
oltre 400 persone in transito in Valle e 35 persone allontanate
dalle zone colpite, inoltre nel Comune vicino, a Saint-Vincent,
sono stati ospitati negli alberghi più di 1.000 persone, oltre a
130 residenti evacuati e ospitati nel centro di accoglienza
predisposto presso il palazzetto dello sport.
Mi preme in questa occasione anche evidenziare il gran numero di
Valdostani evacuati dalle proprie abitazioni e dei quali non si
conosce l'esatto numero di coloro che sono stati ospitati presso
privati cittadini residenti nei due comuni, cittadini che meritano
in particolare la nostra riconoscenza e tutta la nostra gratitudine
in quanto, non avendo chiesto nulla in cambio dell'ospitalità
offerta, hanno fornito un importante esempio di solidarietà
umana.
Vorrei porgere inoltre un sentito ringraziamento ai numerosi
volontari che si sono prodigati per cercare di facilitare il
transito dei veicoli presso lo svincolo autostradale di Châtillon,
dove centinaia di automobilisti, stanchi e nervosi per i giorni
passati nell'assoluta impossibilità di movimento, hanno incanalato
nei giorni successivi alla calamità i propri mezzi nell'attesa di
percorrere i tratti in direzione Aosta-Torino.
In ultimo, ma non certamente per il minore impegno profuso,
vorrei ringraziare tutte le forze dell'ordine, i Carabinieri, la
Polizia e il Corpo dei vigili del fuoco, sia effettivi che
volontari, e il Corpo forestale regionale, tutti sempre pronti e
tempestivi a ogni specifica richiesta di intervento.
Mi auguro che questa tragica esperienza sia un'occasione per
ognuno di noi, rappresentanti istituzionali ad ogni livello, per
meditare attentamente in modo da trovare insieme, e mi auguro nella
piena collaborazione, gli strumenti necessari per rivedere alcune
scelte, innanzitutto riesaminando le voci di bilancio regionale di
prossima approvazione da parte del Consiglio regionale. Mi
riferisco in modo particolare alla parte di bilancio relativa al
territorio, per il suo ripristino, e per cercare, per quanto è
nella facoltà dell'uomo e al di là dell'eccezionalità, di evitare
per il futuro disgrazie di così grave entità.
Vorrei concludere facendo pertanto alcune personali
considerazioni: credo che oggi sia indispensabile innanzitutto
restituire alla Valle d'Aosta quella immagine esterna che
sicuramente si merita anche perché alberghi, servizi, strutture
turistiche e impianti di risalita, con grossi impegni e sacrifici,
si presenteranno pronti all'appuntamento con i turisti per la
stagione invernale che è ormai alle porte, stagione invernale che è
importante e indispensabile per la ripresa economica della nostra
Regione, e mai come in questa particolare e difficile
situazione.
Inoltre, sempre in termini di proposta, vorrei manifestare la
mia completa disponibilità a supportare l'azione della Giunta
regionale, in particolare l'Assessore competente in materia di
trasporti, al fine di pervenire in termini ristretti al ripristino
di tutte le strutture ferroviarie, evitando così lo sconsiderato
dilatarsi dei disagi e dei costi a carico della Comunità
valdostana, già così duramente colpita dall'alluvione.
E quando dico ripristino della tratta ferroviaria non mi
riferisco semplicemente alla ricostruzione della rete precedente
all'alluvione perché rimangono una serie di problematiche legate a
una linea ferroviaria progettata e costruita a fine '800, anzi al
contrario occorre intervenire per migliorare tutta la linea
apportando modifiche che consentano alla nostra Regione di potersi
inserire all'interno delle moderne reti di trasporto nazionali e
ovviamente internazionali.
Ritengo fondamentale che vengano portati avanti dei seri
progetti che innanzitutto consentano alla linea ferroviaria
valdostana di allinearsi ai più elevati standard europei di
sicurezza, sia per quanto concerne i percorsi, sia per quanto
concerne le metodologie, senza però dimenticare gli interventi tesi
a migliorare l'esercizio dei servizi quali il raddoppio della linea
in alcune sue parti ed a giungere all'elettrificazione.
Queste sono alcune mie personali considerazioni, e non sto qui a
ripeterne altre già fatte da chi mi ha preceduto, o che farà chi mi
seguirà, e concludo rinnovando ancora il mio grazie ai Valdostani
tutti per il loro impegno, il loro coraggio, la loro fierezza e
soprattutto per lo spirito di solidarietà che stanno dimostrando,
esempio di un popolo aperto e pronto ad un'Europa moderna.
Perron (UV)
Merci M. Le Président.
La convivenza con l'acqua e, in casi estremi, anche un'alluvione
di dimensioni così gravi come abbiamo vissuto, rappresenta uno
degli elementi con cui la gente di montagna può trovare a
confrontarsi ed è quanto è successo ai Valdostani ben due volte in
poco più di cinque anni. È stato, lo ripetiamo, un evento
eccezionale.
Diventa obiettivamente difficile essere - in queste occasioni -
i detentori della certezza e arrogarsi il diritto di poter dire e
con assoluta esattezza quanto è successo, quanto poteva essere
evitato, ciò che doveva essere fatto, ciò che non è stato fatto,
specialmente quando parliamo di zone non monitorate o considerate
fino ad ora assolutamente sicure.
Se ciò è perfettamente legittimo e comprensibile da parte delle
persone comuni e soprattutto da coloro che hanno vissuto in prima
persona il dramma dell'alluvione, dello sfollamento, di perdere la
casa e anche dei familiari, forse da parte di alcune forze
politiche sarebbe, a mio giudizio, stato necessario in un caso come
questo procedere a delle valutazioni un po' più prudenti, evitando
facili strumentalizzazioni e pretestuose polemiche. Personalmente,
leggendo le rassegne stampa di questo periodo, ho provato una sorta
d'amarezza, quasi di delusione per un certo modo di affrontare un
evento drammatico come questo.
Ho intravisto in questo periodo alcuni esponenti politici
detentori assoluti della verità, maestri che si arrogano il diritto
di poter dare lezioni a tutti, maestri assoluti della buona e
corretta amministrazione, profondi conoscitori del territorio,
bravi e preparati amministratori come nessuno può pensare di
essere!
Ho appreso con profondo stupore, leggendo le rassegne stampa
solo dopo diversi giorni, questo atteggiamento accusatorio nei
confronti quasi di tutto e di tutti. Abbiamo invece assistito in
questo periodo ad una vera e propria campagna di stampa, in
particolare del movimento Verde alternativo, altro che accuse alla
RAI di mancanza di spazio, di televisione di regime e,
naturalmente, alle solite accuse al movimento di maggioranza
relativa.
Siamo arrivati, mi risulta, quasi addirittura ad una lettera
d'insulti che il collega Curtaz ha indirizzato alla redazione di un
programma di RaiTre "Ambiente Italia".
Personalmente deploro fortemente che si utilizzi la veste di
un'istituzione che rappresenta la Regione autonoma Valle d'Aosta
per portare delle offese nei confronti di un servizio pubblico, una
trasmissione nazionale che peraltro ha scelto di trasmettere una
sua puntata da Pollein per esprimere, come ha affermato in diretta
il conduttore, solidarietà profonda ai colpiti dalla tragedia
dell'alluvione.
Paradossalmente, mi risulta poi che il principale esponente
nazionale dei Verdi, il Ministro delle politiche agricole e
forestali, abbia indirizzato una lettera in cui si esprime
particolare apprezzamento per l'equilibrata riflessione che ha
percorso l'intero Paese e i vari bacini idrografici, ha coinvolto
tutte le realtà territoriali: dagli Assessori e Presidente
regionali, agli operatori dell'emergenza, ai geologi, ai
Parlamentari e agli esponenti del Governo, ai militari, ai
Presidenti delle associazioni ambientaliste, fornendo un quadro
complementare di analisi ed opinioni.
Bisognerebbe, almeno per chiarezza, che all'interno dello stesso
partito vi metteste d'accordo!
Spiace constatare che la crociata dei Verdi valdostani in questo
periodo non ha risparmiato nessuno: Giunte regionali,
Amministratori locali, Protezione civile, operatori
dell'informazione - e chi più ne ha più ne metta - naturalmente
evidenziando con grande enfasi che durante il periodo in cui i
Verdi erano presenti in Giunta tutto procedeva per il meglio; poi,
la solita tecnica di "après moi le déluge", dipingendo naturalmente
la gestione precedente il 1993 e quella successiva al 1998 come una
gestione fatta da amministratori e funzionari quasi sbadati, poco
attenti al territorio o, peggio ancora, curatori di chissà quali
oscuri interessi!
Io credo che non si può accettare questo, non si può non
rispondere a questo basso modo di far politica, in qualche modo
anche falso, tendenzioso e non suffragato da nessun dato concreto.
Personalmente mi sento offeso da questo modo di affrontare questa
vicenda e con me sono stati tanti Valdostani che sulla loro pelle
hanno vissuto questa drammatica esperienza. Non è vero che, in
Valle d'Aosta - io lo rifiuto categoricamente - si privilegia il
fare e il lasciar fare rispetto alla programmazione del
territorio!
Ricordiamo allora che tutti i comuni valdostani hanno, a
differenza di altre zone, un piano regolatore approvato, è l'unica
Regione in Italia a non avere neppure un edificio abusivo! E poi
saremmo noi, questa Regione, quelli che lasciano fare? Negli stessi
documenti dei Verdi si parla, a più riprese, di scelte edilizie ed
urbanistiche irresponsabili, di eccessiva urbanizzazione.
Sarebbe sufficiente riportare i dati sulla densità della
popolazione in Valle d'Aosta rispetto al resto d'Italia per
smentire questo! Di disgustoso, per riprendere un comunicato preso
dai Verdi in questa vicenda, c'è solo questo maldestro tentativo di
speculare politicamente su una disgrazia, di chi forse a corto di
argomenti e svanito il proprio "leitmotiv" ha potuto in questi
giorni assumere un atteggiamento di rivincita.
Voglio fare anche delle considerazioni sull'operato positivo,
invece, e sul ruolo degli enti locali in questo frangente che hanno
svolto un ruolo importante e sono stati per la popolazione così
duramente colpita un punto importante di riferimento.
Credo di poter dire verità dicendo che l'organizzazione e
l'operato degli enti locali ha sostanzialmente tenuto, seppur con
delle difficoltà, ed ha dato prova di buona organizzazione, di
conoscenza del territorio e di quella che è la realtà comunale in
tutte le sue sfaccettature.
Io ho letto le dichiarazioni di esponenti politici che accusano
amministrazioni locali di inefficienza, di ritardi della Protezione
civile, di mancanza di coordinamento, dicendo che tutto era
perfettamente preventivabile, che bastava fare quello o questo e si
sarebbe risolto, bastava far saltare un ponte e la situazione era
risolta, era sufficiente prendere una decisione e non ci sarebbe
stato nessun problema, salvo poi scoprire, quando ci parli insieme,
che tante volte non sanno neppure il nome del torrente di cui
parlano oppure confondono un torrente con un altro! Oggi è facile,
molto facile! Un po' meno, vi assicuro, quando ci si trovava sul
posto e bisognava decidere, coordinare e soprattutto lavorare.
Io posso capire perfettamente cosa si può provare quando si
assiste alla distruzione della propria casa o parte di essa, quando
si vede distrutta la propria attività economica e bisogna ripartire
da zero o, ancor peggio, capisco bene, vi assicuro, i sentimenti
che si vivono quando si assiste alla perdita di un familiare.
Però mi rifiuto di prestarmi a questo gioco di "scaricabarile",
né a livello regionale né a livello comunale, di "caccia alle
streghe", di assoluta, continua e costante ricerca del colpevole,
di accuse di inefficienza sbandierate ai quattro venti da persone
che, forse, a volte non conoscono neppure bene la realtà locale
della quale parlano.
Voglio dire che non ci dobbiamo prestare, secondo me, a questo
gioco di accusa, di scarico delle responsabilità perché può
sembrare facile e per certi aspetti anche molto popolare.
Ci sono stati purtroppo dei morti, sono sempre, in qualunque
occasione, troppi, ed a queste famiglie va sicuramente il nostro
profondo cordoglio, il nostro affetto, ma non si può così
generalizzare, accusare di incompetenza con una facilità che suona
tante volte incredibile, senza perlomeno conoscere bene fino in
fondo ciò che è successo.
Ribadiamo che parliamo di un evento assolutamente eccezionale,
disastroso che va oltre la normalità e sul quale oggi è molto più
facile dire cosa andava fatto, cosa si sarebbe potuto e dovuto
fare, ma vi assicuro, anche per chi l'ha gestita in prima persona,
che è stata una cosa difficilissima da gestire!
Parliamo un po' di più con i sindaci, con gli amministratori
comunali, che l'hanno vissuta sulla loro pelle anche in termini di
assunzioni di responsabilità, e di decisione sulle cose che
dovevano essere in quei momenti a volte in quegli attimi
intraprese.
Io, onestamente, se il Sindaco di Fénis non avesse dato
disposizioni per evacuare delle frazioni che invece sono state
evacuate, credo che nessuno si sarebbe sognato di accusarlo, perché
diventa difficile in quei momenti andare a dire la decisione giusta
è questa, la scelta da fare è questa, la certezza assoluta della
verità sta in quella decisione. Troppo facile il giorno dopo!
Tanto si potrebbe dire oggi su quelle ore specialmente da chi ha
dovuto fuggire da casa o ha passato una notte nell'acqua e nel
fango, tirando giù le persone dal letto per spingerle su un mezzo
dei pompieri o del comune per la famosa e tanto usata parola
"evacuazione".
Vi assicuro che l'evacuazione è una decisione difficile da
prendere, anche per un amministratore comunale, per un sindaco e
soprattutto per quelle amministrazioni o quelle persone, forse
giovani di esperienza di amministrazione, che con un evento come
l'alluvione non si sono mai trovati a che fare. Non si può oggi
accusare con questa estrema facilità, cercare di trovare ad ogni
costo dei responsabili per ciò che è avvenuto.
Come allo stesso modo non si può accettare questa visione di
qualcuno che in Valle d'Aosta, perlomeno nel passato, tutto sia
stato fatto nel nome della cementificazione e del supremo interesse
imprenditoriale, del denaro, di chissà quali interessi senza tenere
sempre a mente, come è invece stato, uno sviluppo armonico del
nostro territorio, rispettoso dell'ambiente che invece vi è stato e
vi è anche senza la presenza dei Verdi nell'Amministrazione
regionale.
Questo rivendicare la paternità assoluta, l'assoluta verità
della politica ambientale, questa visione della salvaguardia del
nostro territorio, tante volte stona poi con quelle che sono le
reali e concrete esigenze della popolazione. Che l'ambiente sia un
elemento massimo da rispettare e da salvaguardare nessuno lo mette
in dubbio, ma oggi non possiamo fare delle speculazioni politiche
su questo argomento! Tutti abbiamo contribuito alla tutela del
territorio e alcuni di noi lo fanno anche quotidianamente,
personalmente.
Vero è, come si dice in questo comunicato corposo dei Verdi, che
tanti rus non sono più puliti, che questo ha contributo in maniera
pesante alla drammaticità dell'evento, ma questa pulizia chi la fa
se non la gente che quotidianamente lavora, opera sul territorio,
vive su di esso, gli agricoltori, la nostra gente di montagna?
E quando, tante volte, si prevedono interventi di sostegno nei
confronti di questo settore, delle misure di politica concreta nei
confronti di questo settore, quindi indirettamente anche verso il
territorio, verso la sua salvaguardia, ci siamo sentiti
rimproverare, ricevere lezioni dai Verdi, accusati perlomeno come
UV, di politiche clientelari, di assistenzialismo nei confronti di
un mondo rurale che invece svolge una fondamentale opera di
mantenimento e di cura del territorio.
Anche la famosa e tanto vituperata "cementificazione", questo
slogan così facile da usare, secondo me, in questi frangenti,
dovrebbe essere usato con un po' più di prudenza.
Perché allora non facciamo dei confronti concreti, ma facciamoli
fino in fondo, su quelli che sono i reali bisogni, i voleri delle
nostre popolazioni soprattutto con quelli che vivono, visto che
parliamo di questo argomento, a stretto contatto con un torrente,
magari un torrente ce l'hanno sopra casa, come le popolazioni che
vivono a Fénis. E allora ci si renderebbe conto, forse, che è più
facile scrivere i comunicati stampa, troppo facile criticare,
accusare la gente che amministra.
Io difendo fino in fondo la validità di certe decisioni che sono
state prese, anche di certe politiche: i tanto vituperati argini
che i nostri amici Verdi criticano in ogni occasione sono stati un
elemento, una scelta che in tante occasioni ha salvato il nostro
territorio, ha evitato catastrofi peggiori, limitando i danni di
quello che è un evento eccezionale ma che si può ripetere.
Le scelte che sono state fatte, anche da un punto di vista
tecnico, le famose arginature che tanto stanno sulle croste al
nostro amico Riccarand, sono state fatte in applicazione delle
direttive dell'Autorità del bacino del Po per dei motivi ben
precisi, per evitare l'erosione di una grandissima quantità di
materiale a monte che venisse poi trasportato in basso, cosa che
comunque avviene ancora oggi e sulla quale ancora oggi ci sentiamo
rivolgere delle accuse.
Non è vero, io respingo che le cose siano state fatte a caso,
senza una programmazione, senza un'idea, senza sapere cosa si
andava a fare! Anche sul concetto espresso da Curtaz questa mattina
in base al quale bisogna permettere con questa assoluta facilità ad
un torrente di esondare così penetra nel territorio? siccome
considero Curtaz un conoscitore del nostro territorio, mi chiedo
come si possano dire delle cose di questo genere! Io veramente non
riesco a capire, può darsi che abbia capito male.
Spieghiamo a quelle persone che vivono con il torrente sulla
testa che non bisogna farle le arginature, che non bisogna usare il
cemento, che dobbiamo permettere ai torrenti di esondare con
assoluta tranquillità perché ciò che conta, la verità assoluta, il
bene supremo è la cultura ambientalista dei Verdi!
Le arginature, invece, in tanti parti del nostro territorio,
dobbiamo dirlo con convinzione, hanno contribuito a salvare
situazioni drammatiche, pericolosissime e sono opere, secondo me,
da ripensare, per carità, ma in chiave evolutiva, nel senso che
queste strutture sono da salvaguardare, da valorizzare e, anzi, in
alcuni punti si sono rivelate deboli e semmai sono da rafforzare
introducendo, Verdi o non Verdi, forti difese in cemento
armato!
Come non bisognerebbe riempirsi la bocca, in questi momenti, di
tanti concetti che possono creare confusione nella gente. Le zone a
rischio esistono, è vero che a livello di piani regolatori vada
fatta una riflessione, mi trova d'accordo. Valutiamo se veramente è
il caso di spostare intere abitazioni, interi villaggi con la
facilità con la quale oggi si dice "delocalizziamo". Io non
esalterei questo concetto oggi di "delocalizzare" come se fosse la
panacea di tutti i mali, perché si propongono queste soluzioni, che
sono, a mio giudizio, fortemente discutibili, e se ne propongono
con un'enfasi, una tranquillità che oggi fa sorridere e può creare
confusione.
Io termino questo intervento anche un po' amareggiato, ma vi
assicuro che per chi l'ha vissuto sulla propria pelle diventa
difficile non fare queste considerazioni e guardare giustamente in
avanti come qualcuno diceva. Bisogna guardare in avanti, ma bisogna
anche rispondere a tutta una serie di accuse che sono state mosse,
a tutto un modo di fare politica che, secondo me, in questa
occasione è stato una pessima dimostrazione.
Oggi ogni intervento di ripulitura della Dora viene fatto solo
per regimazione idraulica considerando tante volte l'opera del
cavatore come un deturpamento del territorio. Assessore, cerchiamo,
nel limite delle competenze che ci sono date, di cambiare
impostazione.
Diamo la possibilità di abbassare questi alvei del torrente, di
ripulire soprattutto il letto della Dora laddove è possibile,
laddove crea problemi.
Altro aspetto. Cerchiamo di utilizzare questo momento, pur nel
dramma, come un'importante occasione di rilancio, di lavoro e di
consolidamento del nostro sistema imprenditoriale privilegiando, a
parità di condizioni e di professionalità di lavoro, le imprese
locali. Pur nel dramma, sarà un'importante occasione di lavoro, di
crescita che non deve essere sprecata.
Terminando voglio ricordare l'opera utile, indispensabile in
tanti casi dei Corpi dei Vigili del fuoco professionisti e
volontari, che si sono prodigati senza risparmio in ogni occasione
e che hanno dimostrato capacità di coordinamento, preparazione e
competenza.
È giusto ricordarlo, perché in questa materia più volte in
quest'aula ci siamo trovati su fronti contrapposti circa la visione
e le funzioni che questo corpo doveva assumere, doveva svolgere. In
questo frangente si è saputo trovare un'unità che difficilmente si
poteva sperare di avere.
Voglio ricordare in positivo, a differenza di altri, l'azione,
per carità, perfettibile, migliorabile della Protezione civile.
Nei drammatici, e sono stati drammatici, giorni che abbiamo
passato perlomeno a Fénis, è stato per noi un punto di riferimento
importante, per cittadini, per enti locali e non si può ridurre
oggi tutta l'azione svolta da questo ente come ad "un ritardo", "un
non coordinamento", "un qualcosa che non ha funzionato". Non è
così!
Occorre allora guardare insieme al futuro cercando di non
contribuire a creare quell'immagine sbagliata di Regione non
preparata, che non ha saputo gestire un evento duro e difficile
quale quello dell'alluvione perché così non è!
Numerosi sono i settori sui quali si intende agire, numerose
sono le proposte e le iniziative che si intendono intraprendere ed
il dibattito odierno fornirà sicuramente al Governo regionale
ulteriori elementi di riflessione.
Anche in questa occasione, come altre, dobbiamo riuscire a dare
delle certezze sulle cose da fare, sul tipo di risposta da dare,
sui tempi che si dovranno percorrere.
Anche in questa fase siamo certi che l'amministrazione pubblica
farà il suo dovere sino in fondo. Ciò che bisogna fare, a mio
giudizio, è avere un'idea chiara delle priorità e dare delle
certezze alle persone, alle imprese, alle attività produttive.
Certezza di quale è l'intenzione dell'Amministrazione regionale,
fino a che grado si può e si vuole intervenire dicendo già sin
d'ora che non si potrà dare tutto a tutti. Andranno fissati dei
"paletti", dei limiti chiari ed univoci per tutti coloro che si
troveranno confrontati con la ricostruzione.
Voglio infine, senza demagogia, fare un plauso a tutta questa
comunità valdostana che si è veramente stretta vicino a coloro che
hanno subito danni materiali e perdite di familiari. Tutti hanno
fatto la loro parte sino in fondo, anche magari sbagliando,
portando un aiuto materiale preziosissimo, un sostegno morale che
tante volte ha contribuito in maniera determinante a risolvere le
situazioni più difficili. Di questo, come pubblici amministratori,
dobbiamo esserne grati e fieri. Nel dramma è stato un forte momento
di unione della nostra comunità.
È stato altresì un esempio migliorabile, perfettibile ma, nel
complesso, di autogoverno che ha dimostrato, che abbiamo costruito
un sistema Valle d'Aosta che nel complesso tiene, funziona, che ha
saputo dare delle risposte e che non può e non deve essere
demonizzato in tante sue forme come qualcuno nei giorni scorsi ha
pubblicamente fatto!
Président Merci. Conseiller Curtaz vous demandez la parole pour
fait personnel? Veuillez spécifier de quoi il s'agit, quel est le
fait personnel auquel vous faites référence.
Curtaz (PVA–cU)
Presidente, la questione è
la seguente. Io questa mattina ho argomentato il mio pensiero in
maniera rispettosa e chiedo uguale rispetto da parte degli altri
consiglieri. Il Consigliere Perron ha tutto il diritto, come ha
fatto, con enfasi magari eccessiva, di criticare chicchessia, i
Verdi, il sottoscritto, chi vuole!
Quello che il Consigliere Perron non può fare è utilizzare per
il suo intervento un telefax che io ho spedito riservatamente dal
mio ufficio legale e non dalla Regione al redattore di una
trasmissione televisiva protestando come teleutente per il taglio
dato a quella trasmissione.
È evidente che il Consigliere Perron ha violato il mio diritto
alla riservatezza della corrispondenza. Allora io chiedo al
Presidente del Consiglio di voler tutelare la mia funzione ed i
miei diritti, altrimenti mi riservo di farlo in altra sede. Al
Consigliere Perron chiedo, se è un uomo, che egli ci dica chi gli
ha dato questo fax riservato che io ho spedito, ripeto,
attraverso?
Président
S'il vous plaît, Monsieur le Conseiller, ici
dans cette discussion vous avez droit a rectifier votre avis, dans
le cas où l'on vous attribue des opinions contraires à celles que
vous avez exprimées. Bornez-vous simplement à cela, les autres
questions seront discutées ailleurs et par d'autres procédures.
Veuillez rester sur la question. Est ce qu'on vous a attribué
des opinions contraires à celles que vous avez exprimées, et en
quoi est ce que cela consiste?
Curtaz (PVA-cU)
No, io non ho intenzione? non mi è stata
attribuita un'opinione diversa da quella che io ho espresso, io
chiedo? probabilmente il mio intervento non va inquadrato come
fatto personale, lo qualifichi il Presidente? è una cosa piuttosto
inusuale.
Io faccio presente a questa Assemblea che è stato violato il
diritto alla riservatezza della corrispondenza di un
consigliere?
Président
Questa questione sarà trattata in separata sede
e sulla base di un'opportuna documentazione. Je vous remercie
Monsieur le Conseiller.
La parole au Conseiller Beneforti.
Beneforti (PVA-cU)
Quanto è accaduto fra il 14 e il 18
ottobre nella nostra regione impone a tutti noi di dire ciò che ne
pensiamo.
Voglio sgombrare il campo da un aspetto: nessuno si azzardi ad
accusarmi di strumentalizzazione come spesso e volentieri avviene
quando si parla di altri problemi perché venir qui ad accusare gli
altri di strumentalizzazione può essere solo il modo per lavarsi la
coscienza per ciò che non è stato fatto.
Ma non sarebbe neppure onesto accusare di strumentalizzazione,
sia nei confronti dei 19 morti che la tragedia valdostana ha
portato con sé, sia nei confronti di chi come noi ha preso
posizione subito invitando le forze politiche ad un confronto
serio, concreto ed unitario.
Solo la verità sul passato e l'impegno unitario per il futuro
possono rendere giustizia ed esprimere solidarietà alle famiglie
che sono state più duramente colpite negli affetti più cari e nei
loro beni immobiliari.
Di fronte al cataclisma che è caduto sulla nostra regione non si
può né giocare in difesa né all'attacco, non si può né si deve
rifiutare il confronto e il dialogo, ripeto, come spesso avviene in
questo Consiglio, ma ognuno si deve assumere le proprie
responsabilità laddove esse sussistono. Giocare allo scaricabarile
non serve a nessuno.
Ho assistito alla trasmissione televisiva "Porta a Porta"; devo
dire che non mi è piaciuta, per non dire peggio. Non riuscivo né
riesco a comprendere come di fronte alla grave sciagura che ha
colpito il Comune di Pollein, perché di Pollein si parlava, di
fronte ai lutti, si potessero dare le risposte che sono state date.
Devo dire che abbiamo dimostrato impreparazione, abbiamo dimostrato
di non saperci assumere le nostre responsabilità politiche, civili
e morali.
Quanto è accaduto non poteva essere tutto prevedibile, ma non lo
erano neppure le risposte che sono state date o che non sono state
date. Alle affermazioni, al risentimento delle Signore che hanno
parlato in quella occasione, all'incalzare anche del giornalista,
alle attese degli ascoltatori, non sono state date risposte serie e
credibili.
Cari colleghi, in modo particolare della maggioranza, mi sono
soffermato su Pollein perché credo che sia un esempio palpabile
perché è lo specchio nel quale anche voi dovete guardarvi. Potevo
parlare del quartiere Dora, dove anch'io sono rimasto alluvionato,
invece sono tornato a parlare proprio di Pollein non tanto per
polemizzare, ma per dire le cose come stanno perché questo caso
dimostra, come tutti gli altri, che occorre cambiare strada. Ma
come?
Anche se sinteticamente noi Popolari lo abbiamo detto
all'indomani dell'alluvione a livello regionale e a livello
nazionale. Nel dare atto che a fatti avvenuti la macchina dei
soccorsi ha operato con tempestività dando risposte immediate ai
bisogni più urgenti, riteniamo che si debba pensare al dopo
emergenza, ma dobbiamo farlo assieme, l'impegno deve essere
unitario. Voi della maggioranza, voi della Giunta non potete
eludere, e mi auguro che non lo facciate, le proposte che
provengono anche dall'opposizione.
Ora è tempo di agire. È importante ricostruire tenendo presenti
gli errori commessi nel passato e che hanno favorito e provocato
anche i danni causati dall'alluvione.
Occorre fare un'indagine nei termini che insieme possiamo
determinare per conoscere ed evidenziare le cause di quanto è
accaduto e, alla luce di quanto verrà constatato, stabilire i
rimedi per il futuro perché non si ripetano certi errori. Occorre
colmare i ritardi a livello regionale e nazionale con cui sono
stati presi o non sono stati presi certi provvedimenti. Occorre
predisporre tutte le misure necessarie atte a rilanciare con forza
le politiche di prevenzione e di rischio. Occorre imporre a tutti i
comuni l'elaborazione della cartografia per stabilire gli ambiti
non edificabili, cioè le zone a rischio. Occorre ricostruire
stabilendo le priorità concrete: sappiate che saremo credibili
nella misura in cui sapremo rispettare gli impegni e voi della
Giunta riuscirete a dare efficacia all'azione del Governo
regionale.
Occorre in sostanza predisporre tutte le misure necessarie e
stanziare le risorse conseguenti per affrontare la ricostruzione e
quindi il dramma delle nostre popolazioni che sono state
colpite.
Occorre far ripartire le infrastrutture, la ferrovia, il
comparto agricolo, il comparto industriale e commerciale laddove è
stato colpito. Occorre far fronte al risarcimento alle famiglie
colpite nei loro beni di prima necessità, come la casa. Occorre
dare un sostegno fattivo ai lavoratori colpiti dall'alluvione.
Di fronte allo sfacelo che ci ha colpito questo è quanto ci
sentiamo di sostenere e realizzare insieme a chi ci sta. Il detto:
"armiamoci e partite" di fronte a certe calamità non fa onore a
nessuno e noi non vogliamo su questo problema citare la scaletta
dei problemi da affrontare e dirvi cosa adesso dovete fare.
Noi siamo qui, pronti al confronto e al dialogo e a portare
avanti la risoluzione dei problemi insieme.
Noi dell'Ulivo ci siamo, siamo disposti ad ascoltare, ma
vogliamo anche essere ascoltati e non sentirci dire che quanto
proponiamo, perché viene dall'opposizione, è strumentalizzazione, è
demagogia. Penso che simili accuse non mi si possano fare dal
momento che il confronto l'ho sempre cercato.
Infatti noi riteniamo che l'ultima cosa da fare in questa
emergenza sia proprio quella di radicalizzare la polemica e
attivare scontri fra le parti oppure, una volta sepolti i morti,
aspettare altri disastri per decidere gli interventi, come spesso
accade lasciando magari inutilizzata gran parte degli stanziamenti
previsti.
I mutamenti climatici prevedibili e non prevedibili chiamati a
scusante di fronte alle disastrose alluvioni pongono una serie di
problemi e di riflessioni; sollecitano l'avvio di programmi di
manutenzione ordinaria e del territorio perché è l'unica
possibilità vera di prevenzione e di autodifesa; sollecitano la
manutenzione da sviluppare su tutto il bacino idrogeologico della
Valle d'Aosta, perché la mancata manutenzione ordinaria della Dora
come di qualsiasi altro corso d'acqua, ne indebolisce l'autodifesa
anno dopo anno; sollecitano gli enti locali e i comuni a porsi nel
concreto la definizione di un programma di manutenzione ordinaria,
di consolidamento, difesa e messa in sicurezza del territorio e del
suolo di loro competenza, a porsi dove è necessario il problema di
una revisione della politica edilizia e di cementazione selvaggia,
se c'è stata, e se è stata praticata in questi ultimi anni.
Ma i mutamenti climatici prevedibili e non prevedibili
sollecitano anche altre cose, in modo particolare il potenziamento
della Protezione civile; ritengo che così com'è strutturata non sia
sufficiente e i fatti lo hanno dimostrato.
Occorrono persone capaci che sappiano decidere e operare, che
accertino che le loro indicazioni siano rispettate, non basta
scrivere la letterina ai comuni o rispondere al telefono che non
c'è pericolo senza dire perché e come.
Nel dubbio le persone devono essere evacuate, devono lasciare le
abitazioni anche se il rischio è minimo; il quartiere Dora non è
stato avvisato di quello che stava accadendo e che poteva accadere,
me lo hanno raccontato i miei coinquilini.
Nella Protezione civile ci devono essere tecnici ed esperti
all'altezza del ruolo a cui sono chiamati, così dicasi per la
Regione, perché fra i tanti consulenti mancano proprio quelli di
cui c'è maggior bisogno, penso alla qualità non tanto alla
quantità.
I sindaci devono essere messi e devono mettersi nelle condizioni
di operare per le competenze che sono loro assegnate. L'autonomia
da loro giustamente rivendicata deve essere il mezzo per difendere
e tutelare il territorio che rappresentano e non per rendere
edificabili terreni che non sono sicuri come è accaduto.
Un accenno lo faccio anche al Corpo forestale, alle guardie
delle nostre foreste, che pure hanno fatto tanto nel dopo
emergenza. Non dico che non ci debbano essere coloro che si
preoccupano di vigilare sulla raccolta dei funghi e di tutelare la
selvaggina dai bracconieri e dai cacciatori o seguire i pescatori
per misurare se la trota è lunga 20 centimetri o 25 o se i funghi
pesano 1 chilo o 1 chilo e 200, ci devono essere anche questi, ma
il maggior tempo deve essere dedicato alle nostre foreste, al
nostro bosco, al controllo delle nostre montagne e dei ruscelli, al
rimboschimento; del resto sono guardie forestali, non sono
guardacaccia né guardafunghi!
Se abbiamo un Corpo forestale, credo che debba essere adibito a
un certo settore e a una certa operatività. Ci vuole anche il
resto, ma vediamo come farlo, perché non si può vedere in certi
luoghi tre guardie forestali che controllano la quantità dei funghi
raccolti.
Si tratta di mettere in atto una strategia per investire in modo
adeguato sulla difesa del suolo e ciò non solo perché costa meno
prevenire e riparare con la manutenzione ordinaria che intervenire
a disastro avvenuto.
Si tratta in sostanza di mettere in atto una nuova concezione
dello sviluppo che deve essere sì produzione, servizi e
urbanizzazione, ma il tutto deve essere integrato con la tutela,
con il riassetto del territorio ripristinandone l'equilibrio
ideologico e ambientale. Questa è la strada da seguire; se si segue
questa strategia e si ha attenzione a non ripetere gli errori
laddove ci sono stati, lo sviluppo sarà quello sostenibile dai
territori e dalle persone.
Riconosco che è vero che contro la natura non si può andare,
l'uomo non può farcela, è una sfida certamente non pari, ma sono
convinto che se realizziamo certi obiettivi, avremo una Valle
d'Aosta più sicura e vivibile.
Come ho detto, occorre una strategia da mettere in atto con due
obiettivi: investire in modo adeguato sulla difesa del suolo e
riassetto del territorio; prefigurare una nuova concezione dello
sviluppo nei nostri comuni e nella nostra Regione. Con ciò non mi
sento di insegnare niente a nessuno, ma l'esperienza vissuta nel
passato e in questi giorni credo che abbia insegnato qualcosa a
tutti noi.
Se è così, dobbiamo voltare pagina, dobbiamo cambiare e agire
nel più breve tempo possibile, dobbiamo agire come Regione e
altrettanto deve fare lo Stato.
Noi Popolari abbiamo detto anche al Governo nazionale cosa fare
dopo l'emergenza, infatti abbiamo chiesto che il Comitato dei
ministri per la difesa del suolo produca entro il 15 novembre una
dettagliata relazione al Parlamento sulle cause e sugli effetti
dell'alluvione che si sono verificati nel nostro Paese.
Abbiamo chiesto di modificare il decreto legge emanato dopo
Soverato per introdurre norme sulla salvaguardia automatica anche
per le aree alluvionabili, di ripristinare i finanziamenti previsti
inizialmente per portare a compimento interventi urgenti e per la
messa in sicurezza di tutte le aree ad elevato rischio già
individuate dalle regioni, di accelerare il processo di modifica
della legge sulla difesa del suolo e del decreto legislativo n. 300
sulla riforma dello Stato; abbiamo chiesto che il Ministro
dell'ambiente assicuri a tutte le amministrazioni pubbliche la
disponibilità a partire dal 1° gennaio prossimo del nuovo sistema
cartografico di riferimento approvato lo scorso 12 ottobre dalla
Conferenza Stato - Regioni.
Occorre prendere coscienza che atti di importanza vitale come la
redazione della carta delle aree a rischio, di cui tutte le regioni
si sono dotate, avrà un'efficacia limitata se ciò non comporterà,
come ho già detto, da parte degli enti locali l'adeguamento
immediato degli strumenti urbanistici e pianificatori stralciando
le aree definite a rischio. Come già annunciato, noi dell'Ulivo
abbiamo presentato due risoluzioni: una che contiene linee guida
per affrontare i danni causati dall'alluvione, ma che guarda anche
al futuro, l'altra che riguarda il ripristino della ferrovia
Chivasso-Aosta.
Ripeto, non ci sentiamo depositari della verità pertanto siamo
pronti ad accettare proposte, suggerimenti ed emendamenti ma,
poiché siamo convinti che serva un impegno unitario, se usciamo da
qui divisi non dimostriamo quel senso di responsabilità che si deve
avere in simili gravi situazioni.
Mi auguro che si possa uscire con un documento unitario da
questo Consiglio per far sapere fuori che la Valle d'Aosta è unita
in difesa della propria situazione in modo che quello che è
accaduto non possa più riaccadere.
Président
La parole au Conseiller Cottino.
Cottino (UV)
Comincerò anch'io l'intervento con il
sottolineare l'eccezionalità di questo evento e lo farò da una
parte senza sottilizzare sulla differenza che ci può essere fra
"eccezionalità" e "straordinarietà" e, dall'altra, risparmiandovi
tutta una serie di dati che mi ero fatto dare che, pur se
importanti, tralascerei, tanto è lapalissiana l'eccezionalità
dell'evento.
La quantità di acqua caduta sulla Valle d'Aosta di fatto in due
giorni anche se quasi tutti tendono a dividere le precipitazioni
piovose in quattro giorni. Il primo e l'ultimo giorno, rispetto
alla quantità dell'acqua caduta nei giorni 14 e 15, sono in molte
zone poco significativi.
Assieme a questo non si può non tener conto dell'innalzamento
dello zero termico che ha fatto sì che per centinaia di chilometri
quadrati si sciogliesse la neve con la conseguente trasformazione
in acqua di migliaia di metri cubi di neve.
Sono cosciente che parlare di straordinarietà o di eccezionalità
di un evento di fronte a chi ha perduto tutto quello che aveva e ha
visto vanificare i sacrifici di una vita intera, mi riferisco a chi
ha perso il lavoro, l'attività produttiva, la casa, mi riferisco ai
parenti delle vittime, sia difficile e per certi aspetti
addirittura cinico.
Il nostro ruolo però ci impone, malgrado noi, di fare delle
analisi, di fare delle scelte.
Mi sono posto parecchie volte una domanda molto semplice: se è
vero come è vero, poiché, malgrado diverse sfumature, è stata
riconosciuta da tutti questa eccezionalità, perché da parte di
molti responsabili politici si prendono le distanze dalle scelte
fatte in passato?
E ciò malgrado che questi avessero dei loro rappresentanti
all'interno della Giunta o che addirittura avesse fatto parte della
Giunta in prima persona.
Non mi riferisco a chi ha fatto delle fugaci apparizioni in
Giunta; mi riferisco a chi ha operato per parecchi anni all'interno
della Giunta stessa. Per cui mi sembra poco corretto fare certe
affermazioni.
Non posso concordare con certe affermazioni altisonanti come
quella in cui si afferma con molta cattiveria che si pagano le
scelte irresponsabili fatte nel passato o con l'altra, diversa
nello spirito ma molto simile quanto al tipo di messaggio che invia
all'esterno, che dice che dobbiamo cambiare mentalità rispetto al
territorio.
È vero che ci sono stati o ci possono essere stati degli errori
fatti in passato, però sarebbe sbagliato ed è sbagliato rinnegare
tutto quanto è stato fatto. Voglio dire che certe cose non bisogna
aver paura di difenderle anche se prendere posizioni diverse è
molto più facile, è molto più popolare. Ritengo tuttavia queste
posizioni alquanto ipocrite.
Con queste affermazioni non voglio dire che tutto è andato bene,
che tutto è stato fatto bene, che da questi avvenimenti non si
debbano trarre delle lezioni.
Soltanto gli stolti e gli struzzi non traggono insegnamenti
dagli avvenimenti, soprattutto da alcuni eventi particolari. I
primi perché probabilmente vista la loro boria e la loro supponenza
non accettano di essere messi in discussione, i secondi perché con
la testa sotto la sabbia, e in questo caso la sabbia non manca, non
possono rendersi conto di quanto avviene o è avvenuto.
Sono convinto che sarà necessario fare un'analisi
tecnico-scientifica molto approfondita di quanto avvenuto in quei
tragici giorni.
Voglio però consigliare una cosa, e prendo a prestito
un'affermazione fatta dal collega Nicco che ho molto apprezzato, e
cioè il nostro dovere è anche quello di consigliare, altrimenti che
consiglieri saremmo? Il consiglio mio è che per fare questa analisi
non si possano utilizzare soltanto i cosiddetti "tecnici" con
conoscenze apprese sui libri.
Credo che sia fondamentale utilizzare persone di provata
esperienza, persone che conoscono il territorio, persone che hanno
visto quello che è successo.
Il fatto di andare sui luoghi del disastro due o tre giorni dopo
significa non avere completa conoscenza di quello che in realtà è
avvenuto; nessuno di quelli che sono andati due giorni dopo sui
luoghi disastrati può capire fino in fondo quello che è
effettivamente avvenuto in quei giorni e dunque io credo che per
questa analisi si debbano adoperare anche le esperienze e le
conoscenze, della gente del luogo, degli amministratori locali che
hanno visto quello che è successo, che conoscono il loro
territorio, che possono affrontare i problemi con una concretezza
che sovente manca ai tecnici.
In questi giorni ho sentito di tutto e il contrario di tutto:
calamità, ma soprattutto danni causati dal lavoro dell'uomo e cioè
strade, argini, sistemazione dei terreni, eccetera, ma anche di
danni causati dalla non esecuzione dei lavori soprattutto per
quello che riguarda il discorso dell'alta montagna, sentieri, ru,
eccetera.
Per quanto riguarda il discorso delle arginature, credo che in
modo molto preciso ed esplicito sia stata illustrata la loro
importanza da parte dell'Assessore Vallet questa mattina pur avendo
egli stesso riconosciuto che qualche errore anche nelle arginature
ci può essere stato.
Permettetemi di dire che ho anche sentito a questo proposito
stamattina delle cose che mi hanno frastornato. È stato affermato
che la cosiddetta "cementificazione" impedirebbe la penetrazione
dell'acqua nel terreno, sia di sotto che di fianco. Ora, collega
Curtaz, io spero che queste affermazioni siano state fatte senza
averle troppo approfondite ?
(commenti da parte dei banchi dell'opposizione)
? capisco che può esserci il doppio senso, ma se non erro, sono
le precise identiche parole uscite dal collega Curtaz stamani ?
Marguerettaz
(fuori microfono)
? senza
malizia?
Cottino (UV)
? Immaginare che in questa situazione, in cui
il terreno era così imbevuto dalle precipitazioni atmosferiche, ci
fosse questa possibilità e questa avesse potuto ridurre l'ampiezza
di quanto avvenuto è semplicemente ridicolo.
Se questa affermazione è stata fatta in piena coscienza e in
modo ponderato, devo veramente ripetere che siamo nel ridicolo più
assoluto.
A proposito della validità delle arginature, chi ha seguito in
quei giorni gli eventi ha potuto rendersi conto della loro
importanza per molti comuni.
Non voglio fare l'elenco completo come lo ha fatto questa
mattina il collega Nicco, mi limiterò a citare per aver vissuto in
prima persona quanto avvenuto nel Comune di Gressan.
A questo proposito voglio aprire una parentesi e ricordare, per
obiettività che non vi è stato soltanto il volontariato di Gressan
ma, trattandosi di un torrente ai confini con Jovençan, non va
dimenticato l'apporto della popolazione di quel comune.
Tutte persone a cui devo fare un grosso plauso e devo dire un
grosso grazie, e devo farlo prima ancora che come Consigliere come
cittadino del Comune di Gressan perché se non ci fossero stati
amministratori, volontari e vigili volontari in particolare, che si
sono adoperati in un modo che ha dell'incredibile, sicuramente
Gressan, avrebbe seguito la stessa sorte di alcuni Comuni fra i più
sinistrati della Valle d'Aosta perché si potevano verificare le
stesse condizioni che hanno portato al disastro di Nus.
Credo che agli amministratori vada inoltre riconosciuta
l'importanza del lavoro di coordinamento.
Le arginature hanno sicuramente avuto un ruolo importantissimo
nel limitare i danni in moltissimi comuni. Affermazioni contrarie,
tra l'altro alquanto generiche sono da rigettare.
Per quanto riguarda gli altri problemi, dobbiamo ammettere di
aver assistito ad eventi contraddittori, in particolare per i
movimenti franosi. Abbiamo assistito a smottamenti avvenuti in
luoghi che nessuno poteva immaginare, dove l'uomo non ha mai fatto
alcun lavoro. Frane invece che si possono forse, ripeto forse
poiché non ho tutte quelle certezze che hanno molti colleghi,
addebitare ai lavori dell'uomo.
Voglio anche soffermarmi su valutazioni inerenti alla mancata
manutenzione sul territorio. Si è detto oggi qui, ma è un tam tam
che va avanti ormai da una quindicina di giorni: non si fanno i
lavori dei ru, non si fanno determinate manutenzioni in alta
montagna, per cui anche qui la domanda nasce spontanea: da chi
devono essere fatti?
Sicuramente non dall'ente pubblico che altrimenti necessiterebbe
avere più personale e sarebbe per questo accusato in altre
occasioni! Logica conseguenza: quei lavori dovrebbero essere fatti
dai privati. Dovrebbero essere fatti da quelli che io definisco per
antonomasia "gli altri"!
Penso a quelle persone che vengono ricordate e valorizzate solo
ed esclusivamente quando si verificano certi eventi, mentre in
condizioni di normalità non solo non vengono ricordate ma si
polemizza se per migliorare le loro condizioni di vita e di lavoro
si fanno delle strade di collegamento in più, si polemizza perché i
pali della corrente non sono un gran bell'ornamento per la montagna
e si vorrebbe comunque presidiare la montagna.
Si vorrebbe che qualcuno si facesse carico di presidiare la
montagna, di fare le cose che a nessuno piace fare perché a tutti
piace avere un tenore di vita diverso, a tutti piace avere qualche
giorno di ferie anziché lavorare 365 giorni all'anno e a tutti
piace soprattutto avere un reddito diverso.
Di queste persone non ci si deve ricordare solo in certi
momenti. Devono essere ricordate nel momento in cui andremo a fare
delle scelte e a definire le priorità, per avviare concretamente il
programma di ricostruzione.
Per quanto riguarda il discorso delle priorità, lo accenno
soltanto perché molto è già stato detto e non mi piace ripetere
sempre le stesse cose, le opere che dovremo affrontare fin da
subito sono quelle che riguardano i vari collegamenti; viabilità in
genere, ferrovie, telecomunicazioni. Problemi importantissimi che
si devono risolvere al più presto.
Così come è prioritaria la ricostruzione per dare un ricovero al
più presto agli sfollati, ma non può mancare il sostegno necessario
alle attività produttive che producono ricchezza da reinvestire per
far fronte ai programmi che ci siamo dati.
Al riguardo voglio citare un settore in particolare ed è il
settore turistico. Se non vogliamo perdere la stagione turistica
invernale, che è ormai alle porte, e se non vogliamo, come ha detto
il Presidente Viérin stamani, che questa catastrofe si trasformi
anche in catastrofe economica, dobbiamo mandare all'esterno
messaggi ben precisi.
Non possiamo continuare a dare all'esterno l'impressione di una
Valle che non è pronta per la stagione invernale né per quanto
riguarda le piste né per quanto riguarda gli impianti ne tantomeno
per quanto riguarda la viabilità. Così facendo sviamo i nostri
potenziali clienti e di conseguenza riduciamo i nostri potenziali
aiuti.
Se non vogliamo perdere la stagione, dobbiamo avere anche
l'aiuto di tutto ciò che fa informazione e che in questi giorni -
dobbiamo riconoscerlo - non ha brillato per obiettività. Leggendo
certi titoli ho pensato di vivere in un altro luogo, in un luogo
diverso da quello descritto da questi articoli. Spero che ci possa
essere una svolta in proposito.
Brevemente voglio affrontare ancora due problemi. Il primo è il
discorso del volontariato. In questi ventun giorni di volontariato
ce n'è stato tanto, in qualche caso addirittura di difficile
gestione, ma noi ne avremo ancora bisogno al momento in cui
diminuirà l'entusiasmo, diminuirà la carica emotiva, e quindi anche
il numero dei volontari calerà.
Il messaggio che dobbiamo lanciare a chi ha disponibilità di
tempo e di buona volontà è quello che il volontariato non finisce
quando termina la primissima emergenza occorrerà anche per la
ricostruzione. Il secondo discorso riguarda la raccolta dei fondi.
Se vogliamo evitare sperequazioni è necessario che tutti gli aiuti
siano destinati a un unico fondo, altrimenti rischiamo che le
stesse siano notevolissime e questo è da evitare.
L'ultimo appello, prima di fare tutta una serie di
ringraziamenti che ritengo doverosi, lo faccio a questo Consiglio,
ci troviamo di fronte a tanti problemi, molti dei quali di
difficile soluzione.
Riusciremo a risolverli meglio e più in fretta tanto più ci sarà
coesione e volontà da parte di tutti di remare nella stessa
direzione e di non lasciarsi prendere dal facile protagonismo e
dalla facile e sterile polemica. Questi atteggiamenti vanno nella
direzione opposta a quella che ho indicato.
Non posso che terminare il mio intervento rivolgendo un plauso e
un ringraziamento a tutti coloro che si sono adoperati senza tregua
durante e dopo questo tragico evento e, contrariamente a certe
affermazioni, devo dire che la Protezione civile mi ha fatto una
buona impressione anche se è molto più facile vedere quella piccola
percentuale di cose che non hanno funzionato rispetto alle tante
cose che hanno funzionato bene e fino in fondo.
Sono da ringraziare le amministrazioni locali, l'ho già detto
per quanto riguarda il mio comune, ma la cosa evidentemente deve
essere generalizzata e come è già stato fatto da più parti voglio
ancora sottolineare il ruolo insostituibile del volontariato.
Un plauso va rivolto a tutte le forze dell'ordine che hanno
avuto un compito in molti casi certamente non facile.
Président
La parole au Vice-président Viérin Marco.
Viérin M. (Aut)
Il gruppo degli Autonomisti, oltre a
ribadire che il primo pensiero va alle famiglie colpite dai lutti e
a chi ha perso la casa o il lavoro, vuole ringraziare tutti coloro
che si sono impegnati nei soccorsi e nei lavori di ripristino.
In merito all'analisi di questa tragedia, ritengo che quanto è
accaduto si debba dividere in tre parti: l'evento, gli interventi
di soccorso e di ripristino e il futuro.
L'evento, direi che è un evento eccezionale, tutti i comuni sono
stati toccati, 40 in maniera grave; mi ha stupito solo la battuta
del collega Curtaz che alla fine del suo intervento ha utilizzato
anche lui il termine "straordinario", vorrei capire la differenza
che passa fra straordinario ed eccezionale.
Eccezionale perché quando mai la Valle d'Aosta ha avuto
un'autostrada bloccata, sparita in alcuni tratti? Quando la linea
ferroviaria è stata spazzata via per così lunghi tratti? Ritengo, a
memoria, mai. Questo è un altro chiaro esempio di
eccezionalità.
Sulla quantità di precipitazioni c'è ancora una versione in più
e cioè che non ovunque ha piovuto alla stessa maniera e come
Valdostani che abitiamo questo territorio lo sappiamo
perfettamente. Questo per dire che in alcune zone possono essere
caduti 300 millimetri di pioggia e in altre anche 500
millimetri.
Faccio solo un inciso: nel mio comune domenica sera, quando
purtroppo era già successa la tragedia, abbiamo lavorato per
evitare sciacallaggi e altri fenomeni isolati in altre località;
passando in una frazione voi sapete che è tempo di vendemmia,
c'erano due casse di plastica alte circa 50 centimetri che stavano
traboccando tutte e due, quindi in quella zona erano caduti almeno
500 millimetri.
Guardando anche le relazioni che sono state consegnate oggi, le
zone dell'Emilius e di Cogne sono le zone che in tutte le ore sono
state le più interessate dal fenomeno.
Sul discorso che ha fatto Nicco concordiamo in pieno:
storicamente abbiamo avuto purtroppo altre catastrofi di questo
genere e Nicco che conosce bene la storia valdostana le ha elencate
altrettanto bene.
Arrivo poi al discorso della responsabilità personale. Parlo
sempre del mio comune perché ho vissuto quei giorni in quel comune,
sono arrivato in maniera diversa da altri, ma non voglio ricordarlo
qui, l'importante è che ho avuto la voglia di arrivare ed è questo
che distingue i Valdostani che sono attaccati alla loro terra e al
loro comune.
È per questo che gli Autonomisti ad oggi non hanno fatto
polemica; analizzeremo certamente nei prossimi Consigli alcune cose
specifiche, però soprattutto oggi non vogliamo fare alcuna polemica
che non sia costruttiva ed utile per le disavventure dei
concittadini che sono stati toccati da questa calamità.
Ho saputo che su tutta l'asta torrentizia del Comboé tanti
cittadini del luogo erano lì: chi a vedere questo evento, chi a
cercare di capire, anziani che da sabato sera hanno seguito questo
torrente e che non lo hanno visto né crescere né calare, infatti
erano lì al momento dell'arrivo di questa sacca grandiosa che ha
provocato un grande spostamento d'aria, alcuni si sono salvati
correndo avanti alla valanga in arrivo, altri nascondendosi nelle
vecchie stalle, allora prima di parlare sarebbe bene sapere anche
cosa ha visto la gente con i propri occhi lì sul posto.
E dico di più: ho saputo che i vigili volontari controllavano
quel torrente più a monte, dove ci sono le cariche dei ruscelli
agricoli e così via e in quel momento fortunatamente erano andati
per un intervento in centro Paese, mentre se fossero rimasti lì non
avrebbero potuto fare niente e avremmo avuto 12 lutti in più a
Pollein. Questo è per far capire l'eccezionalità dell'evento.
Vorrei ora parlare degli interventi di soccorso e di ripristino
di emergenza.
Ho solo una parola da dire: bravi a tutti e qui, pubblicamente,
proprio per quei comuni che vivono il dramma, voglio ringraziare i
sindacati e la Presidenza della Giunta per quell'accordo che hanno
fatto per il distaccamento fino al 31 dicembre del personale del
comparto pubblico regionale perché queste popolazioni hanno bisogno
ancora di volontari che sappiano fare il loro lavoro, si è data la
possibilità che ogni comune potesse scegliere le professionalità
che gli mancano per completare gli interventi d'urgenza!
Riguardo al futuro, e questo è un discorso che mi prenderà più
tempo, procedere all'individuazione delle cause che hanno provocato
i vari eventi calamitosi, asta torrentizia per asta torrentizia, è
molto importante; utilizziamo questo momento tragico per capire
bene cosa è successo. In alcune aste torrentizie non si sa ancora
precisamente cosa è successo; questo si ricollega
all'eccezionalità. Ho avuto occasione in questi giorni, lavorando
sul terreno a Pollein, che è purtroppo un'immagine di questa
tragedia, di incontrare tanti geologi che ritengono che sia un
fenomeno da studiare, per capire e per far sì che altri fatti di
questo genere non si verifichino in altri luoghi.
Li ho incontrati per strada che chiedevano da dove si poteva
accedere per arrivare a vedere lo stato dei luoghi; c'è uno studio
in atto anche a livello di volontariato che ci dimostra la
necessità di capire.
Bisogna poi riflettere sull'isolamento totale che la Valle
d'Aosta ha avuto; in quei tragici momenti abbiamo avuto una regione
tagliata in due, oltre che isolata dal resto d'Europa, quindi
riteniamo che la ferrovia e l'autostrada siano due vie
importantissime che vanno rafforzate e migliorate con alcuni
interventi da programmare.
Sulla ferrovia abbiamo già consegnato alla Presidenza una
risoluzione che in sintesi chiede un immediato ripristino della
stessa perché questo servizio è importantissimo per i Valdostani,
chiede che si pensi anche alla sua elettrificazione e al raddoppio
delle rotaie in una seconda fase.
Pensiamo che in questa seconda fase si debba iniziare a pensare,
oltre al raddoppio della ferrovia, anche alla possibilità che
questa nuova ferrovia possa trasportare in futuro gli
autoarticolati perché non sarebbe male se tra una decina d'anni i
TIR potessero attraversare la nostra regione su un treno anziché
sulle strade valdostane.
Un secondo punto è la necessità di avere una nuova concezione
nella gestione del territorio, ma qui bisogna essere anche molto
seri e pratici e riconoscere quello che è già stato fatto e che
bisogna mantenere.
Tanto si è detto e tanto si dirà sulle arginature, io dico che
le arginature vanno mantenute, migliorate perché abbiamo visto
anche degli effetti pratici, e qui apro una parentesi: le
arginature che sono servite sono state soprattutto quelle in
cemento armato, perché hanno resistito all'evento e hanno ributtato
tutto il flusso all'interno dell'asta torrentizia, mentre quasi
tutte le arginature in pietrame sono state demolite e sono state
quasi una concausa dell'effetto successivo.
Ci sono punti che per un discorso di bellezza territoriale
possiamo anche rifarli in pietrame, ma ci sono punti molto delicati
che vanno fatti invece in cemento armato perché la vita della gente
è più importante che l'estetica.
Come ho già detto molte volte, anche quando abbiamo dibattuto il
piano rurale 2000-2006, bisogna riscoprire l'importanza
dell'agricoltura di montagna più che mai indispensabile proprio per
la pulizia del territorio e per il mantenimento di quei ru che
tutti noi in questo Consiglio menzioniamo spesso, ma che se andiamo
sul nostro territorio regionale, sempre più vediamo abbandonati
perché l'agricoltura si sta ritirando anche lei dall'altitudine,
sta scendendo quasi tutta a valle e in alto non resta più nessuno
che cura il nostro territorio con il suo lavoro.
Il collega Curtaz ha detto di voler sfatare una favola dei tagli
boschivi, delle piante che non si possono tagliare nell'alveo;
collega, è vero che questa forse può essere una favola, ma esiste.
Le posso presentare tanti amici che hanno avuto già problemi in
passato perché, avendo un'asta torrentizia che scendeva sopra le
loro case, sorpresi a tagliare alcune piante che potevano veramente
creare sbarramento in un caso di arrivo di massa di terriccio e di
pietre, sono stati denunciati, sono stati ripresi!
Purtroppo lei deve sapere che quelle piante sono patrimonio del
demanio, quindi il problema qui dobbiamo risolverlo perché è
assurdo che obblighiamo il Servizio forestale ad andare a fare
interventi quando potremmo avere delle persone che lavorano in
agricoltura oppure sono pensionate che hanno la necessità e
l'intenzione di farlo gratuitamente, che però se lo fanno, sono
anche ripresi e rischiano anche alcune denunce di un certo tipo che
sono veramente poco piacevoli. Queste sono anche le incongruenze
che abbiamo in questa Valle!
Una terza cosa importante in senso generale è il ruolo del Corpo
forestale, anche questo argomento è già stato toccato dagli
Autonomisti in passato, noi riteniamo che questo consista
essenzialmente nello stare vicino alla popolazione, nell'aiuto alla
popolazione che vive il territorio; oggi purtroppo non è così con
tutte le incombenze che la Forestale ha e che le sono state
assegnate anche da questo Consiglio. Ritengo che la Forestale debba
guardare maggiormente a quello per cui era stata costituita come
corpo. Il quarto problema generale che riguarda sempre il futuro è
il ruolo della Protezione civile. Ritengo che questo evento ci
debba insegnare qualcosa; non sto qui a dire che la Protezione
civile ha funzionato male, però noi abbiamo l'obbligo di trarre
insegnamento da questa vicenda e quindi di migliorare la Protezione
civile.
Ci sono alcune cose che vanno migliorate soprattutto con nuove
attrezzature, e penso a pluviometri, a sensori per il controllo dei
livelli d'acqua nelle aste torrentizie che sono gli unici strumenti
che possono permetterci di avvisare preventivamente le persone che
stanno a valle. Questi dispositivi esistono già in altre località,
sono già sperimentati, e noi abbiamo il dovere di utilizzarli
consistentemente anche in Valle.
La revisione dei piani regolatori: noi concordiamo su questo,
però concordiamo se non si vuol fare solo demagogia, perché oggi ho
sentito rivolgere accuse e battute anche nascoste all'interno di
alcuni interventi sul fatto che i piani regolatori qualcuno li
avrebbe fatti ad hoc, eccetera. Io concordo invece con altri che
hanno detto le mie stesse cose, cioè tutti i comuni hanno i piani
regolatori che sono stati tutti approvati.
Per quanto riguarda il piano regolatore del mio Paese, tanto per
rispondere a qualcuno che ha già mandato dei messaggi poco
piacevoli, il piano regolatore di Pollein è stato approvato con
l'allora Assessore Riccarand che è una persona molto legata al
territorio, alla cura del territorio e molto attento alle zone che
possono essere edificabili e così via e la tragedia l'abbiamo avuta
lo stesso purtroppo. Questo è un chiaro esempio che non è tutto
prevedibile.
C'è un'altra cosa che riteniamo molto importante a prescindere
dalle battute demagogiche di un ministro che ritiene che la Valle
d'Aosta non sia capace di fare questo o quell'altro. L'unica cosa
vera e credibile che quel ministro ha detto, e qui concordo con i
Verdi e con la Presidenza della Giunta, è la necessità di una
delocalizzazione, cioè dobbiamo avere il coraggio di aiutare quei
comuni che sapranno affrontare questo grosso problema e dico grosso
perché bisogna far capire alla gente di lasciare la propria casa,
di demolire la propria casa e che vivere in un'altra casa è come
vivere in quella che aveva prima.
Lancio un messaggio alla Giunta in questo senso: se non
troveremo i fondi dallo Stato o dalla Comunità europea, dobbiamo
avere la capacità di mettere i nostri fondi, magari pochi perché
non avremo abbastanza soldi nei primi anni, però dovremo pensare a
questo fatto.
Parlando di fondi, qualcuno anche della maggioranza ha parlato
di BOT, di altri strumenti di finanziamento e via dicendo. Ripeto
qui quanto ho detto in televisione, che la Valle d'Aosta ha come
ultima preoccupazione i soldi perché i soldi è sempre riuscita a
trovarli, se rinvieremo qualche opera di 2-3 anni che non è
indispensabile immediatamente, bene faremo, ad esempio se c'è un
tratto di galleria, se c'è una strada intercomunale o se c'è un
pezzo di strada statale da rifare, la possiamo benissimo rifare fra
due anni e dare priorità a questi altri interventi che abbiamo
sintetizzato in una risoluzione che già è stata consegnata e che
oltretutto collima con alcune cose dichiarate o dal Presidente o
dall'Assessore Vallet.
Noi chiediamo di annullare definitivamente i mutui per la casa
per coloro che hanno subito e subiranno a causa dei danni
alluvionali la demolizione totale della propria abitazione; di
predisporre per tutti coloro singoli o imprese, che hanno subito
danni dall'alluvione e che risultano aver contratto dei mutui e/o
finanziamenti regionali, una congrua dilazione per il pagamento dei
relativi interessi a rate e mi pare che il Governo abbia dichiarato
la sua intenzione di procedere in questa direzione; di realizzare
delle procedure snelle che velocizzino i tempi di risposta
coinvolgendo i comuni interessati e creando un apposito ed unico
servizio che si occupi di tutte le pratiche concernenti gli aiuti
agli alluvionati, su questo non ho sentito niente dal Governo, ma è
un punto importantissimo perché la gente ha bisogno oggi e non fra
sei mesi, la gente ha bisogno che ci sia un punto di riferimento
fisso che sia il comune o un servizio unico della Regione, non
possiamo avere come riferimento l'Assessorato dell'agricoltura per
una domanda, quello dei lavori pubblici per un'altra, quello del
turismo per un'altra ancora e via di seguito.
Chiediamo in quarto luogo di predisporre per quei comuni, che
hanno adottato e adotteranno dei piani di inedificabilità, dei
finanziamenti per la delocalizzazione dei fabbricati, ed è quello
di cui parlavo poc'anzi, di riformulare il prossimo riparto sui
trasferimenti finanziari agli enti locali tenendo in considerazione
i danni che i comuni hanno subito, cosa su cui c'è già l'impegno
del Presidente.
Ci sono altri due punti che i colleghi leggeranno che non sto
qui ad illustrare perché sono punti più politici.
In sintesi dico solo questo: come già dichiarato nei giorni
passati riteniamo che sia più che necessario un impegno unitario e
cioè che tutta la Comunità valdostana in questa seconda parte della
legislatura lavori in maniera unitaria, non dobbiamo far altro come
amministratori che fare quello che i volontari ci hanno insegnato
in questi tragici giorni e gli Autonomisti su questa unitarietà ci
sono.
Risoluzione n. 8 Il Consiglio regionale della Valle
d'Aosta
Esprimendo una forte vicinanza alle famiglie colpite nella
perdita dei propri cari e dei propri beni dalla recente drammatica
alluvione;
Preso atto della straordinaria dimostrazione di solidarietà che
ha coinvolto migliaia di persone, valdostane e non, che si sono
prodigate nei modi più diversi per far fronte all'emergenza
alluvione;
Consapevole che, così com'è proprio del carattere del popolo
valdostano saper prontamente e dignitosamente reagire di fronte
alle avversità della vita, anche le istituzioni devono dar prova
della medesima capacità operativa;
Impegna
la Giunta regionale
1) ad annullare definitivamente i mutui per la casa per coloro i
quali hanno subito o subiranno, a causa dei danni alluvionali, la
demolizione totale della propria abitazione;
2) a predisporre per tutti coloro, singoli o imprese, che hanno
subito danni dall'alluvione e che risultano aver contratto dei
mutui e/o finanziamenti regionali una congrua dilazione per il
pagamento dei relativi interessi e rate;
3) a realizzare delle procedure snelle che velocizzino i tempi
di risposta, coinvolgendo i Comuni interessati e creando un
apposito ed unico servizio che si occupi di tutte le pratiche
concernenti gli aiuti agli alluvionati;
4) a predisporre, per quei Comuni che hanno adottato o
adotteranno dei piani di inedificabilità, dei finanziamenti per la
delocalizzazione dei fabbricati;
5) a riformulare il prossimo riparto sui trasferimenti
finanziari agli Enti Locali tenendo in considerazione i danni che i
Comuni hanno subito;
6) a procedere con celerità, attraverso un fattivo
coinvolgimento dei Comuni interessati, nell'individuazione delle
cause che hanno provocato i vari eventi calamitosi;
7) a comunicare al Consiglio l'entità dei danni derivanti dalla
tragica alluvione dei giorni scorsi suddivisi per singoli settori,
e le relative intenzioni su come reperire le disponibilità
finanziarie necessarie.
F.to: Viérin M. - Collé - Comé - Lanièce - Marguerettaz
Risoluzione n. 9 Il Consiglio regionale della Valle
d'Aosta
Premesso
- che la recente alluvione ha provocato la chiusura della linea
ferroviaria Aosta/Chivasso, con ingenti danni lungo tutto il
tracciato;
- che tale chiusura crea notevoli disagi ai numerosi pendolari
residenti in Valle d’Aosta;
- che risulta anacronistico richiedere il ripristino dello
status quo precedente all’alluvione senza prevedere
interventi di miglioramento del servizio offerto;
Impegna
la Giunta regionale e l’Assessore al turismo,
sport, commercio e trasporti ad adoperarsi affinché:
- il servizio sostitutivo organizzato da Trenitalia S.p.A.
risponda alle esigenze della popolazione valdostana;
- la linea ferroviaria Aosta/Chivasso venga ripristinata nel più
breve tempo possibile con la realizzazione di interventi diretti a
migliorare il servizio offerto, quali il raddoppio di alcune tratte
e l’elettrificazione;
- la futura linea sia predisposta in modo da rendere possibile
il trasporto su rotaia degli autoarticolati.
F.to: Collé - Comé - Lanièce - Marguerettaz - Viérin M.
Si dà atto che, dalle ore 17,55, presiede il Vicepresidente La
Torre.
Presidente
La parola al Consigliere Ottoz.
Ottoz (UV)
È stato detto molto oggi, direi che è stato
detto quasi tutto quello che si poteva dire a due settimane di
distanza da quello che è successo.
Ho apprezzato molto l'analisi del Consigliere Nicco sia per
alcuni riferimenti storici, che sono preziosi, sia per varie
fotografie di alcuni aspetti della realtà.
Ci tengo, perché non abbiamo potuto farlo quindici giorni fa in
quanto il Consiglio aveva un altro scopo e un'altra articolazione
di protocollo, ad esprimere la nostra partecipazione alle famiglie
che hanno subito lutti, al di là dei gravissimi danni alle
cose.
Lo dico affettuosamente al Presidente Viérin, che ogni tanto mi
riprende quando faccio dei riferimenti religiosi, qui è un po' come
dice l'Ecclesiaste, c'è un tempo per ogni cosa, quindi c'è stato il
tempo della tragedia e del dolore, il tempo della reazione e della
riscossa meravigliosa dei Valdostani, che continua, il tempo della
solidarietà.
Siamo ora al tempo dei bilanci, e siamo anche al tempo delle
analisi. C'è un tempo per la ricerca delle cause, tempo che seguirà
alle analisi, spero che non sia il tempo della resa dei conti, che
non farebbe l'interesse della Valle d'Aosta. Qui il tempo delle
accuse non ci interessa.
Sintetizzando due punti che sono stati ripresi da altri: nel
1564 quando è crollata la Becca France sul Thora o nel secolo
scorso o la chiesetta di Pleod che era lì dal '600, quegli edifici
erano lì senza pressione antropica e senza i palazzinari, senza i
piani regolatori, senza i Verdi, senza il cemento armato, quindi se
è vero che eccezionalità e straordinarietà forse sono quasi
sinonimi, se è vero che non vogliono dire imprevedibilità o meglio
irripetibilità, sovente l'imprevedibilità è tale per cui si sa che
prima o poi qualcosa succederà, ma è impossibile sapere quando,
poiché le tensioni si allentano e tutto diventa difficile.
In fondo la meteorologia ha fatto un passo avanti da quando si
usa la matematica del caos, proprio perché non era utilizzabile
nessun altro strumento matematico statistico classico e la parola
stessa "caos" ci dice quanto sia difficile intervenire, capire,
prevedere, essere pronti per queste situazioni.
Un punto che ritengo possa essere utilmente ripreso, che è stato
citato, ma forse non approfondito, è quello dell'isolamento; la
Valle d'Aosta ha provato per la prima volta un totale
isolamento.
Non esiste oggi, nei tempi moderni che viviamo, economia senza
comunicazioni, e ci siamo trovati senza strada, senza
telecomunicazioni, senza ferrovia; Cogne si è trovata isolata da
tutto il mondo, avevano solo 3 camion a fronte di 23-24 pale
meccaniche con le quali non potevano spostare i materiali da destra
a sinistra o da sinistra a destra, avevano bisogno dei camion per
utilizzare le pale, ma erano completamente isolati.
Quella è una valle molto a rischio. La struttura che ha tenuto
meglio è stata l'autostrada, forse perché è l'ultima, la più
moderna, e forse perché in un modello di trasporti, che non tutti
condividono, è il modello che oggi viene utilizzato di più, quindi
è stato fatto secondo certi criteri.
Credo che dovremo ripensare alla ferrovia non tanto per
riaprirla subito, cosa ovvia, ma probabilmente per ristudiarne il
percorso, e non solo per raddoppiare, magari in funzione degli
obiettivi che la Giunta si pone, molto ambiziosi, del traforo di
Martigny verso la Svizzera, e comunque per avere una ferrovia che
non sia in balia di questo tipo di eventi e che probabilmente non
può dappertutto passare dove passa oggi e che quindi rappresenta
una sfida progettuale nuova e diversa, e fa parte di quel discorso
della ricostruzione intelligente di cui ha parlato il Presidente
Viérin.
Stesso discorso per le telecomunicazioni. Non si può vivere
senza le telecomunicazioni, senza comunicazioni non può esserci
attività economica, non c'è industria, non c'è turismo, non ci sono
servizi. Può sopravvivere a breve l'agricoltura, ma alla lunga
neanche quella.
Quindi un nuovo percorso più intelligente per la ferrovia si
impone, e un nuovo sistema mi auguro possa essere studiato e messo
in piedi di telecomunicazioni, che possa non cadere nel caso che
cadano le comunicazioni telefoniche, eccetera. Mi auguro che sia
possibile nei prossimi mesi studiare, progettare e mettere a punto
un sistema di comunicazioni che per tutta la rete della Protezione
civile, che va dalla Presidenza della Giunta ai sindaci e ai
cittadini, esista una rete che non cada nel caso che cada il
sistema. Perché se tutti dipendiamo da un sistema e cade il
sistema, siamo paralizzati e si aggravano gli effetti delle
tragedie.
Infine, tornando a Cogne, la strada di Cogne è una strada ad
alto rischio da sempre, lo sappiamo. A Cogne ci sono addirittura
alle volte, scherzo, le valanghe intelligenti: quando ero piccolo
cadeva la valanga e Cogne rimaneva bloccata, poi hanno fatto un
paravalanghe e la valanga si è spostata, hanno allungato il
paravalanghe e la valanga si è di nuovo spostata. La valle di Cogne
è una valle ad altissimo rischio.
Ora noi lo abbiamo verificato anche questa volta, il fatto che
la gente di Cogne sia meravigliosa nella reazione, nel coraggio,
nella solidarietà, non toglie che abbiamo sfiorato la tragedia per
questo isolamento.
Credo che, nel momento in cui abbiamo toccato con mano quello
che può succedere, sia doveroso verificare le possibilità di
comunicazioni alternative con Cogne e fare qualche utile
riflessione in ordine al progetto del trenino di Eaux Froides
perché forse attraverso la galleria del trenino, allargando il
foro, sarebbe possibile fare una strada che in qualunque condizione
con 20-22 chilometri porti da Aosta a Cogne, una strada che faccia
da "anastomosi", da sistema di "back up", per raggiungere comunque
Cogne in qualunque condizione, e fornisca un'alternativa capace di
dare sia sicurezza di non isolamento della Comunità di Cogne, sia
uno sfogo per quelle che sono le legittime aspettative della
Comunità di Cogne per il suo sviluppo turistico collegato agli
sport invernali e allo sci alpino, non essendo prevedibile che ci
siano altre soluzioni che possono portare grandi quantità di gente
da Cogne sui campi di Pila.
Concludo dicendo che la reazione dei Valdostani è stata
meravigliosa, che come in tante cose l'impressione che conta è la
prima e comunque nei primissimi giorni l'impressione che tutti
hanno avuto?, anche coloro che poi da fuori ci hanno attaccati per
strumentalizzazioni di tutti i generi, all'inizio non hanno potuto
non vedere qual è stata la differenza fra la cultura della gente
dei paesi e la cultura della gente di città o di pianura.
Anche soltanto dalle interviste che si vedevano in televisione
nei primissimi momenti, la domenica, fra qui e il Piemonte - e non
dico altro - c'era una differenza palpabile che è poi la prima
impressione che la Valle d'Aosta ha dato e che sarà sicuramente
capace di fugare nel tempo queste polemiche successive che non
hanno grande significato.
Mi auguro che questa sia l'impressione che rimane.
È in questi momenti difficili e tragici che viene fuori il
meglio, quindi credo che la Comunità saprà ritrovare tutta la sua
forza economica, al di là della difficoltà, e forse la difficoltà
grande è una grande sfida che ci permetterà di essere ancora
migliori.
Ripeto che c'è tempo per il tempo delle accuse, che io spero che
non venga mai; adesso pensiamo a ricostruire, come diceva il
Presidente Viérin, in modo intelligente, assieme.
Presidente
La parola al Consigliere Martin.
Martin (FA)
L'evento atmosferico che ha causato domenica
15 ottobre un'alluvione senza precedenti a memoria d'uomo in Valle
d'Aosta è stata certamente di natura eccezionale o inusuale, come
qualcuno ha ricordato stamani, se pensiamo che nel giro di pochi
giorni sono cadute quasi la metà delle precipitazioni che
normalmente cadono in un anno intero; un evento eccezionale,
certamente, ma da non considerare come fatto isolato e non
ripetibile per chissà quanto tempo.
Negli ultimi 7 anni la nostra Regione ha già dovuto fare i conti
con altre due alluvioni, anche se di minore intensità, e nel
prossimo futuro è ormai certo che i cambiamenti del clima ci
procureranno altre preoccupazioni.
In un recente forum sulle Alpi i climatologi sono stati concordi
nel sostenere che nei prossimi dieci anni ci si deve aspettare su
tutto l'arco alpino un aumento medio annuale del 10 percento delle
piogge e avvertono i climatologi che si parla di media annuale e,
visto che durante l'estate la siccità diventerà sempre più grave, è
chiaro che in autunno le precipitazioni cresceranno in misura
superiore al 10 percento.
Ecco un'altra conferma che il cosiddetto "effetto serra" sta
provocando sul clima mondiale dei cambiamenti fino a poco tempo fa
impensabili, che costringono i governi a delle politiche
completamente diverse, cambiamenti che anche nella nostra regione
si sono già fatti sentire e, mentre da un lato assistiamo a
precipitazioni autunnali molto consistenti, dall'altro le
precipitazioni nevose invernali sono sempre più scarse e se
vogliamo garantire la fabbrica del turismo invernale, siamo
costretti a rivedere la localizzazione di taluni impianti e
l'installazione di numerosi cannoni da neve con i conseguenti costi
di gestione.
È una politica, la politica del territorio, che deve cambiare
tenendo conto che ciò che fino a 20 anni fa poteva apparire come
fatto straordinario, oggi rischia di diventare del tutto
normale.
Teniamo poi conto della particolarità del nostro territorio: un
territorio montano, sempre più disabitato in alta quota e perciò
sempre più fragile. Ecco perché è indispensabile porre molta
attenzione alla nostra montagna; molte frane, molti smottamenti,
molte sacche d'acqua verificatesi in quota e che poi hanno
trascinato a valle tutto quanto hanno incontrato lungo il cammino
provocando l'effetto valanga, sono la diretta conseguenza della
mancanza dei vecchi "ru" che avevano la funzione di incanalare le
acque e di portarle in maniera naturale nei torrenti.
Ora, con l'abbandono della montagna, con la difficoltà di
reperire il personale per gli alpeggi: - basti pensare a quanti
extracomunitari sono impiegati nei nostri alpeggi e anche in posti
di responsabilità come quello del casaro, - ebbene, con queste
difficoltà di personale negli alpeggi, certamente non ci si
preoccupa della pulizia e della manutenzione dei "ru". Ritengo che
una politica della montagna che preveda questa esigenza sia quanto
mai necessaria; una lira spesa in alta quota consente di
risparmiarne dieci e fondovalle e probabilmente consente anche di
salvare qualche vita umana che evidentemente non ha prezzo.
Ho parlato di politica della montagna, ma più giusto sarebbe
parlare di politica del territorio. Condivido quanto ha affermato
in una recente intervista l'Assessore al territorio che ha detto
che dovremo tenere conto di quanto è successo e che quindi la
cosiddetta "ricostruzione" dovrà essere una ricostruzione meditata,
facendo attenzione a non ripetere errori che per tanti motivi
possono essere stati fatti in passato.
Sarà necessario individuare bene le zone a rischio e inserirle
nei piani regolatori comunali; sarà utile, anche approfittando di
una cultura che perlomeno nell'immediato pare prevalere, prevedere
zone di esondazione per fiumi e torrenti a scapito di terreni fino
ad oggi diversamente utilizzati, ma attenzione, Assessore e
colleghi, non commettiamo l'errore di pensare che tutto sia stato
sbagliato; certe arginature, così superficialmente messe sotto
accusa da talune forze politiche locali e da qualche sapientone
romano, sono state la salvezza per interi villaggi e per intere
vallate. Stiamo quindi attenti nel ricostruire a valutare
attentamente ciò che serve e ciò che non serve, ma in modo
scientifico e non in modo emozionale.
Per quanto riguarda il ritorno alla normalità, intravediamo
cinque settori di intervento che non sono a nostro avviso
prioritari gli uni rispetto agli altri, ma sono tutti altrettanto
importanti e secondo noi si possono mettere in atto
contemporaneamente.
Il primo punto riguarda le vie di comunicazione. Fino a pochi
giorni fa pativamo l'isolamento dovuto alla chiusura del Tunnel del
Monte Bianco, poi ci siamo accorti di cosa significa essere isolati
anche dall'autostrada e dalla ferrovia. L'autostrada, anche se non
ancora in condizioni normali, ha ripreso a funzionare; sarà
importante ripristinare al più presto anche i collegamenti con le
valli ancora isolate e ripristinare i collegamenti intercomunali
più importanti.
Per la ferrovia i tempi saranno certamente molto più lunghi.
Riteniamo, in sintonia con quanto già intrapreso dal Governo e
dall'Assessore ai trasporti, che non sia assolutamente pensabile
ricostruire la ferrovia così com'era. La Valle d'Aosta ha la
necessità di disporre di una tratta ferroviaria all'insegna dei
tempi. Ci rendiamo conto che il raddoppio della linea e la sua
elettrificazione, che sarebbe certamente la soluzione migliore,
significherebbe un tempo di fermata della linea di diversi anni e
un tempo difficilmente sopportabile per la nostra Regione.
Pertanto riteniamo più utile un buon "restyling" che nel giro di
poco tempo consenta la rettifica del tracciato in corrispondenza
delle curve con raggio inferiore ai 500 metri al fine di consentire
una velocità di circa 100 chilometri orari per tutta la linea e il
raddoppio del binario per alcuni chilometri al fine di facilitare
l'interconnessione fra i convogli. Evidentemente questo progetto
non significa l'abbandono di quello più ambizioso del raddoppio
totale e dell'elettrificazione che potrebbe essere inserito
nell'ipotizzato progetto della trasversale alpina Santhià-Martigny.
A proposito della ferrovia annuncio che al termine del mio
intervento a nome delle forze di maggioranza presenterò una
risoluzione.
Il secondo punto riguarda le infrastrutture: è necessario
ripristinare gli acquedotti, le fognature, le scuole, gli edifici
pubblici e quelli adibiti ai servizi sociali, ricostruire gli
argini e pulire gli alvei e tutto questo va fatto con una certa
celerità per permettere agli abitanti di tornare alle loro case in
sicurezza, prima dell'arrivo dell'inverno.
Il terzo punto riguarda le abitazioni e le proprietà private:
ridare una casa a chi l'ha perduta ritengo che debba essere
l'impegno principale che questa Assemblea deve assumersi.
Il quarto punto riguarda le attività economiche: intervenire a
favore degli artigiani, dei commercianti, della piccola e media
impresa sarà indispensabile per non creare un pericoloso vuoto di
produzione che dal punto di vista economico potrebbe rivelarsi nel
breve e medio termine peggiore dei danni provocati
dall'alluvione.
Il quinto punto riguarda l'immagine della Valle d'Aosta
all'esterno della Valle. I servizi, che sono stati trasmessi dalle
reti tivù e dalla carta stampata in questi giorni e che hanno fatto
il giro del mondo, hanno dato a tutti la sensazione di una regione
completamente distrutta, fortemente insicura, una località da cui
fuggire, una regione dove il pericolo è in agguato.
Dobbiamo assolutamente ribaltare questa immagine e riportare
nelle case degli Italiani, degli Europei, di tutti coloro che
vorrebbero o che potrebbero venire in Valle d'Aosta, l'immagine di
una Regione che è pronta ad accoglierli. Il turismo è troppo
importante nell'economia valdostana per trascurare questo fatto di
immagine.
Ritengo importante che la campagna pubblicitaria sia stata
rivista e sia stata indirizzata a questo particolare evento per
trasmettere all'esterno la voglia dei Valdostani di reagire, di
riprendersi e soprattutto di essere pronti come sempre ad
accogliere fin da subito i turisti.
"Bisogna fare presto e
bisogna fare
bene"
, diceva l'Assessore Vallet questa
mattina, e per fare questo ci vogliono le risorse economiche che a
nostro avviso dovranno essere reperite certamente dal bilancio
regionale con eventualmente uno slittamento di alcune opere
pubbliche non così immediatamente necessarie e potranno essere
reperite anche attraverso un'attenta politica di risparmio e di
tagli alle spese non espressamente produttive, ma dovranno queste
risorse anche essere reperite attraverso tutte quelle che lo Stato
e la Comunità europea ci offriranno. Sto pensando all'ordinanza
ministeriale, sto pensando al cosiddetto "decreto Soverato" che
oggi era in votazione al Senato con gli emendamenti proposti dal
Senatore valdostano, sto pensando alla proposta di risoluzione
presentata al Parlamento europeo dall'On. Caveri e da altri
parlamentari europei per far fronte alle calamità abbattutesi
recentemente sulle regioni dell'Italia settentrionale, in
particolare sulle vallate alpine, interessando anche la Svizzera e
la Francia.
E per dare un segnale importante al mondo economico e a coloro
che hanno avuto danni alle case o che addirittura hanno perso la
casa, riteniamo importante, come ha anticipato stamani il
Presidente della Giunta, sospendere i mutui regionali per un tempo
determinato e per chi ha perso la casa l'estinzione del mutuo prima
casa da parte di Finaosta.
Prima di concludere, vorrei brevemente analizzare quelle che a
mio avviso sono state le luci e le ombre di questa drammatica
vicenda e fornire alcune indicazioni perché le ombre di oggi
diventino le luci di domani, nell'interesse della Comunità
valdostana.
Io, come tanti altri di voi, ho vissuto in prima persona questa
vicenda e devo dare atto alla Protezione civile di aver svolto un
lavoro enorme ed altamente qualificato per tutto ciò che riguarda i
soccorsi, gli interventi di qualsiasi natura immediatamente
successivi all'evento, il coordinamento costante e preciso con i
comuni, con le forze dell'ordine, con i volontari, con i vigili del
fuoco, con la Forestale, eccetera. Da questo punto di vista si è
trattato di un'organizzazione molto efficiente.
Qualche deficienza, peraltro facilmente eliminabile secondo noi,
si è invece verificata nel momento precedente la sciagura. Voglio
precisare che così come è strutturata la legge della Protezione
civile, probabilmente non si può agire diversamente da come si è
agito, ma se è vero, come è vero, che da quello che è successo
dobbiamo trarre gli utili insegnamenti a tutti i livelli e per
qualsiasi cosa, mi permetto di suggerire di rivedere il rapporto
attualmente esistente fra un sindaco di un comune e la Protezione
civile allo scopo di migliorare l'efficienza globale degli
interventi di prevenzione. Mi spiego meglio.
Attualmente la valutazione e quindi la responsabilità di
un'evacuazione oppure di una demolizione di un ponte o di qualsiasi
altro manufatto è attribuita esclusivamente al sindaco, il quale
non dispone di strumenti tecnici o scientifici tali da aiutarlo in
questa difficile scelta.
Non sarebbe forse utile che l'Ufficio della Protezione civile,
che dispone di tecnici e di mezzi, che raggruppa in sé le
esperienze di numerosi uffici regionali, penso alla viabilità, alla
Forestale, alla difesa del suolo, eccetera, fornisca maggiori
informazioni al sindaco in questa situazione di emergenza per fare
in modo che questa responsabilità che il sindaco ha possa essere
assunta in tempi più brevi e senza tanti patemi d'animo come anche
altri consiglieri hanno ricordato?
Evidentemente quando un sindaco si trova, come molti si sono
trovati, ad interessarsi di un torrente magari nella piana e poi a
2.500 metri si stacca una frana, come è possibile che lui abbia il
tempo, la convinzione, come dire, si premunisca di fare qualcosa
per evitare che succedano questi incidenti? Non ha gli strumenti
tecnici in questo caso assolutamente indispensabili per poter
capire queste cose.
A mio avviso, Signor Presidente, all'Ufficio della Protezione
civile, che funziona molto bene nella fase di soccorso, dobbiamo
chiedere una maggiore operatività nella fase di prevenzione,
soltanto in questo modo potremmo forse evitare o limitare i danni
in occasione di eventi come quello che è accaduto il 15 ottobre
2000.
Risoluzione n. 10 Il Consiglio regionale della Valle
d'Aosta
Preso atto che, a seguito degli eventi alluvionali del giorno 15
ottobre c.a., l'infrastruttura della linea ferroviaria
Aosta/Chivasso ha subito danni considerevoli che hanno comportato
la sospensione del servizio;
Ricordato che la linea ferroviaria valdostana è stata progettata
alla fine del secolo scorso, secondo logiche che rendono ora
difficile qualsiasi innovazione;
Ritenendo indispensabile procedere ad una rapida riapertura
della linea ferroviaria in questione, procedendo altresì
all'effettuazione di alcuni interventi che consentano significativi
miglioramenti del servizio offerto;
Considerato che la ferrovia ricopre un ruolo primario per lo
sviluppo socio-economico della Valle d'Aosta, in quanto garantisce
il trasporto di un gran numero di pendolari, che per motivi di
studio o di lavoro viaggiano giornalmente all'interno della
Regione, e costituisce un imprescindibile collegamento con il
territorio nazionale e internazionale;
Impegna
la Giunta regionale e l'Assessore al turismo, sport, commercio e
trasporti affinché vengano attivate tutte le azioni politiche
necessarie presso la Divisione Infrastruttura del Gruppo FS,
Trenitalia S.p.A. e il Governo, in collaborazione con i
parlamentari valdostani, finalizzate a:
1) organizzare, nella fase di ripristino della linea, un
servizio sostitutivo, con trasporto su gomma, realmente efficiente
e rispondente alle reali esigenze di mobilità della popolazione
valdostana;
2) ridurre al minimo il periodo di chiusura della linea,
operando gli interventi di ripristino contemporaneamente su più
fronti, utilizzando eventualmente risorse esterne, quali il Genio
ferrovieri;
3) far sì che la linea ferroviaria Chivasso/Aosta venga
ripristinata nelle condizioni di massima sicurezza e nel minor
tempo possibile, verificando la possibilità di realizzare tutta una
serie di interventi che consentano un significativo miglioramento
del servizio offerto, quali:
- il raddoppio del binario delle tratte Montalto Dora /Settimo
Tavagnasco, in accordo con la Regione Piemonte, e
Châtillon/Saint-Vincent, per permettere incroci dinamici ed
eliminare i "perditempi" ad essi connessi;
- la rettifica del tracciato in corrispondenza delle curve con
raggio inferiore a 500 metri, al fine di consentire una velocità di
95 km/h su tutta la linea;
- l'adeguamento dell'armamento al rango P, per consentire
l'eventuale transito del pendolino sulla linea;
- l'elettrificazione.
4) raggiungere l'obiettivo, di lungo periodo, tendente a rendere
gli interventi operati sulla linea ferroviaria compatibili in un
prossimo futuro nel più ampio progetto della trasversale
ferroviaria alpina Santhià/Martigny.
F.to: Cottino - Fiou - Martin
Presidente
La parola alla Consigliera Squarzino
Secondina.
Squarzino (PVA-cU)
Prendo la parola per illustrare la
risoluzione che abbiamo presentato, anche perché mi interessa
presentare un piccolo emendamento alla risoluzione, suggeritomi da
alcuni colleghi della minoranza, e quindi se aspettassi la
conclusione della discussione generale, non potrei più farlo.
Volevo brevemente comunicare ai colleghi qual è la finalità con
cui abbiamo formulato questa risoluzione: quella di individuare
alcune linee condivisibili, alcuni atteggiamenti positivi che
indichino alcune direttrici di azione.
Non abbiamo volutamente scelto l'atteggiamento della denuncia,
dell'attacco personale. Non l'abbiamo fatto, anche se siamo stati
sollecitati da più persone. Più di una persona che ho incontrato
per strada mi ha detto:
"Questa volta bastonerete un pochino,
questa volta direte che avevate ragione"
. Io a queste persone
ho risposto:
"A me non interessa bastonare, non è questo che mi
piace. A me interessa invece con gli altri cercare le cause di
quello che è avvenuto, cercare insieme delle soluzioni, cercare
insieme come ricostruire"
.
Mi dispiace che alcuni interventi oggi in aula consiliare siano
andati invece nell'ottica dell'attacco a volte anche sul piano
personale; non è questa la scelta che abbiamo fatto.
Nel formulare questa risoluzione potevamo anche assumere
l'atteggiamento di chi ricerca un colpevole. Può essere facile e a
volte può quasi fornire un elemento per esorcizzare la paura,
l'angoscia, l'atteggiamento di individuare il colpevole, un
colpevole, qualcuno che paghi, qualcuno da accusare.
Credo che sicuramente dovranno essere verificate delle
responsabilità, magari diffuse, e se alcune persone saranno
individuate quali responsabili credo che debbano pagare, se c'è
stato un loro errore. Spero piuttosto che queste persone, che si
sono rese responsabili di alcuni dégâts molto gravi, onestamente e
con chiarezza si dimettano dai posti di responsabilità riconoscendo
che la loro azione ha avuto conseguenze disastrose.
Un altro atteggiamento che potevamo avere era quello di dire:
"Bisogna che la gente sappia, bisogna che i responsabili
sappiano"
, ma credo che questo non sia affatto necessario nel
senso che effettivamente i responsabili possiedono
l'informazione.
Proprio in questi giorni mi è venuta tra le mani una rivista:
"L'environnement" dell'aprile 2000, quindi parlo di alcuni mesi fa
e ci sono delle espressioni che condividiamo in pieno.
Fra l'altro è un numero monografico sul rischio idrogeologico
come se ci fosse quasi una premonizione e quindi un'attenzione su
questi aspetti.
Dice l'Assessore Vallet:
"Negli ultimi anni sembra di
assistere ad un'accelerazione degli episodi di alluvione?"
e
via dicendo, la causa è di volta in volta imputata alla cattiva
gestione del territorio, alla realizzazione di opere che avrebbero
modificato il suo aspetto naturale, alla mancanza di manutenzione
dei boschi o dei versanti, in ogni caso sempre all'inazione o
all'azione eccessiva e non corretta dell'uomo come se si fosse
superato un invisibile confine di compatibilità fra possibilità e
usi del territorio.
Credo che questa sia una consapevolezza che c'è
nell'Amministrazione.
"? È altrettanto indubbio?"
- continua
l'Assessore -
"? che ad una maggiore diffusione
dell'urbanizzazione e alla presenza in montagna di un numero sempre
maggiore di frequentatori corrisponde a volte un aumento di rischi.
Il territorio è un bene scarso e superare i suoi limiti vuol dire
aumentare i suoi rischi?"
Tutte parole che mi sento di
condividere in pieno.
Sempre su questa rivista si ricorda come il paesaggio contenga
in sé la memoria dei rischi che ci sono stati perché:
"? A
mantenere viva la nostra attenzione da un evento all'altro pensano
mille piccoli e grandi segnali che la natura stessa o l'uomo hanno
posto sul territorio come monito perché impariamo a proteggerci dai
rischi naturali. Il rischio più o meno elevato è sempre
potenzialmente presente, è sempre stata una condizione primaria di
sopravvivenza per la gente di montagna?"
.
Questa consapevolezza del rischio credo che debba continuare ad
essere presente perché solo avendo presente questa consapevolezza
riusciamo a individuare come convivere con questo rischio.
Ancora, si ricorda che:
"? L'homme a bâti sa maison jusqu'au
marge extrême des zones dangereuses. Ces terrains, les cônes de
déjection, comportent des soles très fertiles; ce sont des sites
d'habitats très recherchés malgré les risques qu'ils courent
périodiquement en cas de pluies torrentielles; à l'envers de la
Vallée on trouve souvent ces endroits dangereux, des artifices
hydrauliques, moulins, forges, fabriques qui ont donné naissance à
un village ou à un hameau: Pollein, Brissogne, Saint-Marcel,
Gressan?"
eccetera.
Qualcuno ha analizzato la presenza di cappelle come segni di
devozione, da una parte, ma segni di scampato pericolo, dall'altra,
e anche se qualcuno andasse a vedere gli ex voto, ritroverebbe
diverse immagini di quelle alluvioni già oggi ricordate.
C'è per esempio un ex voto conservato al Santuario di Oropa:
Issime minacciata dall'alluvione in cui si vede chiaramente il
torrente Lys che scorre in un altro alveo, lo stesso di cui si è
appropriato in questi giorni.
Perché ho ricordato queste cose? Per dire che le conoscenze ci
sono; la Regione ha delle carte dei rischi geologici predisposte
già nel 1979, delle foreste, delle frane, quindi le conoscenze ci
sono.
Si ha l'impressione che manchi la capacità di tradurre queste
consapevolezze nelle scelte concrete quotidiane.
Io penso che questa catastrofe sia stata così immensa, così
profonda, che abbia colpito talmente la coscienza, la sensibilità
oltre che gli interessi di molte persone che non ci può lasciare
indifferenti.
Nella nostra risoluzione noi diciamo che l'enormità
dell'accaduto impone a tutta la Comunità una severa riflessione
sugli attuali limiti e carenze e questo anche per ripensare in modo
nuovo la politica del territorio, per prevenire le conseguenze di
eventuali futuri eventi calamitosi.
Noi crediamo che proprio questo evento ci chieda delle scelte
coraggiose; per chi ha letto qualche pagina del filosofo Levinas,
forse capisce quando io dico che
"è lo sguardo dell'altro che ci
interpella e che ci chiede una risposta"
.
È lo sguardo di quelli che hanno perso una casa, di quelli che
hanno perso degli affetti, è lo sguardo anche su quei morti che ci
hanno lasciato in questa occasione.
Dobbiamo riflettere sul fatto che come Regione abbiamo avuto un
numero enorme di vittime rispetto all'insieme delle vittime che ci
sono state nell'Italia del nord e in Europa in questa
occasione.
La gravità e l'ampiezza di questo fenomeno, ripeto, ci impone di
prendere delle decisioni e di fare delle scelte coraggiose e io
trovo un'incongruenza da parte di quei colleghi che oggi hanno
affermato che siamo di fronte a un evento eccezionale e
contemporaneamente queste stesse persone hanno detto che
complessivamente tutto va bene, che non bisogna rispondere in
termini tanto diversi da quelli abituali, eccetto che in termini di
risorse che debbono essere eccezionali.
C'è stata, in genere, una linea difensiva dell'esistente, delle
scelte fatte per cui c'è un'incongruenza da parte di queste persone
nel momento in cui affermano che questo è stato un evento
eccezionale e poi confermano che tutto deve continuare come
prima.
Noi pensiamo che non debba essere così e individuiamo nella
nostra risoluzione due punti su cui è utile e importante
lavorare.
Da una parte, tutto l'insieme della Protezione civile: noi
pensiamo che sia necessario attivare un'indagine accurata,
affidando a una commissione indipendente di esperti, per noi va
benissimo se sono scelti e nominati dalla stessa Giunta,
un'indagine sulla intera struttura della Protezione civile per
evidenziare i punti critici che sono emersi in questo frangente e
per individuare le linee di intervento con cui ridisegnare un
sistema integrato di protezione civile adeguato ed efficace.
A nostro avviso infatti, se è vero che dopo che è avvenuta
l'alluvione sono scattati gli interventi di soccorso per portare
aiuto alle persone in pericolo, per ospitare gli sfollati e per
organizzare il ripristino delle infrastrutture viarie e se è vero
che laddove il territorio è stato presidiato in modo attento e
fattivo sono stati evitati sia perdite umane che danni gravi alle
abitazioni, è anche vero che nell'azione complessiva della
Protezione civile sono emerse delle carenze per quanto riguarda
l'aspetto della prevenzione e della previsione e nel passaggio di
informazione come anche nella chiarificazione, come ricordava anche
il collega Martin, delle responsabilità decisionali dei diversi
livelli di soggetti.
C'è un secondo punto che va individuato ed è un ripensamento
della nuova politica del territorio, cioè siamo convinti che non si
può partire indicando un elemento di responsabilità proprio perché
la nostra è una regione dal punto di vista morfologico molto
fragile e a rischio.
Noi chiediamo che per ogni singolo episodio, insieme ai comuni e
con l'aiuto di esperti esterni, si verifichi qual è stato
l'elemento scatenante dell'inondazione, della frana, dello
smottamento del terreno, del crollo delle abitazioni, degli edifici
e delle infrastrutture, e di relazionare il Consiglio regionale
entro 60 giorni.
Se è vero che entro 90 giorni vanno presentati i piani di
ricostruzione, credo che se non prepariamo prima, almeno per quelli
più urgenti, un minimo di analisi della situazione, non abbiamo
neanche gli elementi per decidere rispetto alla ricostruzione.
E sempre su questo piano è importante rivedere insieme ai comuni
i piani regolatori e le caratteristiche di edificabilità delle zone
colpite dall'alluvione, prima che siano concesse autorizzazioni a
ricostruire gli edifici danneggiati o distrutti.
Per questo riteniamo che siano utilizzate tutte le risorse messe
a disposizione dallo Stato e dall'Unione europea, che siano
impegnate al più possibile le risorse finanziarie che sono
trasferite dallo Stato alle regioni in sostituzione dell'IVA di
importazione per delocalizzare abitazioni e aziende perché questo è
il punto più delicato, più difficile e poi per attivare interventi
di indennizzo, di prevenzione e di ricostruzione in zone
sicure.
Questo momento è un momento particolarmente importante, un
momento che ci interpella come politici ed è un momento in cui non
possiamo non dare delle risposte.
Dobbiamo dare una risposta a tutte quelle energie positive che
il volontariato ha attivato, dobbiamo dare delle risposte che
ricostruiscano quella fiducia fra cittadini e istituzioni che
abbiamo sentito purtroppo in molti casi è stata incrinata.
La modifica che intendo fare è al punto b), aggiungere dopo le
parole:
"per ogni singolo episodio"
l'espressione:
"insieme ai comuni e con l'aiuto di esperti esterni"
.
Presidente
La parola al Consigliere Fiou.
Fiou (GV-DS-PSE)
La vicinanza temporale degli eventi
drammatici che hanno colpito la nostra Regione, e non solo, non ci
permette ancora di uscire da un coinvolgimento anche emotivo,
soprattutto per quanto riguarda i fatti più gravi.
È per questo che il mio pensiero si rivolge ancora in primo
luogo a coloro che in questa occasione hanno perso la vita, ai loro
parenti, agli amici a cui rinnoviamo il cordoglio e la
solidarietà.
Il mio pensiero si rivolge anche a coloro che hanno perso la
casa, i loro beni o che hanno visto spazzare via o gravemente
danneggiare gli strumenti della loro attività, a coloro che hanno
perso il lavoro.
Non posso poi non sentirmi coinvolto nella grande risposta di
solidarietà che immediatamente è cresciuta in mezzo ai Valdostani e
che è venuta dal resto d'Italia, sia dai momenti istituzionali che
dalla gente? dalla solidarietà poi che è venuta anche dagli Stati
vicini.
Peraltro istituzioni e volontariato si sono inseriti nel lavoro
per far fronte alle tante emergenze in una situazione di grande
dignità e operosità delle stesse persone e comunità colpite dagli
eventi.
La Comunità valdostana ha dato prova di grande dignità e
coraggio e ha trovato attenzione da parte di chi la Valle d'Aosta
ama, da parte del Governo italiano, da parte delle organizzazioni
del volontariato e di singoli.
Ora l'emergenza più immediata, l'urgenza di mettere in sicurezza
le persone colpite, dare loro il conforto dei bisogni più
elementari, l'urgenza di rimettere in condizione i vari paesi di
avviare la fase di recupero, in tempi possibilmente brevi, di
un'accettabile normalità, deve essere seguita dalla fase complessa
dell'analisi di cosa è successo, analisi indispensabile per
guardare al futuro con la convinzione di costruire condizioni di
maggiore sicurezza nel caso di eventi naturali che presentino
caratteri così impegnativi per il territorio come quello che
abbiamo vissuto in queste settimane.
Questa analisi, che è già iniziata oggi e per la quale è stato
sollecitato un carattere di forte scientificità, deve anche da
questo evento drammatico trarre tutti gli insegnamenti possibili
per prevenire in futuro i guasti che abbiamo subito in questa
occasione.
Questa analisi deve proseguire sui temi che sono stati
individuati nella discussione di oggi: il primo, le caratteristiche
dell'evento capitatoci, la sua possibile ripetibilità, il suo
impatto con un territorio a rischio come quello montano che ci
concerne; il secondo, l'adeguatezza delle infrastrutture alla prova
di un evento traumatico come quello che abbiamo vissuto; il terzo,
l'adeguatezza delle pianificazioni relative agli insediamenti
abitativi o produttivi a garantire condizioni di sicurezza in caso
di eventuali eventi climatici straordinari, infine l'adeguatezza
dell'organizzazione che la Regione si è data per gestire le
situazioni di emergenza.
Dicevo che importanti riflessioni sono già emerse oggi per
costruire questo quadro analitico, molto dovrà ancora essere fatto;
anch'io tenterò di dare un contributo in questo senso.
Sul primo punto, la vicenda meteorologica che la nostra Regione
ha sopportato fra il 13 e il 16 ottobre, è stato detto che ha avuto
dimensioni inusuali sia per la quantità di acqua caduta, sia per
l'estensione del fenomeno che ha interessato tutto il territorio,
però l'inusualità non ci deve far pensare a una sua possibile non
ripetibilità.
Altri hanno già detto come la storia ci racconti di altri gravi
eventi che hanno funestato la nostra regione, così come i fenomeni
analoghi che stanno ancora avvenendo in questi giorni in Gran
Bretagna, Francia, Svizzera, sono portatori di segnali di
cambiamenti climatici presenti ormai con insistenza in questa fase.
Studiosi segnalano con costanza un graduale aumento della
temperatura media del pianeta e i mutamenti conseguenti delle
caratteristiche dei fenomeni meteorologici che nelle zone temperate
comincerebbero ad assumere sempre di più somiglianza con quelli
tropicali.
La straordinarietà poi di quanto vissuto due settimane fa sta
soprattutto nel fatto che questo è stato il più grave evento
climatico successo nel periodo storico in cui si è sviluppata in
termini rilevanti l'urbanizzazione che ancora interessa i giorni
nostri. È questa concomitanza che va presa seriamente in
considerazione, la concomitanza cioè dei fattori che sono la
straordinarietà dell'evento calamitoso e la possibilità che questo
si ripeta; tutto ciò, riferito a un territorio reso più complesso
da gestire se non più fragile, ci impone di tradurre da quanto è
avvenuto tutti gli insegnamenti per riprogrammare le condizioni di
gestione in sicurezza del territorio stesso.
E qui introduco il secondo punto circa l'adeguatezza delle
infrastrutture: i guasti sofferti da strade, ferrovia, argini,
comunicazioni in genere, evidenziano una situazione di forte
inadeguatezza di queste infrastrutture a reggere l'impatto di gravi
eventi calamitosi e questo al di fuori di qualsiasi giudizio e
valutazione sulle scelte di chi ha deciso e progettato le stesse
infrastrutture.
Ciò che mi interessa evidenziare è la necessità di ripensare
globalmente le stesse perché reggano eventuali nuovi eventi
straordinari, se pensiamo che questi siano ancora possibili.
Nicco stamani ha esemplificato con puntualità tutta una serie di
debolezze delle nostre infrastrutture, questo elenco va completato
per provvedere a un loro superamento, non si può ricostruire con
gli stessi criteri che sono stati messi in crisi da fatti molto
concreti e reali, fra l'altro alcune infrastrutture si erano già
dimostrate obsolete riguardo alle esigenze dello sviluppo prima
dell'evento, sto pensando alla ferrovia, sarebbe assurdo investire
in queste significative risorse per riproporle con la stessa
inadeguatezza.
Se riguardo alla gestione del territorio abbiamo già usato lo
slogan:
"Non guardiamo a quanto c'era il 14 ottobre, ma
guardiamo al futuro"
, questo slogan vale ancora di più se
pensiamo di utilizzare questa occasione anche per modernizzare la
Valle d'Aosta.
Per quanto riguarda la pianificazione territoriale è già stato
detto molto. Il nostro territorio si è trasformato profondamente
due settimane fa, è sulla conoscenza precisa di queste
trasformazioni che occorre ripensare ad una sua gestione che non
voglia solo dire rispetto acritico, ma gestione in sicurezza dello
stesso.
Sulla nuova cultura di rapporto con il territorio anche qui è
già stato detto molto perciò non ripeto cose già ribadite, ma
voglio ancora sollevare e risottolineare l'importanza di ripensare
all'assetto urbanistico e territoriale a partire dalla
ricostruzione facendo riferimento a metodologie e strumenti ai
massimi livelli di sicurezza e di corretto assetto del
territorio.
Sull'organizzazione della prevenzione, il sistema di
prevenzione, direi soprattutto attento a monitorare alcuni
tradizionali punti deboli del territorio, è stato un po' sorpreso
dall'irruenza improvvisa di tutti i torrenti, è questa
generalizzazione della situazione di emergenza a tutto il
territorio il fatto più rilevante e che deve richiamare la nostra
attenzione perché è questo un fatto nuovo che ha disorientato la
prevenzione e al quale dobbiamo fare riferimento per rimettere in
sicurezza il territorio stesso e per ripensare all'organizzazione
che gestisce l'emergenza.
Una cosa va detta: se ci sono domande a cui non è stata data una
risposta adeguata sulla gestione iniziale dell'emergenza, queste
risposte vanno date con rigore.
Va fatta chiarezza sui ruoli di ogni livello istituzionale, di
ogni momento organizzato e di ogni singola persona; questo va fatto
perché tutti sappiano comportarsi in eventuale altra occasione, se
ci sarà.
Questo però non deve mettere in discussione il complesso del
lavoro che la Protezione civile ha fatto, che hanno fatto gli
amministratori, le organizzazioni di volontari o le singole
persone.
L'esigenza di chiarezza su quanto è avvenuto non è un'esigenza
strana, è una esigenza giusta, è il modo con cui questa esigenza è
stata espressa che può aver sollevato perplessità e fatto passare
in ombra un grande lavoro fatto con impegno e dedizione.
Qualcuno può aver vissuto le critiche come offensive rispetto
agli sforzi fatti; io credo che le novità dell'evento calamitoso
abbiano determinato sì dei disorientamenti, sto pensando al Comune
di Aosta che ha dislocato i vigili laddove c'erano i punti di crisi
tradizionali: c'erano i vigili che guardavano alla collina perché
quella è sempre stata una situazione a rischio, via Martinet,
Tzambarlet, e in questi luoghi non è successo niente, mentre una
vigilanza diversa sul Buthier poteva, dico forse, evitare qualche
evento in quella situazione.
Qualche confusione poi nello scambio di comunicazioni è stata
fatta fra la frana della Becca di Nona e il torrente Comboé: ogni
tanto si facevano comunicazioni che erano rivolte alla frana e
qualcuno le prendeva come rivolte al torrente.
Sembra di dire banalità, ma alle volte questi tipi di
disattenzione hanno creato disorientamenti che vanno superati.
Riportiamo la discussione sul ripensamento dell'organizzazione
della prevenzione sul piano dell'analisi delle novità che
sollecitano attenzioni nuove, questo atteggiamento secondo me può
creare risultati concreti positivi. In tal senso qualche
indicazione viene fuori: differenze sensibili sull'efficacia degli
interventi si sono notate laddove la presenza di alcuni momenti
organizzati hanno fatto la differenza.
Il Corpo forestale, conoscitore del territorio, unico che ha
garantito collegamenti radio quando i telefoni sono andati in tilt,
è stato uno dei punti su cui la gestione del momento di crisi ha
potuto contare.
Il Corpo dei pompieri volontari, credo che sia stata
preziosissima la sua presenza ovunque questo Corpo era stato
istituito. Anche qui voglio esemplificare: un disorientamento nel
primo intervento nel quartiere Dora c'è stato perché diversamente
dai paesi dove erano presenti i pompieri volontari, con alle spalle
un'esperienza e un'organizzazione, e che si sono mossi subito,
l'emergenza è stata avviata immediatamente e con ordine.
Ad Aosta la mancanza di questa tradizione qualche problema lo ha
creato.
Questo credo che possa essere un insegnamento da trarre e cioè
quello di rafforzare intanto queste organizzazioni, che erano
considerate sì utili, ma quasi in termini tradizionali; questo
evento ha messo in evidenza quanto sono preziosi e quanto è
prezioso il coinvolgimento più articolato all'interno, in mezzo
alla gente dei momenti di prevenzione, di cui ad esempio i pompieri
volontari sono una delle componenti.
Voglio ancora richiamare una delle esperienze positive che si
sono viste. È stato sottolineato più volte, ma vale la pena
richiamarlo, il ruolo dei comuni. La polverizzazione dei comuni che
abbiamo in Valle d'Aosta questa volta è stata preziosissima perché
il ruolo degli amministratori locali, supportati dai consiglieri
regionali e dalla Protezione civile, sono stati il principale punto
di riferimento per affrontare la situazione di emergenza e
l'organizzazione immediata dei lavori di recupero dei paesi
calamitati.
L'organizzazione del volontariato è stato un elemento prezioso;
ci accorgiamo in queste occasioni quanto questa rete diffusa in
tutti i settori della società sia diventata un elemento
insostituibile nei momenti di crisi come quello che abbiamo
vissuto.
Concludo dicendo che da questi esempi emerge un patrimonio
nell'ambito della prevenzione e della gestione delle emergenze che
ha funzionato ed è stato preziosissimo; questo patrimonio va
rafforzato e valorizzato, da questo bisogna partire per costruire
un'articolazione futura di quella che è tutta l'organizzazione di
intervento nei momenti in cui il nostro territorio sia interessato
da emergenze gravi.
Si dà atto che, dalle ore 18,51, presiede il Consigliere
Perron.
Presidente
La parola al Vicepresidente La Torre.
La Torre (FA)
Nell'iniziare questo breve intervento sento
la necessità di rendere un commosso omaggio a tutte le vittime e di
rivolgere alle loro famiglie l'espressione del più profondo e
partecipe cordoglio.
Voglio subito dire che dopo attimi di incredulità per la
catastrofe la nostra popolazione ha reagito in modo coraggioso e
immediato così come veloci e massicci sono stati gli interventi dei
volontari e quelli della Protezione civile.
È stata sostanzialmente un'univoca testimonianza di solidarietà
umana per la quale l'Assemblea regionale deve esprimere fin d'ora
il suo grato e commosso riconoscimento.
Al nostro Consesso elettivo spetta ora il compito di dare il suo
apporto all'opera di ricostruzione che deve incominciare a ricucire
le ferite e a rilanciare l'immagine dello sviluppo imprenditoriale
e turistico della nostra Regione.
È importante perciò chiederci quale deve essere in tutto questo
il ruolo del Consiglio regionale nella ricostruzione della Valle
d'Aosta.
L'Assemblea regionale quale concreta rappresentanza popolare ha
secondo noi un ruolo di primo piano da compiere nella ricostruzione
ed è quello di combattere un nemico difficile come la sfiducia di
chi non ha più un tetto o un lavoro nei confronti delle istituzioni
ed infondere solidarietà politica per immaginare un futuro delle
nostre comunità.
Affrontare quindi i fatti, le verità, fare chiarezza e imparare
senza ostinata ricerca di colpevoli, ma con volontà onesta di
capire per correggere dove necessario. Solidarietà politica perciò
come dato di rilievo in campo politico ed amministrativo per
unificare gli sforzi e gli indirizzi del Consiglio regionale.
Certamente il Consiglio regionale deve assecondare il disegno
tracciato dalla Giunta, specialmente nella fase dell'emergenza, ma
il dibattito in aula dovrà costantemente apportare contributi
positivi al quadro generale e provvedimenti di maggiore
dettaglio.
Allo stesso modo nelle commissioni permanenti i consiglieri
dovranno fornire la massima disponibilità alle proposte di legge
che verranno e che dovranno passare in aula, limando e preparando i
testi in modo che l'Assemblea possa accelerare il proprio lavoro
così come per il bilancio.
Va quindi riconosciuto ai consiglieri regionali in quanto
concreta rappresentanza popolare l'obbligo e il dovere di farsi
portavoce dei bisogni immediati della nostra gente, assumendosi il
compito di rappresentare a loro volta la voce delle istituzioni nel
territorio disastrato e tra gli sfollati e fra le amministrazioni
comunali.
Pertanto nessuno dei gruppi politici si deve sottrarre dal clima
di grande collaborazione che dobbiamo instaurare, di assoluta
comunanza di modi, di tempi e di azioni. Occorre quindi superare i
contrasti ideologici, i pregiudizi, le contrapposizioni. Alcuni
consiglieri sono residenti nelle zone più duramente colpite;
ebbene, in Consiglio essi devono trovare solidarietà profonda e
ulteriore energia per continuare.
La nostra Regione deve diventare un modello del modo di
intervenire in caso di catastrofe evidenziando agli occhi dello
Stato come la collaborazione fra Regione e comuni diventi esempio
di fiducia nelle istituzioni nel corretto rapporto fra amministrati
e amministratori.
Questa tragedia nel suo superamento deve rinsaldare il rapporto
fra amministratori locali e regioni e questo non si ottiene
isolando i sindaci nelle loro responsabilità, persone già provate
perché duramente colpite nelle loro comunità, ma si deve
contribuire a far maturare una classe di amministratori adulti,
capaci di affrontare le situazioni di gravità eccezionale al di
sopra di fazioni politiche e di personalismi campanilistici.
L'occasione quindi di avere un'amministrazione pubblica unita
per il cittadino in una concezione di servizio, vera base di
un'autentica democrazia civile; filosofia di decentramento che
deleghi alla Regione le attività di gestione e di coordinamento
generale degli interventi e che riconosca agli enti locali
l'autonomia delle decisioni sui programmi di pianificazione. comuni
che all'interno delle loro competenze possano elaborare le
strategie da attuarsi in tempi brevi, promuovendo così uno stretto
raccordo fra popolazione e pubblici poteri riconquistando la
fiducia della nostra gente così come già hanno fatto nei comuni
lavorando così duramente in questi giorni.
Riteniamo che questa articolazione delle competenze, unita alla
chiarezza degli obiettivi da raggiungere, all'impegno di un
Consiglio regionale presente e sensibile, sarà il vero motore della
ricostruzione, il cui fulcro comunque è rappresentato dalla tenacia
e dalla laboriosità del popolo valdostano.
Vorrei concludere questo intervento parlando ancora un attimo
del nostro capoluogo, della città di Aosta, una città che anche se
non è stata duramente colpita come altri comuni della Valle, è
stata significativamente colpita.
Anche ad Aosta si sono vissute situazioni drammatiche e, come ha
detto bene anche il Consigliere Fiou, preoccupazioni anche
importanti perché conoscevamo lo stato della collina di Aosta e
fortunatamente non è da lì che sono arrivati i problemi.
In realtà dovremo anche riesaminare quello che è accaduto nella
città di Aosta che, ripeto, è stata significativamente colpita
nell'area industriale e nel quartiere Dora, un quartiere di persone
certamente normali, un quartiere che si rende conto, seppure avendo
avuto una vittima, di non essere stato colpito come gli altri
comuni della Valle che hanno subito qualcosa di molto più duro e
drammatico.
Ebbene credo che comunque questo quartiere abbia reagito, con
l'aiuto dei volontari, e mi è stato anche chiesto di dire -
provengo da quel quartiere, ed ho dialogato con le persone - di
ringraziare tutti, i volontari, i vigili del fuoco, i sapeurs
francesi e tutte le persone che sono intervenute; è stato fatto
anche qualche commento in parte negativo su questo quartiere, è
stato definito un quartiere di persone mai contente, ma ciò non è
vero.
Questo è un quartiere di persone che sanno ringraziare, che si
rendono conto di essere state colpite meno duramente degli altri,
ma che comunque sono state colpite nei loro ricordi e nelle loro
cose, ed è stato tutto distrutto, tutto ciò che era sotto il
livello del terreno è stato cancellato in quel quartiere.
E poi c'è la situazione dell'area industriale, situazione che
deve far riflettere perché se in altre zone quello che è accaduto è
stato qualcosa di improvviso, di inaspettato, di imponderabile,
forse lì, lo diceva già Fiou, dovremo fare qualche riflessione, ci
sono state delle indecisioni, indecisioni che poi sono state
risolte da volontari, però questo è un fatto che preoccupa perché
in effetti, con l'onestà intellettuale che ci deve competere,
evidentemente il meccanismo della Protezione civile non è stato
all'altezza della situazione.
Quindi, riconoscendo un merito a tutte le persone che si sono
prodigate anche all'interno della città di Aosta in maniera così
importante, riportando la normalità in tempi così brevi, credo che
la città di Aosta ed il quartiere Dora ci tengono a manifestare in
questa sede il loro pubblico ringraziamento.
Presidente
La parola al Consigliere Cerise per il secondo
intervento.
Cerise (UV)
Il mio sarà un intervento brevissimo. Ho
sentito fare due riferimenti al Corpo forestale valdostano; io ho
avuto l'onore di dirigere questa struttura e ho avuto anche il
piacere di averla come componente del coordinamento che ho
diretto.
E allora mi sento di dover spendere queste due parole in favore
del Corpo forestale. Si è voluto forse ridicolizzarne il ruolo,
facendo riferimento al fatto che il Corpo forestale va a misurare
le trotine e qualche altra cosa.
Fa anche questo, purtroppo, ne farebbe volentieri a meno, ma
anche facendo questo non è mai sicuramente mancato a certi tipi di
appuntamenti, nel 1993, nel 1994 e in tutte le altre emergenze,
compresa questa.
Posso anche dire che ci sono stati dei forestali che allora,
come oggi, hanno rischiato la pelle.
Noi non avevamo, forse non c'è ancora, un servizio di
informazione e di comunicazione tale da poter mettere in evidenza
certe cose, ma in silenzio e senza tanta enfasi è stato fatto il
proprio lavoro.
Da parte del Vicepresidente Viérin si è citato il Corpo
forestale per quando fa le multe, magari perché la gente taglia le
piante negli alvei, può essere.
Voglio solo ricordare che fra i compiti delle stazioni forestali
c'è anche quello di compilare un periodico costante, tutto l'anno,
tutti gli anni, aggiornandolo ogni volta che la situazione lo
richiama sulle frane, sulla situazione degli argini e sulla
situazione dei torrenti, quindi da questo punto di vista il Corpo
forestale è stato quello che ha sempre aggiornato, per compito di
istituto, la situazione puntualmente agli uffici e ai vari
responsabili.
Ci tenevo a fare questa precisazione, spero che nel futuro
questo sia riconosciuto e che possa essere effettivamente una
considerazione che porterà a valorizzarlo ancora meglio in questa
direzione.
Si dà atto che, dalle ore 19,19, riassume la presidenza il
Presidente Louvin.
Président
La parole au Conseiller Cottino pour deuxième
intervention.
Cottino (UV)
Ce n'est pas pour deuxième intervention,
c'est surtout pour demander avant la fermeture du débat général une
très brève suspension des travaux du Conseil pour vérifier la
possibilité de présenter une résolution la plus unitaire possible
qui puisse aller dans la direction souhaitée de plusieurs
côtés.
Président
La séance est suspendue pendant dix minutes.
Si dà atto che la seduta è sospesa dalle ore 19,20 alle ore
20,30.
Président
Les travaux reprennent.
La parole au Conseiller Martin.
Martin (FA)
A nome dei gruppi di maggioranza intendevo
depositare una risoluzione riguardante l'argomento
dell'alluvione.
Risoluzione n. 11 Il Consiglio regionale
Di fronte all’eccezionale ondata di maltempo che
ha interessato l’Italia settentrionale e in
particolare la Valle d’Aosta, il Piemonte e la
Liguria;
Rende omaggio alle vittime ed esprime profondo cordoglio e
solidarietà ai familiari così pesantemente colpiti dalla
sciagura;
Esprime grande apprezzamento per l’operato della
popolazione, degli Enti locali, della Protezione civile,
dell’Esercito, delle Forze
dell’ordine, delle Associazioni di volontariato e
dei soccorritori italiani, francesi e svizzeri nonché di tutti
coloro che con impegno e abnegazione, anche a rischio della propria
incolumità, hanno contribuito in maniera determinante a salvare
altre vite umane e a limitare i danni materiali;
Considerato che l’evento calamitoso, per la
natura, l’intensità e l’estensione
dello stesso, ha causato la distruzione o il danneggiamento di
infrastrutture pubbliche e di beni di proprietà pubblica e privata,
determinando gravi difficoltà al tessuto economico e sociale
valdostano;
Ritenuto indispensabile attuare tutti gli interventi necessari
per garantire un rapido superamento dell’emergenza
ed il ritorno alle normali condizioni di vita della popolazione,
alla ripresa delle attività produttive ed al ripristino delle
infrastrutture;
Ritenuto indispensabile una valutazione tecnica e scientifica
che analizzi i danni dell’alluvione e i meccanismi
che li hanno prodotti quali elementi di conoscenza da cui partire
per indirizzare la ricostruzione;
Evidenzia l’importanza di analizzare
l’assetto urbanistico e territoriale regionali
perché già a partire dalla ricostruzione si operi con metodologie e
strumenti ai massimi livelli di sicurezza e di corretto assetto del
territorio;
Impegna la Giunta regionale
Ad attuare immediatamente tutti gli interventi necessari
per:
- assicurare la rimozione delle situazioni di pericolo, al fine
di permettere il rientro nelle loro abitazioni delle persone
tuttora costrette ad una sistemazione provvisoria;
- avviare quanto prima gli interventi finalizzati alla
ricostruzione delle infrastrutture di interesse pubblico distrutte
o danneggiate;
- prevedere le opportune modalità per un rapido e tempestivo
rimborso dei danni subiti dai cittadini e dalle attività
produttive;
A procedere ad un’approfondita analisi delle
modificazioni del territorio valdostano che l’evento
calamitoso ha determinato, anche al fine di aggiornare la carta
delle situazioni di rischio in Valle d’Aosta;
A proseguire nelle azioni finalizzate ad assicurare - nel
rispetto delle esigenze di tutela ambientale e paesaggistica oltre
che della necessità di salvaguardare la salute e la qualità della
vita della popolazione - il "désenclavement" della Valle
d’Aosta attraverso il miglioramento delle
infrastrutture di comunicazione, in particolare per quanto riguarda
la sollecita riapertura, in condizioni di sicurezza, del Traforo
del Monte Bianco e lo sviluppo dei collegamenti ferroviari
nazionali ed internazionali;
Chiede
ai Parlamentari valdostani ed alle diverse forze politiche
presenti in Parlamento di farsi portavoce presso il Governo ed il
Parlamento delle esigenze della Regione Valle
d’Aosta e delle altre regioni colpite dai recenti
eventi alluvionali in merito alle risorse straordinarie proposte
dalle stesse in sede di conversione del D.L. Soverato e di
approvazione della Finanziaria 2001.
F.to: Cottino - Fiou - Martin
PrésidentY a-t-il d'autres conseillers qui souhaitent
intervenir?
Je sais qu'il y a d'autres textes qui sont en train d'être
élaborés, la séance est encore suspendue pendant cinq minutes.
Si dà atto che la seduta è sospesa dalle ore 20,32 alle ore
21,04.
Président
Les travaux reprennent.
La parole au Conseiller Martin.
Martin (FA)
A nome dei gruppi di maggioranza e del gruppo
degli Autonomisti presentiamo un nuovo testo di risoluzione
sull'alluvione e naturalmente chiediamo il ritiro del testo
presentato precedentemente.
Sempre a nome dei gruppi della maggioranza, più Forza Italia e
il gruppo degli Autonomisti, presentiamo una nuova risoluzione per
quanto riguarda la ferrovia, anche qui ritiriamo la risoluzione
della maggioranza, quella di Forza Italia e quella degli
Autonomisti sullo stesso argomento.
Risoluzione n. 12 Il Consiglio regionale della Valle
d'Aosta
Preso atto che, a seguito degli eventi alluvionali del giorno 15
ottobre c.a., l’infrastruttura della linea
ferroviaria Aosta/Chivasso ha subito danni considerevoli che hanno
comportato la sospensione del servizio;
Ricordato che la linea ferroviaria valdostana è stata progettata
alla fine del secolo scorso, secondo logiche che rendono ora
difficile qualsiasi innovazione;
Ritenendo indispensabile procedere ad una rapida riapertura
della linea ferroviaria in questione, procedendo altresì
all’effettuazione di alcuni interventi che
consentano significativi miglioramenti del servizio offerto;
Considerato che la ferrovia ricopre un ruolo primario per lo
sviluppo socio-economico della Valle d’Aosta, in
quanto garantisce il trasporto di un gran numero di pendolari, che
per motivi di studio o di lavoro viaggiano giornalmente
all’interno della Regione, e costituisce un
imprescindibile collegamento con il territorio nazionale e
internazionale;
Impegna
la Giunta regionale e l’Assessore al turismo,
sport, commercio e trasporti affinché vengano attivate tutte le
azioni politiche necessarie presso la Divisione Infrastruttura del
Gruppo FS, Trenitalia S.p.A. e il Governo, in collaborazione con i
parlamentari valdostani e le diverse Forze politiche presenti in
Parlamento, finalizzate a:
1) organizzare, nella fase di ripristino della linea, un
servizio sostitutivo, con trasporto su gomma, realmente efficiente
e rispondente alle reali esigenze di mobilità della popolazione
valdostana e trasferire con urgenza sulla linea
Aosta-Pré-Saint-Didier le motrici necessarie al pieno espletamento
del servizio;
2) ridurre al minimo il periodo di chiusura della linea,
operando gli interventi di ripristino contemporaneamente su più
fronti, utilizzando eventualmente risorse esterne, quali il Genio
ferrovieri;
3) predisporre in tempi brevissimi con provvedimenti urgenti
d’intesa con l’azienda Ferrovie dello
Stato S.p.A. uno studio preliminare di massima comparativo dei
tempi e dei costi tra il ripristino del vecchio tracciato e
l’ammodernamento di tale tratta, prevedendone la
rettificazione, l’elettrificazione e il raddoppio
dei binari;
4) raggiungere l’obiettivo, di lungo periodo,
tendente a rendere gli interventi operati sulla linea ferroviaria
compatibili in un prossimo futuro nel più ampio progetto della
trasversale ferroviaria alpina Santhià/Aosta/Martigny.
F.to: Martin - Fiou - Frassy - Cottino - Viérin M.
Risoluzione n. 13 Il Consiglio regionale
Di fronte all’eccezionale ondata di maltempo che
ha interessato l’Italia settentrionale e in
particolare la Valle d’Aosta, il Piemonte e la
Liguria;
Rende omaggio
alle vittime ed esprime profondo cordoglio e solidarietà ai
familiari così pesantemente colpiti dalla sciagura;
Esprime
grande apprezzamento per l’operato della
popolazione, degli Enti locali, della Protezione civile,
dell’Esercito, delle Forze
dell’ordine, delle Associazioni di volontariato e
dei soccorritori italiani, francesi e svizzeri nonché di tutti
coloro che con impegno e abnegazione, anche a rischio della propria
incolumità, hanno contribuito in maniera determinante a salvare
altre vite umane e a limitare i danni materiali;
Considerato che l’evento calamitoso, per la
natura, l’intensità e l’estensione
dello stesso, ha causato la distruzione o il danneggiamento di
infrastrutture pubbliche e di beni di proprietà pubblica e privata,
determinando gravi difficoltà al tessuto economico e sociale
valdostano;
Ritenuto indispensabile attuare tutti gli interventi necessari
per garantire un rapido superamento dell’emergenza
ed il ritorno alle normali condizioni di vita della popolazione,
alla ripresa delle attività produttive ed al ripristino delle
infrastrutture;
Ritenuto indispensabile una valutazione tecnica e scientifica
che analizzi i danni dell’alluvione e i meccanismi
che li hanno prodotti quali elementi di conoscenza da cui partire
per indirizzare la ricostruzione;
Evidenzia
l’importanza di analizzare
l’assetto urbanistico e territoriale regionali
perché già a partire dalla ricostruzione si operi con metodologie e
strumenti ai massimi livelli di sicurezza e di corretto assetto del
territorio;
Impegna
la Giunta regionale
Ad attuare immediatamente tutti gli interventi necessari
per:
- assicurare la rimozione delle situazioni di pericolo, al fine
di permettere il rientro nelle loro abitazioni delle persone
tuttora costrette ad una sistemazione provvisoria;
- avviare quanto prima gli interventi finalizzati alla
ricostruzione delle infrastrutture di interesse pubblico distrutte
o danneggiate;
- prevedere le opportune modalità per un rapido e tempestivo
rimborso dei danni subiti dai cittadini e dalle attività
produttive;
- procedere con celerità, attraverso un fattivo coinvolgimento
dei Comuni interessati, nell’individuazione delle
cause che hanno provocato i vari eventi calamitosi;
- reperire, su richiesta dei Comuni che hanno adottato o
adotteranno dei piani di inedificabilità, finanziamenti statali,
comunitari, regionali, per la delocalizzazione dei fabbricati;
A procedere ad un’approfondita analisi delle
modificazioni del territorio valdostano che l’evento
calamitoso ha determinato, anche al fine di aggiornare la carta
delle situazioni di rischio in Valle d’Aosta;
A proseguire nelle azioni finalizzate ad assicurare - nel
rispetto delle esigenze di tutela ambientale e paesaggistica oltre
che della necessità di salvaguardare la salute e la qualità della
vita della popolazione - il "désenclavement" della Valle
d’Aosta attraverso il miglioramento delle
infrastrutture di comunicazione, in particolare per quanto riguarda
la sollecita riapertura, in condizioni di sicurezza, del Traforo
del Monte Bianco e lo sviluppo dei collegamenti ferroviari
nazionali ed internazionali;
Chiede
ai Parlamentari valdostani ed alle diverse forze politiche
presenti in Parlamento di farsi portavoce presso il Governo ed il
Parlamento delle esigenze della Regione Valle
d’Aosta e delle altre regioni colpite dai recenti
eventi alluvionali in merito alle misure straordinarie proposte
dalle stesse in sede di conversione del D.L. Soverato e di
approvazione della Finanziaria 2001.
F.to: Martin - Viérin M. - Cottino - Fiou
Président
La parole au Vice-président Viérin Marco.
Viérin M. (Aut)
Per confermare quanto ha detto il
Consigliere Martin, quindi ritiriamo le nostre due risoluzioni. Sul
tema dell'alluvione abbiamo trovato un'intesa, le nostre principali
proposte si ritrovano nel nuovo testo firmato congiuntamente con
Fédération, Democratici di Sinistra e Union.
Président
La parole au Conseiller Frassy.
Frassy (FI)
Come è stato annunciato si è concordato
durante la sospensione dei lavori, perlomeno sull'argomento
ferrovia, un documento che è stato sottoscritto dalle forze
indicate da chi mi ha preceduto, di conseguenza ritiriamo le due
mozioni sulle ferrovie in quanto i punti dell'impegnativa sono
recepiti nel nuovo documento, di conseguenza voteremo questo nuovo
documento.
Président
Pour bien résumer les choses, nous avons dans
l'ordre de dépôt:
- une première résolution du groupe Valle d'Aosta per l'Ulivo de
caractère général avec un amendement qui a été proposé par Mme
Squarzino à ce même texte;
- une deuxième résolution du groupe Valle d'Aosta per l'Ulivo
sur la question du chemin de fer qui est maintenue;
- une troisième résolution présentée par les Conseillers Frassy,
Tibaldi et Lattanzi, c'est la résolution n° 3;
- la résolution n° 4 des Conseillers Frassy, Tibaldi et
Lattanzi;
- les résolutions n° 5 et n° 6 concernant le chemin de fer sont
retirées par le groupe Forza Italia;
- la résolution n° 7 est maintenue par le groupe Forza
Italia;
- les résolutions n° 8 et n° 9, déposées par le groupe des
Autonomistes, ont été retirées;
- la résolution n° 10, présentée par les Chefs de groupe de la
majorité, a été remplacée par le texte unifié et elle est donc
également retirée, il en est de même de la résolution n° 11
présentée par les Chefs de groupe de la majorité;
- nous avons enfin la résolution n° 12 signées par les Chefs de
groupe de la majorité et par le groupe des Autonomistes concernant
le chemin de fer, la résolution n° 13 de caractère général toujours
à la signature des Chefs de groupe de la majorité et des
Autonomistes.
Y a-t-il encore quelqu'un qui souhaite intervenir en discussion
générale?
Je déclare close la discussion générale et nous procédons à
l'examen des résolutions.
La parole au Conseiller Curtaz pour motion d'ordre.
Curtaz (PVA-cU)
Mi chiedo, anche per economia di
dibattito, se non sia il caso di proporre una cronologia della
discussione in modo da accorpare le risoluzioni che hanno il
medesimo oggetto, per esempio le due risoluzioni di carattere
generale e le due risoluzioni riguardanti la ferrovia.
Président
La proposition me paraît très judicieuse.
Il Consiglio prende atto.
