Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 413 del 13 luglio 1982 - Resoconto
OGGETTO N. 413/VII - DISEGNO DI LEGGE CONCERNENTE:
"APPROVAZIONE DEL RENDICONTO GENERALE DELLA REGIONE PER L'ESERCIZIO
FINANZIARIO 1981".
PRESIDENTE:
Ha chiesto di parlare l'Assessore alle
Finanze Ramera, ne ha facoltà.
RAMERA - (D.C.):
Dirò subito che non ho capito bene il
verbale di parere della Commissione, dove si dice che in data 1°
luglio si è riunita la I^ Commissione, alla quale non erano
presenti né il sottoscritto né il Ragioniere Capo, in quanto quel
giorno eravamo disponibili e molto probabilmente non siamo stati
avvisati. Anzi, voglio chiedere scusa se la I^ Commissione a causa
della nostra assenza è stata impedita ad esprimere un parere; il
fatto ci ha colpevolizzati perché getta un'ombra sull'Assessorato
alle Finanze, che per tutti questi anni ha brillato per operosità.
Mi spiace ci sia stato questo equivoco, che mi ha impedito di
illustrare il disegno di legge in Commissione e di portarvi quei
chiarimenti che erano necessari.
L'oggetto che si trova oggi all'approvazione del Consiglio non è
altro che il rendiconto dell'esercizio finanziario 1981, cui poi si
riallaccia l'oggetto successivo dell'assestamento di bilancio, reso
possibile dalla conoscenza dei dati definitivi dell'esercizio 1981,
dell'esatta portata del disavanzo che ci consente la sua
utilizzazione. Seguendo anche i consigli del Consigliere De Grandis
e di altri lo scorso anno, abbiamo cercato di formulare la
relazione in maniera abbastanza chiara, così da offrire non solo a
chi ha revisionato l'intera documentazione dell'esercizio
finanziario passato, ma a tutti i colleghi del Consiglio, un'esatta
panoramica di quello che possiamo definire un anno anomalo - come
ho già avuto occasione di chiamarlo in sede di presentazione del
bilancio di previsione - per il fatto che avevamo visto aleggiare
la possibilità di ottenere nei primi mesi dell'anno il riparto
fiscale, che è stato invece approvato nel novembre. Per questa
ragione, nella stesura della relazione, sono state tralasciate
eventuali valutazioni politiche a vantaggio di altre di natura
tecnica, sebbene anche dal tecnicismo traspaia una linea politica,
in quanto tutto il lavoro svolto dall'Assessorato alle Finanze è
stato impostato per il raggiungimento di due principali obiettivi
politici: il riparto fiscale e - visti i ritardi - il contenimento
della spesa in maniera che il disavanzo di fine anno fosse, ridotto
al massimo. Difatti, come potete vedere, dopo le previsioni
piuttosto nere che verso fine anno annunciavano un disavanzo di 50
miliardi, veniva formulato nel bilancio di previsione all'82 un
disavanzo di 37 miliardi, ed infine, ad ultimazione della
rendicontazione, è stata stabilita in 25 miliardi la cifra esatta,
per cui oggi vediamo la possibilità di assestare il bilancio con
queste cifre diverse fra di loro.
Se nella previsione la fotografia poteva anche tingersi di rosa
perché rosee erano le speranze, al momento del termine
dell'esercizio finanziario la fotografia di quello che è stato
possibile operare non può essere che nitida, quindi non avrei nulla
da aggiungere, tranne mettermi a disposizione dei vari Consiglieri
per chiarimenti. Altrettanto disponibili saranno i colleghi di
Giunta per i dicasteri di loro competenza.
Tuttavia mi corre l'obbligo di dire che se lo scorso anno è
stato anomalo per un certo verso, in quanto si attendeva il riparto
fiscale come la panacea di tutti i mali, altrettanto anomalo si
presenta anche questo anno, pur avendo in mano il documento
legislativo per la 690. Non vorrei che mi si dicesse con molta
semplicità che è sufficiente andare a farseli dare, perché il
flusso delle entrate è davvero ridotto al minimo e dobbiamo
combattere settimana per settimana per ottenere, non dico quello
che è previsto dalla legge 690, ma anche solo quelle somme che sono
necessarie per il normale svolgimento delle nostre azioni. La
situazione non è rosea neanche per le altre Regioni a Statuto
Speciale, i cui Assessori alle Finanze sono stati convocati come me
al Ministero del Tesoro, in quanto la Sicilia e la Sardegna sono
destinate a non ricevere una lira in più di quello che hanno avuto
in passato. La Valle d'Aosta non otterrà il 100% del riparto
fiscale previsto, se non forse ai primi mesi del 1983. Le Province
di Trento e di Bolzano sono nella stessa nostra situazione, tant'è
vero che la Provincia di Bolzano avanza già da precedenti esercizi
fino ad oggi la somma di 1000 miliardi. Questi sono i fatti, per
cui affermare che quello del 1982 è un esercizio normale, sarebbe
una bugia in quanto non si sa come andremo a finire.
Ritengo di dover informare il Consiglio che ci troviamo in una
situazione piuttosto disastrosa. La politica che dovrà seguire la
Regione sarà quella di ricorrere all'indebitamento, altrimenti
daremmo giustificazioni al Governo centrale per fare dei tagli,
perché come sapete le somme vengono distribuite su documentazione.
Ho consigliato i miei colleghi di Giunta di portare avanti il
programma come stabilito dal bilancio di previsione 1982, giungendo
anche ad indebitamenti eccessivi di cassa, purché si dimostri la
capacità della macchina regionale di portare avanti quello che ha
previsto; diversamente, il Governo centrale avrà, certo, quel
documento - che è una legge - da rispettare, però potrebbe farvi
fronte in tempi molto lunghi.
Naturalmente, la situazione è stata piuttosto difficile, proprio
perché in attesa di questo riparto fiscale lo scorso anno non si
sono contratti tutti quei mutui che erano previsti, e questa
mancata contrattazione ce la siamo portata dietro, arrivando al
disavanzo a cui accennavo all'inizio.
Non ho altro da dire in quanto oltre al consuntivo vi ho dato
anche alcune notizie sull'andamento finanziario dell'attuale
esercizio, mi sembra che la situazione sia piuttosto difficile per
tutti.
PRESIDENTE:
Informo il Consiglio che il Consigliere De
Grandis ha presieduto la I- Commissione in data 1° luglio nella sua
qualità di Vice Presidente in assenza forzata, per motivi di
famiglia, del Presidente Martin, il quale non risulta nel
parere.
Ha chiesto di parlare il Consigliere De Grandis, ne ha
facoltà.
DE GRANDIS - (P.R.I.):
Oltre a confermare ché il 1°
luglio la Commissione Affari Generali fu presieduta da me in
assenza forzata del Consigliere Martin, vorrei precisare che in
quella data furono messi all'ordine del giorno numerosissimi
provvedimenti, alcuni dei quali di particolare importanza come
quello che stiamo attualmente discutendo. Il periodo feriale ed
alcune assenze forzate hanno fatto in modo che, alle ore 15.00, non
fosse presente il numero legale della Commissione. Avevamo avuto la
giustificazione di un membro della Commissione, il Consigliere
Nebbia, il quale aveva detto che per quell'ora si sarebbe trovato a
Courmayeur per impegni inderogabili assunti in precedenza, ma per
non mandare deserta la Commissione, vista l'importanza degli
argomenti che dovevamo discutere, siamo riusciti a rintracciarlo e
lo abbiamo pregato di abbandonare gli impegni che stava assolvendo
in quel luogo, per venire ad Aosta, cosa che il Consigliere Nebbia
ha fatto.
Raggiunto il numero legale, ci siamo trovati nella necessità,
prima di affrontare un argomento come quello che è adesso in
discussione, di avere a disposizione un tecnico che potesse
fornirci un numero sufficiente di chiarimenti. Il Segretario della
Commissione è stato mandato all'Assessorato a cercare l'Assessore,
che è risultato essere assente. Siamo andati allora a cercare il
Ragioniere Capo, che ci è stato detto essere in ferie. Ho fatto
cercare il Vice Ragioniere Capo, il quale ha rifiutato di
presentarsi, dichiarando che non era competente a trattare la
questione. Ho chiesto della Sig.ra Thomain, che so essere persona
molto capace in materia, ma era ammalata. Non mi restava altro da
fare se non prendere atto che non era possibile discutere questo
argomento. Tuttavia, poiché la Commissione si è resa conto
dell'importanza che questo disegno di legge venisse portato
comunque in Consiglio, ha emesso questo tipo di parere con il quale
acconsente che venga discusso. Quindi la Commissione ha fatto di
più di quello che era suo dovere.
Accetto volentieri le scuse dell'Assessore; per quel che mi
riguarda, l'Assessorato alle Finanze ha sempre risposto alle
richieste e mie personali di Consigliere e a quelle delle
Commissioni, in questa occasione si è verificato un malaugurato
contrattempo per il quale non so se qualche funzionario - oppure
l'Assessore - non debba anche essere preso per le orecchie. Questo
lo dovete vedere fra di voi. Ed anche la risposta del Vice
Ragioniere Capo, che mi dice di non essere competente a trattare
queste questioni, mi sembra un fatto che dovrebbe richiamare
l'attenzione dell'Assessore sul funzionamento dell'Assessorato.
PRESIDENTE:
Ha chiesto di parare il Consigliere Mafrica,
ne ha facoltà.
MAFRICA - (P.C.I.):
E' la prima volta che esamino un
consuntivo con una attenzione maggiore del solito dovuta al fatto
di essere revisore dei conti e devo dire che questo lavoro può
essere interessante più di quanto possa sembrare, anzi chiedo
all'Assessore ed ai tecnici se è possibile avere ancora a
disposizione il materiale per questo periodo, perché intendo
arrivare ad alcune valutazioni non di carattere politico, ma di
maggiore approfondimento circa il modo di spendere della
Regione.
Questo lavoro sarebbe ancora più utile se fosse già impostato
anche da parte dell'Assessorato; mi riferisco ad una maggiore
discriminazione della natura delle spese, ad una visione più
precisa di quali sono i trasferimenti dallo Stato alla Regione e
dalla Regione a privati, ad Associazioni, ad Enti pubblici e di
quali invece sono gli interventi diretti. In questo modo si può far
capire meglio come la Giunta spenda il denaro pubblico, perché
dall'esame complessivo di questa situazione credo la Giunta stessa
non lo abbia del tutto presente. Intendo dire con questo che la
quotidianità e le necessità del momento possono portare ad eccedere
in determinati settori ed a tralasciarne altri.
Le osservazioni che ritengo di fare possono essere riassunte in
quattro e sono presenti grosso modo nella relazione stessa. La
prima osservazione è che esiste una forte sfasatura fra le
previsioni iniziali del bilancio 1981, le previsioni definitive,
cioè quelle che si hanno dopo gli assestamenti del bilancio, e gli
accertamenti finali.
Per fare degli esempi, riferendosi solo al bilancio di
competenza per il 1981, si era partiti con una previsione di
entrata di 195 miliardi, la previsione definitiva era di 231
miliardi - cioè si era aumentata la previsione di entrata di 36
miliardi - mentre l'entrata accertata è stata solo di 168 miliardi.
Sono 62 miliardi in meno, quindi in percentuale si è avuta una
minore entrata - rispetto alle previsioni definitive - del 27%.
Allo stesso modo, si era partiti da una previsione di spesa di
195 miliardi e si era giunti ad una previsione definitiva di 245
miliardi - cioè 50 miliardi in più -; si sono accertate spese per
204 miliardi, corrispondenti in percentuale ad una minore spesa
nella misura del 17%. Merita di essere ricordata la situazione nel
settore Sviluppo Economico, in cui si è partiti con una previsione
di spesa di 32 miliardi, che si è aggiustata poi in 51 miliardi,
mentre in realtà se ne sono spesi 31. C'è quindi una sfasatura
molto forte fra le previsioni che si fanno al momento della
discussione del bilancio, le successive variazioni e la realtà
della spesa.
Dobbiamo fare qualche riflessione sull'accanimento che mettiamo
al momento della discussione del bilancio, perché la concreta
gestione porta a situazioni differenti.
Per le entrate hanno giocato due fattori, che sono la mancata
contrazione dei mutui - ammontano a 51 miliardi i mutui dell'anno
1981 e quelli degli anni precedenti che non sono stati contratti -
e la sopravalutazione delle entrate del Casinò. Non credo che al
riguardo si possa essere d'accordo con la relazione, dove si dice
che ci si è sbagliati. Al momento stesso in cui alla fine
dell'anno, si sono previsti per il Casinò 7 miliardi e mezzo in
più, si sapeva benissimo che in quel mese non potevano esserci
quelle entrate. C'è quindi da dire che la tecnica finanziaria gioca
un ruolo di non secondaria importanza per ciò che riguarda la
gestione del bilancio; tende a falsare però quelle che sono le
previsioni iniziali del bilancio che arrivano in Consiglio. Per
questo motivo sarebbe opportuno per il Consiglio tenere sotto
controllo la gestione reale del bilancio, più che la gestione
formale.
Per le spese, c'è da dire che non si sono impegnate quelle somme
di provenienza dello Stato, che erano effettivamente disponibili;
come anche la relazione tecnica riconosce. Ad esempio, a pag. 9
della relazione si dice che "a somme provenienti da assegnazioni
statali già accertate e non impegnate alla chiusura dell'esercizio,
e da trasferire quindi alla competenza 1982, per complessive lire
3.981.985.240". C'erano 4 miliardi disponibili per la Sanità che
non sono stati impegnati. A pag. 12 vi è un altro elemento che
viene riconosciuto per ciò che riguarda la formazione
professionale. Si dice: "l'importo di lire 704.952.550 non è stato
assegnato in quanto i corsi programmati non stati effettuati".
Anche in questo caso c'è da mettere in evidenza che esistevano
delle somme disponibili che non sono state utilizzate.
A questo punto credo di dover fare la critica principale alla
gestione del bilancio da parte della Giunta, in quanto sono state
mandate in economia per la maggior parte spese abbastanza
significative. Non si sono utilizzati i 462 milioni di edilizia
economica e popolare, né il miliardo e 885 milioni di edilizia
sovvenzionata, né i 556 milioni di edilizia convenzionata, né il
miliardo e 649 milioni che dalla legge 910 era stato messo a
disposizione per i mutui di miglioramento fondiario. Inoltre non
sono stati utilizzati - e questo fatto merita una spiegazione - gli
oltre 3 miliardi e mezzo messi a disposizione per i consultori. Non
so se mancano le domande da parte dei Comuni o se le pratiche
procedono con una certa lentezza; comunque questa cifra rappresenta
un punto nero abbastanza significativo. Ancora, non sono stati
utilizzati i 400 milioni per gli asili nido, né il miliardo e 797
milioni di corsi che, secondo la CEE, era possibile effettuare. Do
altre due cifre, che si possono spiegare ma forse non giustificare,
non si sono utilizzati quasi 5 miliardi che erano destinati
all'acquisto di mezzi di trasporto pubblico perché mancava il Piano
Trasporti, non si sono spesi tutti i fondi previsti per
l'ampliamento del Casinò, perché ci sono state delle difficoltà che
sono anche note.
Su questo elemento la considerazione è che probabilmente occorre
un maggiore impegno da parte della Giunta insieme ad una selezione
nelle spese che è necessario fare, piuttosto che mandarle in
economia.
La seconda osservazione, presente questa nel bilancio e nella
relazione, è relativa al rapporto fra spese correnti e spese di
investimento. La relazione tecnica dice che ben oltre il 67,l%
degli impegni è destinato alle spese correnti, solo il 32,9% è
destinato agli investimenti. Su 198 miliardi, 133 miliardi sono
destinati alle spese correnti, 65 agli investimenti. Questo
rapporto è negativo, in quanto si spende molto per la spesa
corrente; c'è da dire che tra gli investimenti vengono considerati
anche degli impegni che sono perlomeno delle spese ricorrenti. Sarà
interessante vedere cosa capiterà nel 1982 quando nella relazione
iniziale di previsione si diceva che è molto elevato l'indice di
impegni per investimenti. Si tratterà di vedere se nel bilancio
1982, dopo l'avvenuta approvazione del riparto fiscale, le cose si
modificheranno. Certo è che nel bilancio 1981, la percentuale di
impegni per spese correnti è addirittura vincolativa del bilancio
stesso, perché ne impedisce in sostanza molti movimenti.
La terza osservazione è relativa ai residui. Credo si possa dire
che a gestione dei residui non è complessivamente soddisfacente.
Nella relazione si afferma che si è stati in grado di utilizzare
una certa percentuale di residui passivi che risalivano ad anni
precedenti, e che si è riusciti a riscuotere crediti degli anni
precedenti. Se però andiamo a vedere cosa è successo nella gestione
residui dell'anno 1981, vediamo che i residui attivi - cioè i
crediti della Regione - sono saliti da 54 a 70 miliardi, con un
incremento del 30,1%; i residui passivi - cioè le spese ancora da
pagare - sono passati da 73 a 86 miliardi con un incremento del
17,3%. Questo confronto fra i residui passivi e le spese pagate in
competenza nell'81 è ancora più clamoroso. Nel 1981 in pratica si
sono accumulati complessivamente 86 miliardi di residui da pagare
rispetto a 132 miliardi effettivamente spesi dalla Regione nel
1981. L'Assessore Ramera diceva prima, dobbiamo dimostrare al
Ministero del Tesoro che sappiamo spendere per poter avere diritto
ad utilizzare i fondi. Da quel che appare da questo consuntivo la
Regione ha grossissime difficoltà a spendere, accumula residui
passivi in un modo impressionante.
D'altronde ci sono nella relazione - che da questo punto di
vista deve essere considerata migliore di quella dello scorso anno
- delle cifre molto chiare su cui occorre riflettere. Se mettiamo
assieme ciò che la Regione ha speso, sia in conto competenza 1981
sia i residui degli anni precedenti, vediamo che su 262 miliardi di
impegni la capacità di pagare è solo per 179 miliardi. Cioè la
Regione complessivamente sugli impegni del bilancio 1981 e sugli
impegni già presi anche in anni precedenti è riuscita a pagare solo
il 68% delle somme che ha impegnato, che sono già inferiori a
quelle che aveva a disposizione. E' quindi una capacità di spesa
molto bassa, soprattutto in alcuni settori, che deve indurci a
riflettere.
Nel settore Assetto del Territorio, sono stati impegnati 45
miliardi, ne sono stati pagati solo 29, con una percentuale del
65%. Nel settore Sviluppo Economico, su 45 miliardi impegnati ne
sono stati pagati solo 31, con una percentuale del 68,7%. Nel
settore III, della Sanità, Promozione Sociale, la situazione è
ancora più negativa. Sono stati impegnati 66 miliardi, ne sono
stati pagati solo 34, con la percentuale del 51,7%. Per quello che
riguarda poi la Formazione Professionale nel V° settore direi che
siamo nel disastro: su 6,7 miliardi impegnati, solo 2,6 miliardi
sono stati spesi; in percentuale il 38,3%.
Al di là di questa incapacità della Regione a spendere, vi è
ancora un dato da sottolineare: merita cioè un ultima riflessione
il modo con cui effettivamente poi si è scelto di spendere. Facendo
una distribuzione - sarebbe interessante se la relazione desse già
lei le percentuali invece di costringere i Consiglieri a
calcolarsele, cosa semplicissima d'altronde - e andando a vedere le
percentuali dei diversi settori, si vede che la Regione spende
complessivamente, sia delle somme del bilancio di competenza che
dei residui degli anni precedenti impegnati, il 14% per spese di
carattere generale, di cui il 6,6% per il Personale; il 24,3% per
la Sanità, di cui il 15,6% per il servizio sanitario regionale; il
22,1% per la Scuola e la Cultura di cui il 13,6% per il personale
scolastico; il 2,5% per la Formazione Professionale; per l'Assetto
del Territorio il 16,7%; per lo Sviluppo Economico il 16,7%.
Quindi, i due settori che vedono impegnate la maggior parte
delle risorse sono la Sanità e la Scuola, ma all'interno di questi
sono particolarmente rilevanti le spese correnti destinate al
personale. Andando a vedere le percentuali effettive sul complesso
degli impegni, sono invece bassissime le percentuali che vengono
destinate all'edilizia abitativa, dove complessivamente si destina
solo 1'1,3% degli impegni. Non molto soddisfacente è anche la
situazione nel settore I° dell'Assetto del Territorio per quanto
concerne le strutture indispensabili, quali gli acquedotti e le
fognature, dove rispettivamente le percentuali destinate sono lo
0,9% e l'1,4%.
Se andiamo a vedere, in quel 16,7% destinato allo Sviluppo
Economico lo squilibrio è addirittura fortissimo. In questo 16,7%
di tutti gli impegni è destinata all'Agricoltura una percentuale
del 7,7%, è destinata all'Industria una percentuale dello 0,8% di
tutti i fondi impegnati, all'Artigianato lo 0,6% dei fondi, al
Commercio lo 0,3% ed al Turismo il 4,8%. Direi che qui lo
squilibrio esistente merita una riflessione di carattere più
generale sulle finalità che si vogliono perseguire con il bilancio
regionale, sia come percentuale complessiva del settore Sviluppo
Economico, sia come squilibrio all'interno del settore.
Nel settore della Promozione Sociale, è sorprendente che
utilizzando oltre il 22% di tutte le somme per la Sanità, ai
Servizi Sociali si destini solo l'1'5%.
Sono queste le osservazioni che ho potuto fare in un primo esame
del consuntivo; sono del parere che questo esame debba essere
continuato e debba ricevere l'attenzione di tutto il Consiglio e
delle forze politiche, perché come ha detto il Consigliere Bordon
giustamente una volta, oltre che discutere al momento del bilancio,
si tratterebbe di fare delle valutazioni anche al momento del
consuntivo per vedere cosa abbiamo fatto come Consiglio e come
Giunta.
Credo si possa concludere che al momento del bilancio diciamo
delle cose e durante la gestione ne facciamo delle altre; abbiamo
verificato che come Consiglio regionale non riusciamo a spendere
tutto quello che decidiamo di spendere. Abbiamo constatato che
esiste uno squilibrio a cui bisognerà porre rimedio, probabilmente
questo potremo farlo nel corso del bilancio 1982, nella
distribuzione delle spese.
PRESIDENTE:
Ha chiesto di parlare il Consigliere Bordon,
ne ha facoltà.
BORDON - (D.C.):
Siccome mi sentivo un po' un vaso di
creta in mezzo agli altri due revisori dei conti, che erano vasi di
ferro, pensavo di lasciare la parola ad altri, prima di
intervenire. Qualcosa però dovevo dire: innanzitutto mi ha fatto
piacere la battuta dell'amico Consigliere Mafrica, che insieme ad
altre battute precedenti del Consigliere De Grandis - che potrei
anche ricordare - mi fa pensare che finalmente, in quest'aula, è
solo questione di pazienza, ma poi le cose maturano. Anche nelle
precedenti Amministrazioni - ed i Consiglieri più vecchi me ne
possono dare atto - abbiamo protestato molte volte perché in
Consiglio si parlava per tre giorni di un bilancio di previsione,
mentre il conto consuntivo passava in un'ora, il che era la più
grossa corbelleria che potessero fare degli Amministratori, perché
la conclusione è proprio il conto consuntivo. Quindi fatta questa
premessa, che mi fa particolarmente piacere, perché un dibattito
fatto oggi su un conto consuntivo è di massima importanza, passo a
fare la successiva osservazione. Bisogna anche notare che questi
dibattiti sono interessanti perché possono essere considerati sotto
due punti di vista, a seconda cioè che il revisore dei conti faccia
parte della maggioranza o della minoranza. Non mi stupisce quanto
ha detto il Consigliere Mafrica, perché per un Consigliere di
opposizione - lo dovrebbe essere per tutti ma non è questa una
cattiveria - il bilancio consuntivo è una miniera, perché c'è da
scavarci dentro tutto quello che si vuole. Devo dare atto al
Consigliere Mafrica di aver fatto una relazione molto seria e molto
tecnica, anche se ancora una volta mi si dirà che sono il più
comunista dei democristiani. A me fa piacere quando i dibattiti
sono fatti con questa misura e con questo metro, perché se un
Consigliere di opposizione volesse fare della demagogia in un conto
consuntivo ne tira fuori di tutti i colori, come difatti in qualche
occasione è accaduto anche in quest'aula. Aggiungo quindi che la
relazione del Consigliere Mafrica dovrebbe essere tenuta presente
da tutti i Consiglieri regionali.
Perché non l'ho fatta io questa relazione? Perché era compito
del Consigliere di opposizione; inoltre tutto quel che ha detto è
esatto e potrebbe essere aggravato ancora di più, ma questo non per
fare un rimprovero alla Giunta, perché su di voi - vasi di ferro in
confronto al vaso di creta - il sottoscritto ha un vantaggio che è
quello di essere stato Assessore alle Finanze dal '65 al '69. E' un
compito ingrato e ne avete sentito anche alcuni accenni stamani,
perché oggi l'Assessorato alle Finanze ci deve dire che abbiamo una
stangata di miliardi, se però si dovesse continuare così, dovremmo
fare un sacco di mutui perché non riusciamo ad andare avanti.
Quindi i debiti dovrebbero venire ancora fuori e non fa mai piacere
contrarre mutui, anche se in molte occasioni - ed un professore di
matematica me ne potrebbe dare atto - si è trovato che
l'indebitamente di certi Enti pubblici era invece una cosa utile.
Però questo non è il caso.
Effettivamente è un esame da portare avanti e in tutte le
giunte, perché non solo in questa ma anche nella mia del '65 e in
quella del fronte del leone prima, ci sono sempre state difficoltà
dovute a tutta la parte burocratica, agli appalti e non appalti,
ecc., per cui se i due mesi di ferie negli anni passati potevano
andare bene, forse quest'anno ne bastava uno solo, perché ci
troviamo di fronte - almeno sulla carta - a 400 miliardi da
spendere ed il bilancio è stato approvato a marzo/aprile.
Ma la mia preoccupazione era questa: il Consigliere Mafrica si
preoccupa dei residui passivi, ma pensiamo un po' se noi, durante
questo lasso di tempo, dovessimo poter spendere tutta questa somma,
quale sarebbe l'ammontare dei mutui passivi alla fine di
quest'anno? Perché la verità è proprio questa, che durante il
periodo gestionale, annuale, dei lavori pubblici, sia per il clima,
sia per la vischiosità cui facevo cenno prima, ci sono sempre stati
tanti residui passivi ed ho paura quest'anno ce ne saranno molto di
più.
Non ho nient'altro da aggiungere; abbiamo portato avanti il
bilancio come lo si doveva portare, grane da mandare al Procuratore
della Repubblica ne ho cercate perché sarei stato contento di
mandarci l'Assessore Ramera, ma non ne ho trovate.
Solo sotto l'aspetto tecnico intendo ribadire che questo studio
bisognerà farlo, come abbiamo sempre detto; ad un certo momento ci
sono delle cose contro le quali non si può andare: non si riescono
a spendere determinati denari, si mandano avanti - e l'abbiamo
visto dalle percentuali del Consigliere Mafrica - determinate spese
che dovrebbero essere secondarie, mentre altre più importanti
restano ferme.
La raccomandazione che tutti facciamo è che questa Giunta, come
tutte le altre, faccia il possibile per spendere questi denari nel
migliore dei modi, non dimenticando mai che la Giunta è l'organo
esecutivo e il Consiglio regionale l'organo deliberante. Qui invece
ce ne dimentichiamo e sembra qualche volta che sia a Giunta che
delibera ed il Consiglio a dover subire. Allora, quando questo
accade, il torto è dei Consiglieri che non sanno farsi
rispettare.
PRESIDENTE:
Ha chiesto di parlare il Consigliere Tamone,
ne ha facoltà.
TAMONE - (U.V.):
Di questo argomento non mi intendo molto
e per di più di questi tempi ho molto lavoro e non ho avuto tempo
di leggere; tuttavia trovo giusti i commenti che sono stati fatti
sia dal Consigliere Bordon che dal Consigliere Mafrica, anche
perché quest'ultimo ha fatto un discorso molto tecnico e puntuale.
Secondo me, è così che vanno guardate certe cose, lasciando perdere
quei pettegolezzi che ho sentito fare in altri Consigli anche
importanti di questa Regione, su argomenti marginali che si possono
risolvere abbastanza bene con il buon senso.
Sento anche che ci sono molte preoccupazioni su come si spendono
i soldi, ed al riguardo vorrei fare una domanda all'Assessore
Ramera: ma questi soldi li abbiamo o no quest'anno? Forse sarebbe
bene che le forze politiche che contano a Roma cominciassero a
mettersi per strada, magari usando uno di questi due mesi di
vacanza per andare a Roma. Dobbiamo tutti impegnarci per fare in
modo che qualche soldo in più arrivi e dobbiamo agire tutti
insieme, con la collaborazione della minoranza, che pare stia
diventando stranamente costruttiva in questi giorni; anzi, in
proposito se questa estate - che è molto calda anche qui in Valle
d'Aosta - potesse essere foriera di nuove iniziative di tipo
politico, fatecelo sapere.
Per intanto preoccupiamoci di avere qui i soldi; quando il
Ministro Andreatta e la compagine amministrativa capeggiata
dall'On. Spadolini dovranno presentare per il 30 luglio quegli
impegni di cui si sono fatti carico nell'ultima riunione in Senato,
vedremo cosa capiterà ai bilanci delle Regioni ed anche al nostro,
che è trattato differentemente da quello degli altri perché siamo
gli unici ad avere un riparto fiscale, che almeno è una legge dello
Stato, sempre che lo Stato abbia la capacità e la voglia di
rispettarla.
Quindi, sarebbe bene che l'impegno globale di questo Consiglio
fosse rivolto in questa direzione, piuttosto che ad andare a
scavare nelle nostre incapacità che indubbiamente esistono e che
sono di tutti - come diceva il Consigliere Bordon -.
So che non bisogna sfuggire gli altri problemi, però questo in
particolare è essenziale da risolvere tutti insieme, magari
dedicando questo mese, non formalmente, a studiare i metodi per
poter avere quello che ci viene.
PRESIDENTE:
Ha chiesto di parlare il Consigliere De
Grandis, ne ha facoltà.
DE GRANDIS - (P.R.I.):
E' sempre molto interessante
affrontare un consuntivo. Giustamente ha detto il Consigliere
Mafrica, non è vero che fare il revisore sia un lavoro così arido;
anzi è un lavoro che, se fatto con un certo spirito, riserva non
solo molte soddisfazioni ma anche molte sorprese per quello che si
riesce a capire del meccanismo dell'Amministrazione.
Su questo consuntivo vorrei fare solo alcune considerazioni:
anche perché non ho compiti dell'oppositore essendo entrato
recentemente in maggioranza, però alcune osservazioni mi sembra
debbano essere fatte. La prima è che la relazione che ci ha
presentato l'Assessore alle Finanze a me piace perché ha un
carattere spadoliniano; dice le cose con una certa chiarezza, anche
quelle che sono di carattere negativo, le mette a disposizione di
chi deve osservare e valutare quello che è stato fatto e come è
stato fatto. Tra l'altro questo spunta di solito le frecce
dell'opposizione, e non mi sembra nemmeno un caso che la relazione
del Consigliere Mafrica, sebbene molto puntuale, abbia tralasciato
gli accenti polemici e demagogici.
Anzi credo abbia reso un servizio abbastanza importante al
Consiglio mettendo a fuoco tutta una serie di percentuali di quelli
che sono stati gli interventi nei vari settori. Questo lo dico per
richiamare l'attenzione del Consiglio su quella benedetta revisione
delle leggi di spesa. Ieri ho sentito l'Assessore Marcoz affermare
che ad ottobre, al più tardi a novembre, sarà pronto un bel volume
in tre tomi, dei quali il primo riguarderà le leggi
dell'Agricoltura della CEE, il secondo le leggi dell'Agricoltura
nazionale, il terzo le leggi dell'Agricoltura della Regione. Mi
chiedo: quando avremo questo tomo - che dovrebbe essere alto
secondo le mie valutazioni circa 40 cm. - avremo risolto il
problema? Temo di no. Il punto è un altro ed è quello di fare
un'analisi accurata delle leggi di spesa in vigore, Assessorato per
Assessorato, perché attraverso quella analisi saremo in grado di
fare pulizia di tutte le leggi superflue, ormai superate dai tempi,
che non hanno più efficacia nel tessuto sociale. Chiedo
pubblicamente agli Assessori di fare un ulteriore sforzo per
rispondere a tutto quel bel fascicolo che è stato loro inviato
dall'Assessorato alle Finanze - che ha fatto il lavoro preliminare
di ricerca delle leggi di spesa - e di completarlo per la parte di
loro competenza. Attraverso quello strumento saranno gli stessi
Assessori, in particolare quelli che gestiscono Assessorati che
hanno forti capacità di spesa, in grado di evitare una grossa fetta
di residui passivi.
Se è vero che il bilancio dell'81 è nato allora anomalo - nella
famosa espressione usata dall'Assessore alle Finanze - chiaramente
non poteva non essere anomalo nel consuntivo, perché l'anomalia se
l'è trascinata dietro sino in fondo, e non poteva certo perderla
per strada. E' altrettanto vero però che in una situazione di
scarsa disponibilità economica abbiamo avuto di nuovo una serie di
residui passivi, una parte dei quali, sono convinto, potevano
essere evitati o almeno contenuti. Ma al di là della gestione dei
residui, che ha lasciato notevoli perplessità anche per i residui
attivi e per quello che riguarda il lato delle entrate, vorrei
rivolgere una raccomandazione che è quella di preoccuparci di
ristrutturare la parte dell'Assessorato là dove è necessario che la
Regione sia in grado di recepire tutti quelli che sono gli introiti
dello Stato soggetti a riparto, per poter ottenere rapidamente la
quota che ci spetta. E' evidente che dobbiamo farci noi parte
dirigente, e per far questo in un settore così complesso e non
facile ci dobbiamo non solo specializzare ma anche attrezzare di
mezzi e di uomini, per individuare tutte quelle che sono le fonti,
i gettiti che vengono raccolti in Regione dallo Stato e che sono
soggetti a riparto. Questo è il modo primario per accelerare il
flusso delle entrate. Va da sé che a questo dovrà seguire l'impegno
particolare delle forze politiche perché attraverso un'azione di
carattere politico si faccia in modo che tempestivamente vengano
riconosciuti alla Regione, senza ulteriori dilazioni, i fondi che
le spettano in base alla 690 ed al riparto fiscale. Dobbiamo
purtroppo mettere in conto che il flusso delle entrate non solo
sarà lento ma non sarà neanche completo, vista la situazione di
carattere generale dell'economia del nostro Paese.
E' stata fatta un'osservazione che riguarda i mutui non
contratti e l'eccessiva valutazione delle entrate del Casinò. E'
ben vero: ne abbiamo discusso nell'assestamento di bilancio
precedente quando l'Assessore alle Finanze riconobbe candidamente
che quei mutui non sarebbero stati contratti, che non c'era nemmeno
il tempo di contrarli e che servivano solo a dare una copertura
sulla carta per poter effettuare poi determinati impegni di spesa.
Ci siamo detti che questa era una manovra di tecnica finanziaria,
come la chiama il Consigliere Mafrica, mentre io la definisco
"ingegneria contabile", un termine che mi piace di più in quanto si
avvicina meglio al gioco di prestigio che ogni tanto si è costretti
a fare.
L'anno 1981 senz'altro ha costretto il Ragioniere Capo e
l'Assessore a ricorrere ai giochi di prestigio per poter riuscire a
quadrare certe cifre che assolutamente non potevano quadrare nella
loro realtà, dovevano quindi essere in qualche modo coperte.
Consideriamo l'eccesso di valutazione delle entrate del Casinò: è
stato fatto ogni volta che venivano presentati i disegni di legge
che il Consiglio approvava, e non credo nessuno non abbia capito
che si trattava di una dilatazione fatta ad arte per poter rendere
operante un provvedimento che altrimenti non si poteva assumere.
Questi sforzi che sono stati fatti avevano tutti una finalità che
secondo me giustifica la poca ortodossia di queste manovre sotto
l'aspetto della tecnica finanziaria.
D'altra parte ci si può sentire sollevati per non aver contratto
51 miliardi di mutui perché se lo avessimo fatto, mi chiedo oggi
quale sarebbe la rata di mutuo che graverebbe sulle nostre casse.
Credo che stante il flusso delle entrate così come si è verificato
fino a questo momento e stante le spese obbligatorie alle quali non
ci possiamo sottrarre, probabilmente saremmo in difficoltà nel
pagare gli stipendi.
Vorrei anche far notare un altro aspetto: è ben vero che le
percentuali delle spese di investimento rispetto alle spese
correnti hanno segnato nell'anno '81 una situazione che può non
piacere: 67% ca. le spese correnti, 32% ca. le spese di
investimento. A parte che un confronto con le altre Regioni ci
metterebbe già in una posizione di notevole vantaggio sugli altri -
ma questo mi interessa fino ad un certo punto - vorrei fare notare
invece che queste percentuali si sono rovesciate con il nuovo
bilancio di previsione per il 1982, il che significa che la volontà
precisa dell'esecutivo è quella di privilegiare le spese di
investimento e di contenere le spese correnti. Se fosse stata letta
attentamente la relazione, si sarebbe scoperto che a pag. 6, III
capoverso del 2° punto, si dice: "E' da porre in rilievo che tra le
previsioni iniziali (£ 19.575.500.000) e gli impegni definitivi (£
21.120.943.898) si evidenzia un tasso di crescita pari al 7,89% che
denota l'attenzione posta al contenimento delle spese di
funzionamento istituzionale in relazione all'aumento dei costi e
delle tariffe per effetto del tasso di inflazione". Qui si può
tranquillamente dire che abbiamo battuto l'On. Spadolini. Se
quest'ultimo è riuscito a livello nazionale a mantenere il tasso di
inflazione entro il 16%, noi per altro verso e per certe spese si è
riusciti a mantenere il tasso di inflazione all'8%, o almeno si è
riusciti a contenere la dilazione della spesa al di sotto del tasso
di inflazione, quindi si è andati alla ricerca di tutta una serie
di economie, piccole, medie o grandi, in modo da evitare spese
superflue.
Credo che attraverso l'esame di questo consuntivo si possano
fare delle critiche, ma anche rilevare alcune linee di tendenza che
non sono da sottovalutare. L'unico grosso impegno che dovremmo
assumere adesso per riuscire a camminare ancora più speditamente in
questa direzione è quello della revisione delle leggi di spessa.
Scusate se sono monotono, ma ci credo fino in fondo. Quello diventa
lo strumento attraverso il quale l'esecutivo può operare meglio di
gran lunga. Lo dico anche all'Assessore Borbey, che sorride, perché
evidentemente negli anni passati è stato vittima dei miei assalti
per quanto riguarda le spese ed i residui passivi, e le grosse
difficoltà che ha oggi, anche perché l'ultimo bilancio lo abbiamo
approvato ad aprile, quindi con 4 mesi di ritardo, se avessimo
realizzato questa revisione delle leggi di spesa, sarebbero di gran
lunga inferiori. E così è per gli altri Assessorati. Insisto perché
l'Assessore risponda alla richiesta che gli è stata fatta per la
parte di competenza in modo da rendere possibile questo nuovo
sviluppo del modo di spendere e di gestire l'economia della nostra
Regione.
PRESIDENTE:
Ha chiesto di parlare il Consigliere Lanivi,
ne ha facoltà.
LANIVI - (D.P.):
Il mestiere di revisore del conto è
quanto mai particolare perché quando questi affronta il suo compito
si trova di fronte ad una massa di dati e di cifre molto elevata;
tanto per dare un'idea ai Consiglieri che non hanno avuto la
ventura di affrontare questa esperienza, quest'anno l'Assessorato
ci ha messo a disposizione qualcosa come un metro cubo di carta,
pieno di cifre e di dati, dentro e attraverso i quali ricercare una
logica di spese di comportamento della Regione. La tentazione del
revisore del conto è di infilarsi dentro a questi dati, per poi
scoprire, a metà lavoro, che la dimensione della nostra Regione, il
fatto di vivere l'esperienza di Consiglieri regionali ci consente -
forse senza neppure leggere una di quelle cifre - di avere ad
occhio e croce una visione altrettanto vicina alla realtà di quanto
l'esame anche puntuale e preciso di tutti questi dati ci può
offrire. Quindi l'analisi di quella quantità enorme di dati, per
chi segue con un po' di attenzione la vita politica ed
amministrativa della nostra Regione, non si allontana di molto da
quella che un Consigliere regionale ha sul funzionamento della
nostra Regione.
Vorrei fare subito un appunto che ci si è dimenticato forse di
fare finora: il fatto che oggi si discuta del bilancio consuntivo
del 1981 non va considerato un fatto normale, ma va sottolineato
come un fatto positivo. La possibilità che il Consiglio regionale
ha di disporre nel mese di luglio 1982 della contabilità e delle
cifre del 1981 segna un traguardo, e deve essere visto come una
realtà da assumere come dato positivo di piena soddisfazione del
Consiglio. Deve essere dato atto all'Assessore, all'Assessorato ed
ai tecnici di aver provveduto con rapidità a fornirci questo
documento.
Mentre esaminiamo questi dati all'interno della nostra Regione,
dovremmo sottolineare un secondo dato positivo se confrontiamo la
nostra situazione al fondale nazionale rispetto al quale
l'avventura, anche amministrativa, della nostra Regione si svolge.
Per fortuna, non siamo ad affrontare una situazione per certi
aspetti drammatica, per non dire tragica, che è quella nella quale
i Ministeri competenti si sono impegnati in questo momento a
livello nazionale.
Per cui, dopo la soddisfazione che abbiamo espresso per la
puntualità con cui ormai i conti consuntivi arrivano quasi ad
agganciarsi ai conti preventivi, è da sottolineare una
caratteristica di questo Consiglio, che potremmo complessivamente
definire come connotato prudente, o di prudenza, o di
Amministrazione prudente della nostra Regione, che si trova qui ad
affrontare in maniera non drammatica un conto consuntivo che, non
dimentichiamolo, era il conto relativo all'anno forse più difficile
della nostra vita amministrativa, cioè l'anno in cui i ritardi di
revisione del riparto fiscale hanno messo le nostre finanze
regionali in una posizione delicata. Questa situazione delicata,
per la mancanza di entrate finanziarie, non si è risolta in un
tracollo delle finanze regionali, ma semplicemente in una maggiore
stretta di freni, che ha consentito all'Amministrazione regionale
di superare il 1981 senza drammi e di affrontare con maggiori dati
positivi i bilanci 1982 e da questi in poi. In effetti quando le
entrate sono diminuite, è chiaro che nel rapporto fra spese
correnti e spese di investimento, queste ultime hanno acquistato
relativamente un peso maggiore. Voglio dire: diminuendo o
risultando inadatte le entrate rispetto alle esigenze della
Regione, le prime esigenze, anzi le esigenze obbligatoriamente
assolte dalla Regione, sono state quelle delle spese correnti e
quindi sono aumentate percentualmente. Non è che in termini
assoluti ci sia stata un'evoluzione anomala: è semplicemente
aumentato il peso delle spese correnti in virtù di una situazione
che certo non è stata l'Amministrazione regionale a
determinare.
Per quanto riguarda l'altro punto, l'incapacità di spesa, qui il
taglio dato dal Consigliere di opposizione nel condurre l'analisi
mi sembra sia stato serio ed onesto. Però, quando parliamo di
incapacità di spesa, dobbiamo tener conto almeno di due fattori: il
primo riguarda l'efficienza dell'apparato a spendere, l'altro
piuttosto riguarda un meccanismo che coinvolge complessivamente le
modalità di spesa di tutti gli Enti pubblici del nostro Paese, che
in virtù di leggi, di modalità, di impegno di spese e di denari,
comporta tempi lunghi. Per cui abbiamo una situazione che non dico
cronica, ma quasi congenita degli apparati pubblici che per la
logica che sovrintende i meccanismi finanziari del nostro Paese,
sono portati ad agire in questo modo. Molto probabilmente,
modificando l'intero sistema, anche le capacità e la rapidità di
spesa dovrebbero aumentare, ma al momento, anche con le migliori
intenzioni, non ci è consentito di operare dei miracoli. Quindi
ritorno alla definizione che ho dato prima, guardando la revisione
del conto, di un'Amministrazione regionale che ha agito con la
prudenza che la situazione richiedeva; nessun miracolo, ma neanche
sorprese negative che pure avrebbero potuto esserci se si fossero
seguite certe tentazioni.
Volevo sottolineare invece alcune ipotesi che potrebbero
riguardare il futuro, anche per non entrare noi stessi in
contraddizione. Quando diciamo aumento delle spese correnti, è in
dubbio che nelle spese correnti ci stanno le spese del personale;
ma attenzione, non dobbiamo dire freniamo le spese correnti e poi
richiedere continuamente alla Regione l'imbarco per nuovi servizi o
per opere sostitutive o comunque di ampliamento, di soluzione ai
problemi di cui diamo esclusivamente alla Regione il compito di far
fronte, che comportano un aumento di spese correnti. Uno dei
problemi politici che investe attualmente il dibattito della
sinistra è proprio il ruolo, il peso ed i limiti di allargamento
dei poteri pubblici. Ogni volta che chiediamo un intervento diretto
degli Enti pubblici, questo si trasforma in altrettanto aumento
delle spese correnti per questi Enti; all'aumento e alle
dilatazione di burocrazie, che diventano poteri loro stessi, segue
poi un certo qual irrigidimento delle Comunità che trovano in
questi apparati sempre più grandi non più la risoluzione ai loro
problemi, ma dei veri e propri ostacoli. Quindi ci sono dei limiti
de stabilire per impedire da una parte un aumento delle spese
correnti tale da ostacolare l'Ente pubblico nella sua possibilità
di investimento, dall'altra di vedere sino a che punto è positivo
l'intervento diretto degli apparati pubblici, e fino a che punto
invece vanno sostenute iniziative controllate, guidate, indirizzate
dalla Regione, ma non più gestite in prima persona dalla
Regione.
Un problema, che viene avvertito de tutti gli Assessori, è una
qualificazione del personale all'interno della Regione stessa.
Quando parliamo di qualificare gli interventi pubblici e di dare
più efficienza all'apparato, dobbiamo anche aggiungere che tutto
questo se non trova conferma in una riqualificazione dell'apparato
regionale stesso e soprattutto ai vertici, resta nel vago. Mi pare
che non possiamo pretendere che una macchina funzioni bene quando
il motore - o le sue parti - risultano invecchiate.
Vi è forse un problema che verrà affrontato, nella
riorganizzazione amministrativa della Regione, anche come
ripartizione degli incarichi, cioè une ristrutturazione della
Giunta.
Non dobbiamo dimenticare che anche l'attuale ripartizione
assessorile risale al 1948 e che certe esigenze non previste o non
catalogate in quella data sono stati tutti i problemi che sono
saliti con marea montante sul tavolo della Presidenza della Giunta,
proprio perché l'attuale ripartizione degli incarichi all'interno
della Giunta risponde ad una logica che bisognerebbe andare a
rivedere.
Indubbiamente il consuntivo del 1981 non poteva offrire delle
grandi novità: il dato che impediva questa esplosione di novità era
dovuto al fatto che la Regione aveva a che fare con delle
disponibilità insufficienti rispetto ai suoi bisogni. Nella
insufficienza dei bisogni c'è stato indubbiamente un relativo
aumento del carico delle spese correnti. Per il resto questi dati
positivi:
- la quasi contemporaneità fra bilancio consuntivo e
preventivo;
- un atteggiamento prudente della Giunta che ha evitato
indebitamenti folli o il trainarsi, almeno come logica, a quella
situazione nazionale che ci ha portato alle difficoltà che dobbiamo
affrontare;
- un insieme di problemi più politici che amministrativi che
sarà compito di questo Consiglio, delle volontà politiche, di
affrontare nel futuro. Al centro di questi problemi ce ne sta
soprattutto uno ed è la definizione del potere regionale che deve
trovare nella nostra Regione dei confini ben precisi, per cui con
l'aumento delle entrate che avremo - mi auguro che i timori del
Consigliere Tamone rimangano al livello di timori e che lo Stato ed
il Governo facciano fronte agli impegni presi con le
Amministrazioni regionali - dovremo evitare la tentazione di
servirci di questi denari per dilatare il nostro apparato
regionale.
Parlando del consuntivo dell'81 non dobbiamo dimenticarci di
alcune scelte fatte da questa Amministrazione nel corso del 1982,
per esempio i denari dati ai Comuni - questa forma di decentramento
ai Comuni - e l'istituzione della Finanziaria, che vanno in un
senso da ritenere positivo. E' un'Amministrazione regionale che
forse sollecitata dalle situazioni, forse per scelta più cosciente,
tende ad impedirsi di diventare un mostro piovra e di sostituirsi
così alla volontà di tutta la Regione.
Il dato che invece mi permetterei di raccomandare
all'Amministrazione regionale è quello di operare per una
progressiva qualificazione del personale, soprattutto a livello
direttivo perché solo in questo modo possiamo garantire anche una
migliore efficienza del nostro apparato.
PRESIDENTE:
Ha chiesto di parlare il Consigliere
Carlassare, ne ha facoltà.
CARLASSARE - (Dem. Prol. - Nuova Sin.):
Non nascondo una
certa difficoltà ad intervenire in questa discussione, non avendo
partecipato in prima persona alla discussione del bilancio di
previsione del 1981, per cui mi limiterà a fare un intervento di
carattere generale.
Intanto vorrei far rilevare un aspetto abbastanza negativo
dell'intervento del Consigliere Tamone, che rappresenta - almeno
così l'ho intesto io - l'espressione in sede consiliare de11a
maggioranza. Accusando tutti, a destra e a manca, di voler fare
della demagogia, ha fatto per così dire della demagogia in senso
contrario, ed è intervenuto con toni apocalittici, descrivendo la
nostra situazione come se fosse sull'orlo del collasso. Si è
distaccato per differenza di stile e per pacatezza di toni il
Consigliere Lanivi, con un intervento che non condivido, il quale
ha sottolineato tutta una serie di possibili difficoltà per quanto
riguarda le entrate, che sono relative ad una situazione di crisi
generale che però non ci mettono nella condizione di essere una
delle Regioni più disastrate.
A parte questo inciso, ritengo che si renda necessaria una
profonda modifica del modo di essere dell'Amministrazione
regionale, perché diversamente si va incontro a dei grossissimi
pericoli, non derivati solo dal momento congiunturale, ma proprio
di prospettiva.
Qui si è discusso dell'incapacità di spesa e sono stati
evidenziati due elementi concatenati fra di loro, secondo me
difficilmente scindibili, che delineano il perché questa si
verifica. Il primo riguarda il sistema delle leggi regionali nel
suo insieme, che dovrebbe essere sottoposto ad una profonda
revisione, sul quale sono d'accordo; l'altro un apparato
burocratico non più funzionale alle esigenze di una Regione che ha
una grossa disponibilità finanziaria, almeno sulla carta, con delle
funzioni e con una sua collocazione, sul piano nazionale ed
internazionale, profondamente diversa da quelle che aveva nel 1948,
quando questa ripartizione assessorile era stata pensata. Ritengo
che questi due rilievi siano ambedue corretti e che una seria
volontà politica dovrebbe provvedere rapidamente a superare questi
due dati di fatto. Ritengo però di dover sottolineare quello che
secondo me è il motivo per cui da parte della Giunta non c'è stata
finora una precisa volontà ad agire in questa direzione. Ed è che
questo apparato burocratico ed il sistema delle leggi e delle
leggine di spesa e non di spesa, sono funzionali (per adoperare un
termine poco provocatorio) ad una cattura del consenso, in quanto
il primo tende a gonfiarsi senza modificare la reale capacità di
intervenire nelle varie situazioni, ed il secondo serve molto
spesso - soprattutto in un ambito piuttosto ristretto com'è il
nostro - a far sì che paia volontà del singolo Assessore andare
incontro a certe esigenze, mentre una serie di leggi quadro molto
chiare e precise consentirebbe una maggiore capacità di spesa e
aumenterebbe l'elasticità di intervento per risolvere certe
situazioni, distaccando così la figura del politico,
dell'Assessore, di chi gestisce il potere, dal cittadino, il quale
farebbe riferimento di più alla legge e di meno alla persona.
Sono stati sottolineati per il 1981 due dati essenziali, che
riguardano il 68% di spese correnti ed il 32% di investimenti. E'
stata anche fatta rilevare dal Consigliere Lanivi un'apparente
contraddizione nel fatto che si vuol continuare ad aumentare la
capacità di dare servizi di un certo Ente, ed allo stesso tempo ci
si lamenta perché le spese correnti superano quelle per gli
investimenti. Al riguardo vorrei esaminare altri due aspetti. A mio
avviso varrebbe la pena di analizzare la qualità di servizi che
andiamo creando, perché l'aspetto da criticare non è tanto il 68%
di spese correnti in sé, quanto il tipo di servizio che
l'Amministrazione regionale riesce a dare complessivamente al
cittadino, confrontato alla percentuale di utilizzo del fondo
pubblico che si adopera per dare questo servizio. In ultima analisi
vediamo che questo 68% non viene adoperato per dare un ottimo
servizio al cittadino bensì viene destinato in gran parte a
quell'utilizzo di cui parlavo prima, per un rigonfiamento
dell'Amministrazione regionale.
In questo mi pare che l'Amministrazione regionale della Valle
d'Aosta sia simile all'apparato dello Stato, dove una riforma degli
Enti inutili dovrebbe comportare la chiusura degli stessi, mentre
invece questi da una parte non si chiudono, dall'altra continuano a
sopravvivere, o si dividono in due.
Con l'ENPI ad esempio ci troviamo di fronte ad un fenomeno di
questo genere; è un Ente che dev'essere chiuso, ma rischiamo di
trovarcene due - uno nazionale e l'altro regionale - che si
sovrappongono.
Per quanto riguarda il 32% di spese per investimenti, anche qui,
al di là delle percentuali, è necessario fare una riflessione
critica sulla qualità del tipo di spesa per investimenti.
Andrebbero fissate molto bene anche le percentuali che riguardano
l'interno di questo 32%, in modo da distinguere fra quelli che sono
gli investimenti di carattere contributivo - ovvero i contributi -
che non sono dei veri e propri investimenti, ma niente altro che un
sovvenzionamento dell'esistente, che molte volte assume i caratteri
della contingenza, dell'urgenza, della necessità di dare questi
contributi per mantenere determinati posti o situazioni, e gli
altri casi che rientrano invece in quella operazione di cattura del
consenso. Qui permettetemi di rilevare un elemento che si sta
evidenziando sempre più, dopo essere venuti a conoscenza dei dati
I.S.T.A.T., ed è che in Valle d'Aosta ci troviamo di fronte ad una
situazione che rischia di diventare estremamente pericolosa in
prospettiva, perché abbiamo una caduta verticale di tutte le
attività produttive, correlate con quei dati occupazionali
concernenti il terziario, in particolare il terziario pubblico. Ci
troviamo ad avere molti più addetti al terziario, quindi
consumatori di ricchezze, e sempre meno dipendenti che lavorano in
quei settori che producono ricchezza. Rischiamo di avere un
bilancio regionale che deriva in maniera sempre più evidente non da
tasse provenienti da una ricchezza effettivamente prodotta in Valle
d'Aosta - dato reale - ma da tasse che vengono applicate su dei
fenomeni non legati al tessuto sociale valdostano, che potrebbero
in qualsiasi momento, per una serie di fattori i più diversi,
scomparire o ridimensionarsi notevolmente. Ad esempio, vediamo
quanto incide nella formazione del bilancio, soprattutto in
prospettiva, la presenza dell'autoporto e quella del Casinò. Questo
dato, se può essere considerato positivo in quanto porta ad una
rivalutazione notevole delle entrate rispetto a quella che è la
formazione di ricchezza reale che c'è in Valle d'Aosta, in
prospettiva può diventare estremamente pericoloso, per cui deve
essere fatto un grosso sforzo da parte dell'Amministrazione
regionale affinché i suoi interventi facilitino in modo preminente
l'installarsi di strutture produttive o il rafforzamento di quelle
esistenti, per cercare di diminuire questa forbice che si sta
sempre di più aprendo e che vede la popolazione valdostana sempre
più interessata ad un terziario - ed in particolare ad un terziario
pubblico - rispetto a quelli che sono i settori produttivi.
Con questo intendo chiudere il mio discorso: ribadisco il fatto
che ho avuto una notevole difficoltà ad intervenire proprio perché
non ho potuto fare un effettivo confronto fra la previsione e
quello che è stato poi il consuntivo di spesa, ma penso che alcuni
elementi del mio intervento possano essere presi in considerazione
dalla maggioranza in quanto si richiamano a problemi di interesse
generale e non solo di parte politica.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Il Consigliere Tamone, nel
condividere alcune delle osservazioni fatte dal nostro Gruppo sul
consuntivo, ci ha invitati a dare il nostro contributo perché si
abbia un consuntivo migliore nell'anno 1982 e soprattutto perché si
ricevano flussi di denaro da parte del Governo. Sarebbe facile
rispondergli che con l'allargamento della maggioranza ad esponenti
che hanno una grande influenza in questo Governo questa richiesta è
un po' stupefacente; comunque per quello che ci riguarda pensiamo
di aver fatto una battaglia onesta per ottenere il riparto, perché
non abbiamo guardato chi gestiva, ma abbiamo verificato quali erano
i diritti della Valle d'Aosta, in questo senso abbiamo avanzato
delle richieste ai nostri Gruppi parlamentari. Siamo disponibili a
farlo - per quanto possiamo come opposizione a livello nazionale -
anche rispetto alle entrate che spettano alla Valle d'Aosta in
seguito alla legge 690. Occorre che si prendano delle iniziative
come Consiglio e che si conduca una battaglia suffragata dai fatti,
di modo che a una capacità di spesa effettiva corrisponda una
richiesta di entrate che devono essere rispettate.
Altre osservazioni interessanti sono state fatte da diversi
Consiglieri: crediamo che la capacità di spesa della Regione debba
tener conto anche in misura più adeguata della modificazione della
struttura sociale ed economica della Valle d'Aosta.
Le percentuali che abbiamo calcolato sugli interventi regionali
dimostrano come, per esempio, nonostante per l'agricoltura si abbia
l'intervento più massiccio, nella realtà sociale ed economica della
Regione poi non si abbiano risultati adeguati. Sono occupati
nell'Agricoltura oltre il 13% degli addetti, mentre il valore
aggiunto rispetto alla produzione destinata all'autoconsumo in
agricoltura nel 1979 - ultimo dato disponibile - è inferiore al 3%.
Ma non è questo il dato più preoccupante, in quanto l'agricoltura
di montagna ha le sue difficoltà; ovviamente concordiamo con le
osservazioni fatte dal Consigliere De Grandis sulla necessità di
una revisione delle leggi di spesa.
Ci auguriamo che la Giunta regionale prenda quelle iniziative
più volte promesse in questa direzione.
Il dato più preoccupante è quello che è stato sottolineato dai
Consiglieri Lanivi e Carlassare; in quella modesta, ma per noi
importante, ricerca che abbiamo condotto, abbiamo verificato due
fatti di grande rilievo. Il primo è che gli occupati effettivi
nell'industria sono ca. il 17% di quelli complessivi, e di questi
ca. 7500 che sono gli occupati nell'industria, 6500 sono occupati
in 7 aziende in crisi. Quindi la situazione dell'industria è molto
drammatica. Il secondo elemento sconcertante è il peso non del
terziario, ma - all'interno del terziario - dei servizi;
all'interno dei servizi, quei servizi non destinati alla vendita.
Il terziario dal '71 all'81 è riuscito a superare da solo tutti gli
altri settori, ma al suo interno la parte destinata ai servizi è
del 30,2%; all'interno dei servizi la percentuale di occupati nella
Pubblica Amministrazione è superiore a quella degli occupati
effettivamente nell'industria.
C'è il 17,3% di occupati nella Pubblica Amministrazione, che è
una percentuale superiore non solo a quella del Centro Nord, ma a
quella media italiana. Ora, gli interventi regionali come si
collocano rispetto a questa struttura dell'economia e a quella
dell'occupazione? Gli interventi regionali, come si vede dal
consuntivo, nei settori dell'artigianato e della cooperazione sono
molto bassi, invece queste due realtà economiche e sociali
potrebbero avere uno sviluppo che darebbe maggiore solidità
all'economia valdostana. Gli interventi nell'industria
complessivamente sono scarsi ed anche non molto produttivi se
andiamo a verificare poi cosa è successo a tutte le aziende che
hanno ricevuto interventi da parte regionale.
La nostra preoccupazione è che ci sia sì una terziarizzazione in
Valle d'Aosta, ma non con uno sviluppo del Turismo, che è un
aspetto del terziario produttivo. C'è stato uno sviluppo del
Turismo dal '71 all'81, ma si è aggirato sul 4% tra Turismo e
Commercio. Lo sviluppo dei servizi è stato del 5,8%, quindi abbiamo
la preoccupazione che in Valle d'Aosta si sia già verificata una
trasformazione sociale che magari non si riesce più ad arrestare e
che porta ad una utilizzazione di trasferimenti diretti o indiretti
dello Stato senza una produzione effettiva di beni e di
risorse.
Questo discorso che facciamo sul consuntivo è a nostro giudizio
da collegare anche all'utilizzazione effettiva delle spese da parte
della Regione ed in questo senso - così come pensiamo di avere
anche dimostrato senza fare della demagogia ma ragionando sui fatti
- daremo il nostro contributo.
PRESIDENTE:
Ha chiesto di parlare l'Assessore alle
Finanze Ramera, ne ha facoltà.
RAMERA - (D.C.):
Brevissimo, in quanto non sono solito
ripetere quegli argomenti che sono già stati ampiamente sviscerati
dai Consiglieri. Devo ringraziare i Consiglieri di maggioranza, che
nel loro esposto hanno praticamente dato delle risposte che
potevano essere quelle dell'Assessore alle Finanze e ringrazio
anche l'opposizione, per il contributo che ha dato e soprattutto il
Consigliere Mafrica, che direi praticamente ha fatto quasi
l'Assessore alle Finanze, il quale - come diceva giustamente il
Consigliere Bordon - è sempre quello che si prende i sassi in
testa, però non può decidere da solo, altrimenti farebbe il
dittatore, quindi deve cercare di normalizzare la situazione
seguendo la linea di tutto l'esecutivo, di un programma da portare
avanti e pertanto alle volte sono anch'io molto perplesso come lo è
il Consigliere Mafrica.
Tuttavia devo dare alcune risposte; ad alcune domande se le è
date già da solo, come quando ha notato una sfasatura fra
previsioni ed accertamenti finali di 50 miliardi, e ne ha trovato
il motivo nella mancata contrazione di mutui e nell'eccessiva
valutazione del Casinò. Direi anche che ci sono delle sfasature
perché certe assegnazioni dello Stato le mettiamo in previsione
forse sotto un certo aspetto; a volte le erogazioni dello Stato
sono superiori a quelle da noi previste, altre sono nettamente
inferiori. A proposito di queste ultime e del fatto che causano
anche molti residui passivi, direi che certe erogazioni dello Stato
praticamente sono giunte a fine anno, per cui sono state spostate
sul bilancio 1982, mentre altre sono di difficile spesa perché
hanno dei vincoli estremamente precisi. Per cui veniamo ad
introitare delle somme con vincoli precisi che poi non riusciamo a
spendere.
Sulla differenza fra spese correnti ed investimenti credo si sia
già discusso; è stato accertato che se lo scorso anno il 67% è
andato a spese correnti e solo il 33% a spese investimenti, i
termini si sono completamente rovesciati nel 1982. Questa non era
una situazione voluta da noi, ma abbiamo dovuto fare fuoco con la
legna che avevamo. Ho detto - forse il Consigliere Tamone è
intervenuto senza aver sentito prima il mio intervento - che anche
quest'anno dovremo fare fuoco con la legna che avremo, perché la
situazione economica finanziaria del paese è tale, che dei 300
miliardi che dovremo introitare sarà festa grande se riusciremo ad
introitare un terzo per fine anno. E questa è stata - l'ho detto in
precedenza - la discussione avvenuta al Tesoro, che naturalmente
terrà conto che delle cinque Regioni, comprese le province
autonome, noi siamo l'unica ad avere la legge di riparto. Però i
soldi non li hanno, mi è stato anche detto dal Direttore generale
del Tesoro che le possibilità sono alcune e se volete ve le dico,
perché come ha detto il Consigliere De Grandis, sono
"spadoliniano":
- la prima era la revisione, cioè un'ulteriore tassazione, che
praticamente diventa impossibile perché l'attuale è già giunta ad
un limite massimo, soprattutto per quelli a stipendio fisso che non
possono essere toccati. Si poteva fare un esperimento su quelle
fasce di professionisti o commercianti che però è a lungo
termine;
- la revisione di tutti i pensionati, gli invalidi civili
esistenti in Italia, però anche questo non credo sia una cosa
possibile in un limite di tempo ristretto;
- la terza era di far funzionare le rotative e stampare
moneta.
Questo naturalmente non può essere fatto, perché causerebbe una
inflazione maggiore.
Quindi oggi come oggi avremmo 88 miliardi da incassare; ne
abbiamo incassati 44, altrettanti ne incasseremo adesso, qualcosa
arriveremo ad incassare forse in autunno se l'assestamento di
bilancio avverrà in tempi piuttosto brevi, altrimenti dovrei
credere a quanto mi diceva il Direttore generale del Tesoro che
arriveremo a prendere il tutto, cioè i famosi 300 miliardi,
all'inizio del prossimo anno. Quindi il bilancio del 1982 andrebbe
nuovamente sfalsato sull'83.
Tornando al consuntivo, devo dire che i residui passivi sono una
malattia cronica di tutto il paese, non solo della nostra Regione.
Direi anche che il maggior numero delle Regioni in Italia, ha
residui passivi che superano il 50% delle entrate previste dal
bilancio. Però qui, come ha detto giustamente il Consigliere
Bordon, ci sono degli impegni di spesa che non possono essere tout
court risolti in pochi mesi. Alcuni lavori comportano delle
scadenze piuttosto lunghe, soprattutto dovute a certe vischiosità
delle leggi, dal modo di dover procedere per gli Enti Pubblici,
mentre i privati vediamo che operano con una velocità totalmente
diversa. Prendiamo il caso del Casinò di Saint-Vincent: se l'avesse
dovuto fare la Regione molto probabilmente sarebbe stato pronto per
l'85, lo ha fatto direttamente la Casa da Gioco ed è pronto in 20
giorni. La Regione ha fatto un solo esperimento in questo genere,
con la piscina coperta di Aosta, dove ha dato un appalto ad 8 mesi
chiavi in mano, e dopo il tempo stabilito la piscina era pronta.
Però non credo che si possa adoperare un sistema del genere
nell'operare di un Ente pubblico, perché solleverebbe dei casi con
l'intervento della Magistratura.
La revisione delle leggi è stata chiesta dal Consigliere De
Grandis e nuovamente sollecitata dal Consigliere Mafrica; credo che
abbiamo imboccato la strada giusta. Almeno come Assessorato alle
Finanze abbiamo predisposto tutto e inviato ai vari Assessorati che
nel corso dei prossimi mesi potranno definire il problema.
Devo ribadire come dato positivo quello che ha detto anche il
Consigliere Lanivi, e cioè di avere un consuntivo in approvazione
al mese di luglio, perché siamo forse una delle pochissime Regioni
che porta il consuntivo dell'anno precedente in termini così brevi,
cosa che consente poi di dare attuazione alla legge di contabilità
regionale per cui il successivo punto all'ordine del giorno ne è
una derivazione.
Volevo dire anche che per certe spese correnti - scusate se sono
un po' frammentario - che appaiono gonfiate, dovremmo anche tener
conto che oltre al personale dell'Amministrazione regionale, vi è
tutto il personale della scuola che incide su quel 67%, e siamo
l'unica Regione in Italia che paga il personale scolastico e
para-scolastico. Quindi ritengo che in un anno piuttosto difficile
com'è stato l'81 e come forse lo sarà ancora il 1982,
l'Amministrazione regionale abbia operato in maniera egregia per
soddisfare sia le esigenze della propria macchina burocratica, sia
le esigenze dell'attività sul territorio a favore della
popolazione. Non credo ci siano delle imputazioni da fare, tant'è
vero che lo stesso Consigliere Mafrica nel suo intervento veramente
obiettivo e sereno non ha denunciato queste cose.
Vorrei anche dire al Consigliere Mafrica che non abbiamo nessuna
difficoltà perché proceda nel suo studio ulteriore, anzi saremo ben
lieti se poi questo studio lo farà vedere anche a noi, perché così
sarà un reciproco scambio di informazioni preziose al di là delle
divergenze di opposizione e maggioranza.
PRESIDENTE:
Passiamo all'esame dell'articolato. Do
lettura dell'art. 1.
Art. 1
(Approvazione del rendiconto generale situazioni: di cassa,
finanziaria e patrimoniale)
Il rendiconto generale della Regione Autonoma Valle d'Aosta
per l'esercizio finanziario 1981 è approvato nelle singole
risultanze e nelle risultanze riassuntive finali del presente
articolo e degli articoli successivi:
SITUAZIONE DI CASSA
- Fondo di cassa alla chiusura dell'esercizio 1980 £
34.411.044.955
- Riscossioni nell'esercizio 1981 £ 139.620.234.526
Totale delle riscossioni £ 174.031.279.481
- Pagamenti nell'esercizio 1981 £ 183.803.811.584
Deficit di cassa al 31.12.1981 £ 9.772.532.103
SITUAZIONE FINANZIARIA
- Deficit di cassa al 31.12.1981 £ 9.772.532.103
- Residui attivi al 31.12.1981 £ 70.444.406.887
Totale dell'attivo al 31.12.1981 £ 60.6.71.874.784
- Residui passivi al 31.12.1981 £ 86.127.378.739
- Disavanzo di amministrazione al 31.12.1981 £
25.455.503.955
SITUAZIONE PATRIMONIALE
- Attivo netto di inventario al 31.12.1981 £ 47.111. 790.
800
- Variazioni attive nell'esercizio 1981
- in aumento dell'attivo £ 40.726. 828. 204
- in diminuzione del passivo £ 55.555.889.361
£ 96.282.717.565
Totale dell'attivo £ 143.394.508.365
- Variazioni passive nell'esercizio 1981
- in diminuzione dell'attivo £ 58.412.476.407
- in aumento del passivo £ 71.287.084.483
£ 129.699.560.890
Attivo netto di inventario al 31.12.1981 £ 13.694.947.
475
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Per dichiarazione di voto. Avendo
verificato dal punto di vista tecnico la regolarità dei conti,
voteremo a favore del consuntivo. E' ovvio che le critiche di tipo
politico che abbiamo fatto sul metodo di spesa restano valide.
Votiamo il consuntivo in quanto fatto tecnico.
PRESIDENTE:
Ha chiesto di parlare il Consigliere
Carlassare, ne ha facoltà.
CARLASSARE (Dem. Prol. - Nuova Sin.):
Mantengo tutte le
critiche sul metodo e sulle linee generali che guidano la ? spesa
dell'Amministrazione regionale per cui il mio voto sarà un voto
contrario per essere anche conseguente a quello che era stato un
voto contrario espresso da chi mi ha preceduto sul bilancio di
previsione.
PRESIDENTE:
Metto in approvazione l'art. 1.
ESITO DELLA VOTAZIONE
Presenti: 26
Votanti: 25
Astenuti: 1Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 2.
Art. 2
(Gestione di competenza: entrate)
Le entrate derivanti da tributi propri, gettito tributi
erariali o quote di esso devolute, da contributi e assegnazioni
dello Stato ed in genere da trasferimento di fondi statali, rendite
patrimoniali, utili di Enti o aziende regionali, alienazioni di
beni patrimoniali, da accensione di mutui e altre operazioni
creditizie e per contabilità speciali, accertate nell'esercizio
finanziario 1981 per la competenza propria dell'esercizio stesso,
sono riassunte ed accertate in:
£ 168.444.942.613
delle quali:
- riscosse £ 118.109.213.273
- rimaste da riscuotere £ 50.335. 729. 340
PRESIDENTE:
Metto in approvazione l'art. 2 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 3.
Art. 3
(Gestione di competenza: spese)
Le spese correnti, di investimento e per rimborso di mutui e
prestiti e per contabilità speciali della Regione, accertate
nell'esercizio finanziario 1981 per la competenza propria
dell'esercizio stesso, sono riassunte e accertate in:
£ 204.592.868.351
delle quali:
- pagate £ 137.055.783.868
- rimaste da pagare £ 67.537.084.483
PRESIDENTE:
Metto in approvazione l'art. 3 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 4.
Art. 4
(Gestione di competenza: riassunto entrate e spese)
E' approvato il seguente riassunto generale delle entrate e
delle spese di competenza dell'esercizio finanziario 1981:
- Entrate £ 168.444.942.613
- Spese £ 204.592.868.351
Disavanzo della gestione di competenza dell'esercizio 1981 £
36.147.925.738
PRESIDENTE:
Metto in approvazione l'art. 4 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 5.
Art. 5
(Residui attivi alla chiusura dell'esercizio
finanziario)
I residui attivi accertati alla chiusura dell'esercizio
finanziario 1981 sono riassunti ed approvati in complessive £
70.444.406.887 come segue:
- residui attivi iscritti in conto esercizi precedenti in
carico all'inizio dell'esercizio £ 54.132.643.357
- minori accertamenti in conto residui attivi degli esercizi
precedenti £ 12.512. 944. 557
differenza £ 41.619.698.800
- residui attivi riscossi £ 21.511.021.253
- residui attivi degli esercizi precedenti rimasti da riscuotere
al 31.12. 1981 £ 20.108.677.547
-
residui attivi accertati in conto esercizio 1981 (art.
2) £ 50.335.729.340
Totale residui attivi al 31.12.81. £ 70.444.406.887
PRESIDENTE:
Metto in approvazione l'articolo 5 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 6.
Art. 6
(Residui passivi alla chiusura dell'esercizio
finanziario)
I residui passivi accertati alla chiusura dell'esercizio
finanziario 1981 sono riassunti ed approvati in complessive £
86.127.378.739 come segue:
- residui passivi iscritti in conto esercizi precedenti in
carico all'inizio dell'esercizio £ 73.379.249.617
- residui passivi pagati £ 46.748.027.716
- differenza £ 26.631.221.901
- residui passivi degli esercizi precedenti riconosciuti
insussistenti o perenti agli effetti amministrativi £
8.040.927.645
- residui passivi degli esercizi precedenti rimasti da pagare
al 31.12.1981 £ 18.590.294.256
- residui passivi accertati in conto esercizio 1981 (art. 3) £
67.537.084.483
Totale residui passivi al 31.12.1981 £ 86.127.378.739
PRESIDENTE:
Metto in approvazione l'articolo 6 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 7.
Art. 7
(Situazione finanziaria)
E' accertato ed approvato nell'ammontare di £ 25.455.503.955
il disavanzo di amministrazione alla chiusura dell'esercizio
finanziario 1981 risultante come segue:
Variazioni migliorative
- miglioramento della gestione dei residui passivi (art. 6) £
8.040.927.645
- avanzo di esercizi precedenti £ 15.164.438.695
£ 23.205.366.340
Variazioni peggiorative
- peggioramento della gestione dei residui attivi (art. 5) £
12.512.944.557
- peggioramento della gestione di competenza (art. 4) £
36.147.925.738
disavanzo di amministrazione alla chiusura dell'esercizio
1981 £ 25.455.503.955
PRESIDENTE:
. Metto in approvazione l'articolo 7 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 8.
Art. 8
(Situazione patrimoniale)
La consistenza patrimoniale alla data del 31.12.1981 (art. 1)
è approvata nelle seguenti risultanze riassuntive finali:
ATTIVO
Beni immobili £ 16.156.914.470
Beni mobili £ 7.930.078.543
Crediti diversi £ 89.580.943.002
£ 113. 667. 936.015
PASSIVO
Mutui passivi £ 13.845.609.801
Debiti diversi £ 86.127.378.739
£ 99.972.988.540
Attivo netto di inventario al 31.12.1981 £ 13.694.947.475
PRESIDENTE:
Metto in approvazione l'articolo 8 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 9.
Art. 9
Ai sensi dell'art. 61 della legge regionale 7.12.1979, n. 68,
costituiscono minori accertamenti di entrata i mutui autorizzati
per complessive £. 39.957.000.000 dalle leggi regionali 27. 3.1980,
n. 14; 23.3.1981, n. 17 e 22.12.1981, n. 80 in quanto non stipulati
al 31.12.1981.
PRESIDENTE:
Metto in approvazione l'articolo 9 testè
letto.
ESITO DELLA VOTAZIONE
Presenti: 26
Votanti: 25
Astenuti: 1(Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 10.
Art. 10
Ai sensi dell'art. 39 della legge regionale 7.12.1979, n. 68,
sono convalidati i prelievi di complessive lire 1.288.263.000
(unmiliardoduecentottantottomilioniduecentosessantatremila) dal
capitolo 50800 "Fondo di riserva per le spese impreviste", come da
sottoelencati provvedimenti della Giunta regionale:
n. 2090 in data 23.4.1981;
n. 2212 in data 28.4.1981;
n. 2311 in data 6.5.1981;
n. 2510 in data 15.5.1981;
n. 3066 in data 12.6.1981;
n. 3542 in data 10.7.1981;
n. 3696 in data 17.7.1981;
n. 4129 in data 28.8.1981;
n. 4516 in data 21.9.1981;
n. 4858 in data 9.10.1981;
n. 4983 in data 16.10.1981;
n. 5172 in data 30.10.1981;
n. 5297 in data 6.11.1981;
n. 5438 in data 13.11.1981;
n. 6671, 6742 e 6756 in data 31.12.1981
PRESIDENTE:
Metto in approvazione l'articolo 10 testè
letto.
ESITO DELLA VOTAZIONE
Presenti: 26
Votanti: 25
Astenuti: 1 (Minuzzo)
Favorevoli: 24
Contrari: 1
Il Consiglio approva
PRESIDENTE:
Do lettura dell'art. 11.
Art. 11
La presente legge è dichiarata urgente ai sensi del terzo
comma dell'art. 31 dello Statuto speciale ed entrerà in vigore il
giorno successivo a quello della sua pubblicazione nel bollettino
ufficiale della Regione.
E' fatto obbligo a chiunque spetti di osservarla e di farla
osservare come legge della Regione Autonoma della Valle
d'Aosta.
PRESIDENTE:
Metto in approvazione l'articolo 11 testè
letto.
ESITO DELLA VOTAZIONE
Presenti: 26
Votanti: 25
Maggioranza: 18
Astenuti: 1(Minuzzo)
Favorevoli: 24
Contrari: 1
Il Consiglio approva
PRESIDENTE:
Il Consiglio è chiamato a votare segretamente
la legge nel suo complesso.
VOTAZIONE A SCRUTINIO SEGRETO
ESITO DELLA VOTAZIONE
Presenti: 29
Votanti: 28
Astenuti: 1 (Minuzzo)
Favorevoli: 25
Contrari: 3
Il Consiglio approva
