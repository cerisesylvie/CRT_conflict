Classificazione
AMMINISTRAZIONE REGIONALE
Ordinamento degli uffici e del personale
ENTI LOCALI



Oggetto del Consiglio n. 3230 del 10 gennaio 2008 - Resoconto
OGGETTO N. 3230/XII - Proposta di regolamento: "Modificazioni
al regolamento regionale 11 dicembre 1996, n. 6 (Norme sull'accesso
agli organici dell'Amministrazione regionale, degli enti pubblici
non economici dipendenti dalla Regione e degli enti locali della
Valle d'Aosta)".
Articolo 1
(Sostituzione dell'articolo 7)
1. L'articolo 7 del regolamento regionale 11 dicembre 1996,
n. 6 (Norme sull'accesso agli organici dell'Amministrazione
regionale, degli enti pubblici non economici dipendenti dalla
Regione e dagli enti locali della Valle d'Aosta), è sostituito dal
seguente:
"Articolo 7
(Accertamento della conoscenza della lingua francese o
italiana)
1. L'assunzione a tempo indeterminato o determinato presso
l'Amministrazione regionale o altro ente facente parte del comparto
unico regionale è subordinata al superamento dell'accertamento
della conoscenza della lingua francese o italiana. L'accertamento è
effettuato sulla lingua diversa da quella dichiarata dal candidato
nella domanda di ammissione al concorso o alla selezione ai sensi
dell'articolo 22, comma 1, lettera n).
2. Per i concorsi e le selezioni di categoria A e categoria
B, posizione B1, l'accertamento consiste in una prova
orale.
3. Per i concorsi e le selezioni di categoria B, posizioni B2
e B3, categoria C e categoria D, nonché per l'accesso alla
qualifica unica dirigenziale di cui all'articolo 39, ivi compresi i
casi di cui al medesimo articolo 39, comma 6, l'accertamento
consiste in una prova scritta e in una prova orale.
4. In tutti i concorsi e selezioni, nella prova orale è data
facoltà al candidato di esprimersi sia in lingua italiana che in
lingua francese. A scelta del candidato, una materia deve essere
svolta in lingua ufficiale diversa da quella scelta dal
candidato.
5. L'accertamento è superato qualora il candidato riporti in
ogni prova, scritta e orale, una votazione di almeno 6/10. La
votazione riportata concorre alla determinazione del punteggio dei
titoli nei concorsi per titoli e per titoli ed esami.
6. Per il personale assunto a tempo indeterminato,
l'accertamento conserva validità permanente per l'Amministrazione
regionale e per ogni altro ente del comparto unico regionale, in
relazione alla qualifica unica dirigenziale o alla
categoria/posizione per cui è stato conseguito o a
categorie/posizioni inferiori, a condizione che le prove siano
espletate nel rispetto dei criteri, delle modalità e delle
valutazioni stabiliti nella deliberazione della Giunta regionale di
cui al comma 10.
7. Per il personale assunto a tempo determinato,
l'accertamento conserva validità permanente a condizione che il
personale medesimo frequenti dei corsi di aggiornamento
linguistico, con periodicità quadriennale e di una durata minima di
venti ore, le cui ulteriori modalità di svolgimento sono definite
con deliberazione della Giunta regionale, sentiti le Commissioni
consiliari competenti ed il Consiglio permanente degli Enti
locali.
8. L'accertamento può essere ripetuto su richiesta del
candidato; qualora la valutazione del nuovo accertamento sia
negativa o inferiore alla precedente, quest'ultima conserva la
propria validità.
9. Il candidato che consegue l'accertamento presso
l'Amministrazione regionale o altro ente del comparto unico
regionale successivamente alla scadenza del termine utile per la
presentazione della domanda di ammissione al concorso o alla
selezione deve darne comunicazione all'ente presso il quale il
concorso o la selezione sono banditi entro il giorno antecedente
l'inizio delle prove di lingua francese o italiana inerenti
all'espletamento del concorso o della selezione, al fine di
ottenere l'esonero dall'accertamento.
10. La Giunta regionale, d'intesa con il Consiglio permanente
degli enti locali, con propria deliberazione determina per la
qualifica dirigenziale e per ogni categoria/posizione:
a) i programmi d'esame;
b) la tipologia delle prove scritte ed orali;
c) i criteri di valutazione;
d) i casi di esonero da comprovarsi con idonea
documentazione.
11. I portatori di handicap psichico o sensoriale, associato
a massicce difficoltà di eloquio, di comunicazione e di
comprensione del linguaggio verbale o scritto, accertato dalla
commissione di cui all'articolo 4 della legge 5 febbraio 1992, n.
104 (Legge-quadro per l'assistenza, l'integrazione sociale e i
diritti delle persone handicappate), sono esonerati dalla prova di
accertamento della lingua francese o italiana.
12. Sono esonerati dalla prova di accertamento della
conoscenza della lingua francese o italiana coloro che partecipano
a concorsi o selezioni richiedenti il titolo di scuola secondaria
di primo grado o il proscioglimento dall'obbligo scolastico e che,
a partire dall'anno scolastico 1996/1997, abbiano conseguito il
titolo di studio richiesto presso una scuola secondaria di primo
grado della Valle d'Aosta. Per la valutazione del titolo suddetto,
l'accertamento si intende superato con la valutazione minima, fatto
salvo quanto previsto dal comma 8.
13. Sono altresì esonerati dalla prova di accertamento della
conoscenza della lingua francese coloro che:
a) sono in possesso della certificazione di cui all'articolo
7 della legge regionale 3 novembre 1998, n. 52 (Disciplina dello
svolgimento della quarta prova scritta di francese agli esami di
Stato in Valle d'Aosta), limitatamente alle categorie o posizioni
per l'accesso alle quali è richiesto un diploma di istruzione
secondaria di secondo grado o un titolo di studio
inferiore;
b) sono in possesso della certificazione di cui all'articolo
7 della l.r. 52/1998, accompagnata dal compimento di uno dei
percorsi formativi di cui all'articolo 3 della legge regionale 8
settembre 1999, n. 25 (Disposizioni attuative dell'articolo 8,
comma 3, della legge regionale 3 novembre 1998, n. 52 (Disciplina
dello svolgimento della quarta prova scritta di francese agli esami
di Stato in Valle d'Aosta)), limitatamente alle categorie o
posizioni per l'accesso alle quali è richiesto un diploma di
laurea.
14. Quando le prove di concorso o di selezione consistono
nella conoscenza specifica di lingue, il candidato non può
scegliere la lingua in cui intende svolgere le prove d'esame e non
trovano applicazione le disposizioni di cui al comma 4. In tal
caso, deve comunque essere effettuato l'accertamento preliminare
della conoscenza di entrambe le lingue, italiana e francese. Ai
fini della determinazione del punteggio dei titoli, si prende in
considerazione la votazione di miglior favore per il
candidato.
15. L'accertamento della conoscenza della lingua francese o
italiana può essere effettuato anche al di fuori delle procedure
concorsuali. A tal fine, l'Amministrazione regionale organizza lo
svolgimento di prove di accertamento linguistico. L'Amministrazione
regionale assicura adeguata pubblicità alle predette prove mediante
le forme ritenute più opportune. L'accertamento conseguito ai sensi
del presente comma conserva, alle condizioni di cui ai commi 6 e 7,
validità permanente per l'Amministrazione regionale e per ogni
altro ente del comparto unico regionale, in relazione alla
qualifica dirigenziale o alla categoria/posizione per cui è stato
conseguito e a quelle inferiori.
16. L'accertamento della conoscenza della lingua francese o
italiana per il personale assunto a tempo determinato con procedura
non concorsuale e l'accertamento di cui al comma 15 sono effettuati
da apposite commissioni composte da almeno tre componenti, di cui
uno con funzioni di presidente.
17. I cittadini di Stati membri dell'Unione europea diversi
dall'Italia sono sottoposti ad accertamento della conoscenza di
entrambe le lingue, francese e italiana, qualora l'assunzione
presso l'Amministrazione regionale o altro ente del comparto unico
regionale avvenga tramite procedura non concorsuale o tramite
concorso per soli titoli.".
Articolo 2
(Modificazione all'articolo 22)
1. La lettera nbis) del comma 1 dell'articolo 22 del regolam.
reg. 6/1996 è sostituita dalla seguente:
"nbis) l'eventuale richiesta di esonero dall'accertamento
della conoscenza della lingua francese o italiana, con
l'indicazione del motivo ai sensi dell'articolo 7, dell'ente del
comparto unico regionale e della qualifica dirigenziale,
categoria/posizione per cui l'accertamento è stato conseguito e
dell'occasione in cui è stato superato;".
Articolo 3
(Modificazioni all'articolo 24)
1. Al comma 2 dell'articolo 24 del regolam. reg. 6/1996 è
aggiunto, in fine, il seguente periodo: "La commissione può essere
integrata da esperti scelti fra docenti di lingua francese per le
operazioni necessarie allo svolgimento della procedura concorsuale
qualora almeno un candidato abbia scelto di svolgere le prove
d'esame in lingua francese.".
2. Il comma 5 dell'articolo 24 del regolam. reg. 6/1996 è
sostituito dal seguente:
"5. Per le prove preliminari di accertamento linguistico, la
commissione esaminatrice è composta da due o più esperti, scelti
fra docenti di lingua, con i limiti di cui ai commi 3 e 4, avuto
riguardo al numero dei candidati ammessi alle prove, e dal
presidente della commissione di cui al comma 2. I docenti di lingua
partecipano anche all'espletamento della prova orale".
Articolo 4
(Modificazione all'articolo 33)
1. Il comma 6 dell'articolo 33 del regolam. reg. 6/1996 è
abrogato.
Articolo 5
(Modificazioni all'articolo 39)
1. Il comma 2 dell'articolo 39 del regolam. reg. 6/1996 è
sostituito dal seguente:
"2. Il concorso consiste in almeno due prove scritte ed un
colloquio, previo accertamento della conoscenza della lingua
francese o italiana, secondo le modalità di cui all'articolo 7. Una
o più prove scritte sono dirette ad accertare l'attitudine dei
concorrenti alla soluzione corretta, sotto il profilo della
legittimità, della convenienza e dell'efficienza ed economicità
organizzativa, di questioni connesse con l'attività istituzionale
dell'Amministrazione. L'altra prova verte su materie attinenti alla
sfera di competenza professionale per la quale è indetto il
concorso. Il colloquio verte sulle materie previste per le prove
scritte e sulle altre indicate nel bando di concorso.".
2. Il comma 4 dell'articolo 39 del regolam. reg. 6/1996 è
sostituito dal seguente:
"4. Conseguono l'ammissione alla seconda prova scritta i
candidati che abbiano riportato almeno 7/10 nella prima prova
scritta. Conseguono l'ammissione al colloquio i candidati che
abbiano riportato almeno 7/10 nella seconda prova scritta. Il
colloquio si intende superato con la votazione di almeno 7/10. Il
punteggio finale è dato dalla somma della media dei voti conseguiti
nelle prove scritte e della votazione conseguita nel
colloquio.".
Articolo 6
(Modificazione all'articolo 68)
1. Al comma 1 dell'articolo 68 del regolam. reg. 6/1996, la
parola ", facoltativa," è soppressa.
Articolo 7
(Disposizioni transitorie)
1. Per il personale assunto a tempo indeterminato presso
l'Amministrazione regionale o presso uno degli altri enti facenti
parte del comparto unico regionale, l'accertamento della conoscenza
della lingua francese o italiana, già conseguito alla data di
entrata in vigore del presente regolamento, conserva validità
permanente nell'ambito del comparto medesimo in relazione alla
qualifica dirigenziale o alla categoria/posizione per cui è stato
conseguito e a quelle inferiori. Qualora al suddetto accertamento
non sia stato attribuito alcun punteggio, l'accertamento si intende
superato con la votazione minima, fatto salvo quanto previsto
dall'articolo 7, comma 8, del regolam. reg. 6/1996, come sostituito
dall'articolo 1 del presente regolamento.
2. Per il personale assunto a tempo determinato,
l'accertamento della conoscenza della lingua francese o italiana,
già conseguito presso l'Amministrazione regionale o presso uno
degli altri enti facenti parte del comparto unico regionale in
occasione di concorsi e selezioni pubblicati sul Bollettino
ufficiale della Regione a partire dal 1° giugno 2002 e di procedure
non concorsuali effettuate a decorrere dal 1° giugno 2002, conserva
validità permanente, alle condizioni di cui all'articolo 7, comma
7, del regolam. reg. 6/1996, come sostituito dall'articolo 1 del
presente regolamento, nell'ambito del comparto medesimo in
relazione alla qualifica dirigenziale o alla categoria/posizione
per cui è stato conseguito e a quelle inferiori. Nelle more
dell'attivazione dei corsi di aggiornamento linguistico di cui
all'articolo 7, comma 7, del regolam. reg. 6/1996, come sostituito
dall'articolo 1 del presente regolamento, la validità
dell'accertamento già conseguito alle condizioni di cui al primo
periodo del presente comma è prorogata al 31 dicembre 2008.
3. Le procedure di accertamento della conoscenza della lingua
francese o italiana in corso alla data di entrata in vigore del
presente regolamento e gli accertamenti avviati prima della
medesima data, ma non ancora conclusi, sono portati a termine sulla
base delle disposizioni vigenti alla data del loro avvio.
L'accertamento conseguito all'esito delle predette procedure
conserva validità permanente nell'ambito del comparto unico
regionale, secondo le modalità di cui all'articolo 7 del regolam.
reg. 6/1996, come sostituito dall'articolo 1 del presente
regolamento, in relazione alla qualifica dirigenziale o alla
categoria/posizione per cui è stato conseguito e a quelle
inferiori.
Presidente
- La parola al relatore, Vicepresidente
Tibaldi.
Tibaldi (CdL)
- Dopo 11 anni di vigenza, il regolamento
regionale n. 6/1996 meritava non solo una revisione per adattarlo
al mutato quadro ordinamentale, ma anche l'effettivo potenziamento
di quel valore che esso intende tutelare, valore che è
rappresentato dalla conoscenza delle 2 lingue statutarie da parte
di coloro che lavorano nelle pubbliche amministrazioni della
regione o che intendono accedere ai loro differenti ruoli. Il
cardine fondamentale sul quale ruota questa proposta è
l'attribuzione di una spendibilità totale al conseguimento della
prova di accertamento linguistico, spendibilità da intendere in
senso temporale e in senso spaziale. Esso mantenendo su un identico
piano le 2 lingue ufficiali, italiano e francese, e
conseguentemente anche l'accertamento della loro conoscenza, ha
come obiettivo il conferimento di un'efficacia permanente al
superamento della prova linguistica e una validità estesa a tutto
il comparto unico del pubblico impiego. La proposta interviene
perciò sul meccanismo giuridico che disciplina l'accesso agli
organici dell'Amministrazione regionale, degli enti pubblici non
economici dipendenti dalla Regione e degli enti locali della
Regione in ossequio ai principi della legge regionale n. 45/1995.
Si tratta del necessario completamento di un percorso avviato nel
1996 e che intende oggi valorizzare pienamente la conoscenza
linguistica della singola persona, acquisita prima durante il
periodo scolastico e dimostrata poi con il superamento della prova
preliminare per l'accesso al pubblico impiego. La revisione di
alcuni articoli del regolamento permette di accrescere la
possibilità di utilizzo dell'accertamento linguistico senza
modificarne le modalità di espletamento, che rimangono
invariate.
L'articolo 1 apporta modificazioni sostanziali all'articolo 7
del regolamento, estendendo l'efficacia della norma a ogni altro
ente facente parte del comparto unico regionale. Vengono altresì
introdotte le recenti modalità di classificazione del personale,
che sono la qualifica unica dirigenziale, le categorie e le
posizioni e restano confermate le distinte modalità di accertamento
nei concorsi e nelle selezioni. Significativa è in particolare
l'attribuzione di una validità permanente, in luogo dei 4 anni
previsti attualmente, al superamento della prova di accertamento
della conoscenza della lingua francese o italiana da parte del
personale assunto a tempo indeterminato. L'accertamento linguistico
conserva una validità permanente anche per il personale assunto a
tempo determinato a condizione che esso frequenti i corsi di
aggiornamento quadriennale - "cours de recyclage" - aventi una
durata minima di 20 ore. Nel nuovo testo è stata recepita la
richiesta avanzata dal CPEL. Ferme restando le competenze
deliberative in capo alla Giunta regionale, il CPEL partecipa alla
definizione dei programmi di esame, delle tipologie delle prove
scritte, dei criteri di valutazione e dei casi di esonero da
comprovarsi con idonea documentazione, inoltre è organo consultivo
insieme alle Commissioni consiliari competenti nella definizione
delle modalità di svolgimento dei corsi di aggiornamento
quadriennali. Il nuovo comma 13 dell'articolo 7 stabilisce
ulteriori ipotesi di esonero delle prove di accertamento, oltre a
quelle già contemplate dall'articolo vigente. Sono infatti
dispensati coloro che abbiano sostenuto con esito positivo l'esame
di Stato in Valle dopo l'entrata in vigore della legge regionale n.
52/1998, che ha introdotto la cosiddetta "maturità bilingue", e
coloro che nella stessa situazione abbiano compiuto uno dei
percorsi formativi di cui alla legge n. 25/1999, attuativa della
legge regionale n. 52/1998. L'articolo 2 modifica, conseguentemente
all'introduzione della spendibilità in tutti gli enti del comparto
unico, la lettera n)bis del comma 1 dell'articolo 22 del
regolamento, precisando che nella domanda di concorso deve essere
indicata, fra l'altro, ai fini dell'esonero l'occasione nella quale
l'accertamento è stato superato, nonché la qualifica dirigenziale,
la categoria o posizione per cui è stato conseguito. Per facilitare
le operazioni necessarie allo svolgimento della procedura
concorsuale, le Commissioni esaminatrici possono essere integrate
da esperti scelti fra docenti di lingua francese qualora almeno un
candidato abbia scelto di svolgere le prove di esame in questa
lingua. L'articolo 4 abroga una norma che dimezzava i compensi
spettanti al membro esperto per la prova di accertamento
linguistico. L'articolo 5 introduce, secondo quel principio di
assoluta e concreta parità evocata dall'articolo 38 dello Statuto
speciale, l'accertamento della conoscenza della lingua francese o
di quella italiana. Tale precisazione è necessaria dal momento che
l'accesso al pubblico impiego è allargato a tutti i cittadini
dell'UE e la Regione annovera un numero crescente di persone che
parlano idiomi materni diversi dalle nostre lingue statutarie.
L'articolo 6 sopprime una ripetizione concettuale nel primo comma
dell'articolo 68 del regolamento, l'articolo 7 contiene infine le
disposizioni transitorie necessarie per il passaggio dall'attuale
disciplina a quella prevista dalla proposta oggi all'esame del
Consiglio. Si dispone in particolare che l'accertamento già
superato dal personale assunto a tempo indeterminato nell'ambito
del comparto unico regionale conservi validità permanente
nell'ambito del comparto stesso, in relazione alla qualifica
dirigenziale, categoria o posizione per cui è stato conseguito e a
quelle inferiori. Analoga validità è riconosciuta all'accertamento
conseguito dal personale assunto a tempo determinato, in base a
concorsi e selezioni decorrenti dal 1° giugno 2002, ferma restando
l'obbligatorietà del corso di aggiornamento quadriennale.
La proposta in oggetto soddisfa e riafferma i valori del
bilinguismo che, oltre a rappresentare un concreto arricchimento
culturale per ogni Valdostano, costituisce un utile strumento di
coesione comunitaria di tutela dell'occupazione locale e di
miglioramento qualitativo del sistema educativo e formativo
regionale. Lo scopo è quello di migliorare l'efficacia di una norma
che deve adattarsi alle mutate condizioni dell'ordinamento
valdostano, per esempio abbiamo citato la legge n. 52/1998, e della
nostra realtà socio-culturale. Crediamo che questa proposta, pur
nella sua semplicità, costituisca una piccola grande riforma nel
modo di concepire l'accertamento linguistico: non come un
"barrage", un rigido strumento di selezione che sovente è
ripetitivo, ma come la qualificazione di un'azione positiva che
promuove l'individuo e proprio per questo non deve essere
continuamente sottoposta a verifica.
Come eravamo rimasti d'accordo durante l'esame in Commissione,
abbiamo lasciato un congruo termine anche agli uffici per
verificare la compatibilità del testo così come modificato nelle 2
Commissioni con le norme vigenti. Gli uffici hanno proposto una
serie di emendamenti, che sono stati sottoposti al vaglio dei
componenti delle Commissioni e che verranno presentati alla
Presidenza. Per la preziosa collaborazione prestata il sottoscritto
e i colleghi proponenti ringraziano anzitutto i componenti delle
Commissioni I e II e i loro Presidenti, la Direzione degli affari
legislativi, studi e documentazione, il Servizio legislativo del
Consiglio regionale, nonché il Dipartimento personale e
organizzazione della Regione.
Presidente
- Dichiaro aperta la discussione generale.
Ricordo che è stato espresso un parere congiunto favorevole
all'unanimità delle Commissioni I e II sul nuovo testo che è in
discussione e che sono stati presentati 7 emendamenti firmati dal
Vicepresidente Tibaldi e dai Consiglieri Vicquéry, Sandri, Bortot,
Salzone, Ferraris e Cesal.
La parola al Consigliere Cesal.
Cesal (UV)
- Je m'associe moi aussi pour ce qui me
concerne aux remerciements que vient de faire le collègue Tibaldi
par rapport à la procédure portant modifications au règlement n°
6/1996, règlement qui règle les normes sur l'accès du personnel aux
effectifs de l'Administration régionale et des entités locales.
C'est un règlement très complexe, qui date de 1996, donc il
nécessitait de certaines modifications. Il règle tous les aspects,
mais nous nous sommes limité aux problèmes concernant la pleine
connaissance linguistique des candidats à occuper des charges dans
les effectifs de l'Administration régionale et des entités locales.
C'est un secteur très vaste en Vallée d'Aoste qu'on appelle le
"comparto unico". Ce règlement règle aussi les aspects concernant
la connaissance linguistique, non seulement la connaissance du
français dans le cas où le candidat donne son concours en langue
italienne, mais aussi de l'italien dans le cas où le concours est
effectué par le candidat en langue française. Sont 2 langues
officielles de cette Région, donc sont tutelées par notre Statut
spécial. On fixe avec ce règlement les règles pour la connaissance
linguistique, c'est un instrument très important, c'est un
instrument même délicat qui a soulevé quelques problèmes
interprétatifs dans le temps, mais aussi quelques polémiques dans
la société. C'est un instrument qu'il fallait mettre à jour afin
d'éviter tous les problèmes qui se sont vérifiés au cours des
dernières années.
Les modifications ont été discutées et partagées par la
I
e
et la II
e
Commission, donc ce sont des
arguments qui ont été très approfondis, vérifiés et contrôlés avec
les bureaux, afin qu'il n'y ait pas de doutes d'interprétation,
ainsi que dans les temps évitons les problèmes pour ceux qui
devront utiliser ce règlement pour les prochains concours. On ne
change pas les finalités qui sont à la base de ce règlement, qui
reste tout à fait valide et applicable surtout pour ce qui est la
double connaissance linguistique en Vallée d'Aoste, prévue par
notre Statut spécial, c'est-à-dire la connaissance de la langue
française et de la langue italienne, il va simplifier certains
passages qui résultaient lourds dans leur application. On
intervient sur la validité des épreuves de connaissance de la
langue française, en les rendant permanentes pour le personnel
occupé à temps indéterminé et pour le personnel occupé à temps
déterminé, mais, quant a ce dernier, le candidat tous les 4 années
devra suivre un cours de recyclage - "aggiornamento linguistico" -
pour vérifier la connaissance de la langue ou des langues utilisées
par l'Administration régionale. Il s'agit d'un cours d'au moins 20
heures selon des modalités établies par une délibération
applicative de la part du Gouvernement régional. La délibération
applicative va avoir un aspect très délicat, le Gouvernement devra
faire le plus vite possible, car il s'agit d'un passage important:
ces cours de recyclage donnent la possibilité à tous ceux qui ont
soutenu dans les dernières 4 années l'épreuve de connaissance
linguistique de donner une validité supérieure par rapport à celle
qui était prévue jusqu'à maintenant et donc ils pourront avec la
participation à ce cours de recyclage donner une ultérieure
validité de 4 ans à leur épreuve soutenue au début de leur activité
au sein du "comparto unico del pubblico impiego".
On introduit en outre la "totale spendibilità" de la
vérification de la langue française. Aujourd'hui il fallait avant
tout soutenir un examen de connaissance de la langue au sein de
l'Administration régionale ou bien, si on allait travailler dans
les Communes, on devait soutenir cette épreuve dans les Communes;
maintenant on établit que, s'il y a une vérification de la part
d'une entité publique, il y a la pleine et "totale spendibilità" de
cet examen de connaissance de la langue française dans tous les
secteurs du "comparto unico del pubblico impiego". On prévoit aussi
des exonérations par rapport à cette épreuve, car tous les
candidats qui ont soutenu l'examen d'Etat en Vallée d'Aoste depuis
1999 n'ont plus la nécessité de passer cette épreuve si ce n'est
pas pour accéder à des places supérieures. On prévoit aussi des
exonérations pour ceux qui ont suivi des cours de formation selon
la loi n° 25/1999. On apporte des modifications au règlement pour
ce qui concerne la diction "le contrat de travail", c'est-à-dire
"le fasce funzionali, categorie" ou choses de ce genre qui ont
changé dans le temps et qui nécessitaient d'une mise à jour.
Il faut souligner un aspect très important, c'est-à-dire que
l'évaluation des titres est restée dans ce règlement ainsi comme
elle a été prévue dans le texte originaire. On répète que la
votation obtenue pour la connaissance du français contribue à
déterminer l'évaluation finale du candidat pour ce qui est des
titres pour dépasser le concours. Le pourcentage de 2% qui était
prévu dans l'article 32 du règlement n° 6/1996 est maintenu dans ce
texte, il n'est pas abrogé, ainsi est maintenue l'annexe B du
règlement n° 6/1996 qui donne les pourcentages de distribution de
2%, qui restent en vigueur. Il est nécessaire que le Gouvernement
régional approuve au plus vite un règlement applicatif, car il faut
donner validité à tous ceux qui ont soutenu l'épreuve de
connaissance linguistique dans les dernières 4 années et qui
effectueront exclusivement une épreuve, donc il est important que
tout le monde soit à connaissance de cela. Cela pourra donner
validité pour le futur à ce barrage qui est la conséquence de notre
spécificité linguistique, c'est-à-dire que nous devons connaître
soit la langue française, soit la langue italienne. Je remercie
tous ceux qui ont donné leur contribution pour arriver à ce texte,
car nous estimons avoir très bien travaillé, approfondi la matière,
qui est très délicate et qui aurait pu se prêter à des
interprétations pas trop correctes, mais une discussion franche
entre les membres de la Commission nous a permis d'arriver au but
que nous soumettons à l'approbation du Conseil.
Presidente
- La parola alla Consigliera Squarzino
Secondina.
Squarzino (Arc-VA)
- Voglio iniziare il mio intervento
ringraziando i colleghi di "Forza Italia", che hanno avuto il
coraggio di presentare...
Bortot
(fuori microfono)
-... ma poi io faccio
un'aggiunta...
Squarzino (Arc-VA)
- ... qui è tutto etichettato, una
cosa molto semplice... che hanno avuto il coraggio di presentare
ancora un provvedimento che ritorna sul problema della spendibilità
della lingua francese, spendibilità delle conoscenze che vengono
acquisite della lingua francese. Dico "coraggio" perché noi che su
questo tavolo abbiamo lavorato parecchio, cercando più volte nel
momento in cui si discuteva proprio sia dell'esame di francese, sia
del suo utilizzo di rendere effettivamente il problema del
francese... non un "barrage", ma una possibilità reale di
conoscenza e di apprendimento della lingua francese... perché
questa è l'ottica con cui dobbiamo guardare a tale grosso
patrimonio linguistico e culturale che la Regione ci ha dato. Sono
stata piacevolmente sorpresa nel vedere in Commissione come questa
proposta fosse stata accettata; probabilmente c'era da parte degli
enti locali una spinta in tal senso, forse gli enti locali che sono
più a contatto con le persone e che si rendono conto come il
chiedere che ad ogni passaggio venga ripetuta la prova di francese
provoca in chi è sottoposto a questo esame un senso di rigetto di
tale richiesta, provoca addirittura un senso di fastidio rispetto
ad un patrimonio prezioso che abbiamo, per cui credo che il CELVA
abbia capito come fosse inutile tutti i momenti richiedere questa
prova. Hanno capito invece e hanno fatto presente questa proposta e
vedo che tutti i partiti della maggioranza, oltre che quelli
dell'opposizione naturalmente, hanno accettato volentieri tale
impostazione. Dopo 10 anni finalmente questo Consiglio raggiunge un
obiettivo, quello di dire: "a noi non interessa verificare ogni 2-3
anni se tu conosci la lingua francese, ma ti chiediamo nell'arco di
4 anni di mantenere la conoscenza di questa lingua". In tale modo
rendiamo un grosso servizio a questa Regione: primo, facciamo sì
che vengano eliminate le occasioni in cui il francese è vissuto
come fastidio; due, aumentiamo le possibilità di conoscenza della
lingua francese e di utilizzo della stessa quando è necessario;
tre, dal punto di vista economico, trasformiamo le spese per pagare
le Commissioni che ogni 2-3 anni devono accertare la conoscenza
della lingua francese in risorse per la formazione. Questo tipo di
intervento legislativo è una risposta intelligente ad un problema
annoso e quindi oggi dopo 10 anni tale questione ha raggiunto un
punto di equilibrio nei confronti di questo che non è un "barrage",
rifiuto tale termine, collega Cesal, mi sembra negativo, non è un
"barrage": è una possibilità in più che diamo a tutti i cittadini
che lavorano in questa Valle e chiediamo di padroneggiare tale
strumento linguistico, perché è un vantaggio anche per loro! Non è
solo un "barrage" per affermare che difendiamo una lingua, non è
questo il problema, c'è già la CE che dice che dobbiamo tutti
imparare 2 o 3 lingue oltre la nostra. Abbiamo questo patrimonio
culturale e dobbiamo utilizzare ogni strumento affinché tale
patrimonio culturale sia amato, conosciuto, praticato e diventi un
patrimonio condiviso da tutti.
Presidente
- La parola al Consigliere Bortot.
Bortot (Arc-VA)
- Posso dire: io c'ero? Questa famosa
spendibilità finalmente è arrivata in modo non totale, ma
definitivo al termine del suo percorso. Ricordo che ero nel
Comitato genitori, abbiamo dovuto litigare con la Destra un po',
con la Sinistra abbastanza, anche con l'Assessore Pastoret, con un
po' di genitori che in bassa Valle non volevano saperne del
francese, mia figlia era all'Istituto psicopedagogico di Verrès e
il Comitato genitori è nato all'Istituto psicopedagogico di Verrès.
Ho dovuto come genitore convincere molti genitori che il francese
andava studiato, era un'opportunità e non una penalità. Ho litigato
con gli studenti perché non volevano sostenere l'esame, si è
trovato un onorevole e giusto compromesso nel dire che i ragazzi
davano l'esame su quello che avevano studiato con il curriculum
scolastico e ne siamo venuti fuori bene: la Valle d'Aosta, i
genitori e i ragazzi, perché i ragazzi si sono convinti che era
necessario dare l'esame. Con la spendibilità parziale si è
sbloccata la situazione che i ragazzi vivevano come uno svantaggio,
soprattutto in certe scuole dove il francese veniva insegnato male
o poco, perché c'è stato anche un fronte da aprire nei confronti di
alcuni insegnanti. Morale della favola: anch'io do atto ai colleghi
di questa iniziativa con la quale credo che si sia terminato un
percorso; comunque meglio tardi che mai!
Presidente
- Se nessun altro chiede la parola, dichiaro
chiusa la discussione generale.
La parola al Presidente della Regione, Caveri.
Caveri (UV)
- D'abord je voudrais rassurer Madame
Squarzino que le verbe "tuteler" existe... c'était le Conseiller
Sandri qui disait et je dois confirmer qu'il vient de... c'est
celui qui souffle dans une corne de bœuf pour
veilleur sur un village, c'est le travail de M. Cesal dans
l'"UV"..., mais j'ai l'impression que "tutor" vient exactement du
même mot, si on regarde l'anglais, je pense que c'est exactement le
même mot. Je voudrais souligner que nous partageons l'ensemble des
solutions qui ont été trouvées, qui sont grosso modo semblables aux
solutions qu'on avait présentées aux syndicats. Ce même règlement
avait été approfondi et étudié longuement par notre Coordinateur M.
Formento avec Madame Fanizzi du Bureau légal et enfin on avait
proposé grosso modo ces mêmes solutions aux organisations
syndicales, qui auraient préféré l'absence absolue d'une épreuve de
français, quand il y avait déjà eu une même épreuve dans le passé.
Par contre il me semble que la solution qui a été présentée est une
solution équilibrée, donc je dois remercier le groupe "Forza
Italia" qui avait présenté celle-ci d'une façon un peu
provocatrice... non? Je m'excuse alors, ce n'était pas
provocatrice, c'était concrète, mais bien évidemment le texte qui
avait été présenté a été amélioré par la I
e
Commission
en tenant compte des expériences des moments de rencontre
précédents avec les organisations syndicales, car au commencement
l'idée était celle de donner une validité permanente à l'épreuve de
langue française pour ce type de personnes. Par contre aujourd'hui
nous avons une solution d'un recyclage qui est tout à fait valable
et c'était au Gouvernement régional l'Assesseur Viérin qui avait
rappelé que c'est la même technique qui est employée normalement
pour les enseignants dans le monde de l'école. Je pense qu'en
tenant compte même de l'avis qui a été donné par les collectivités
locales, c'est tout à fait positif de pouvoir aujourd'hui présenter
une forme plus moderne pour ce qui est de l'épreuve de langue
française.
Bien sûr chaque occasion comme celle-ci nous permet de réfléchir
autour d'un débat politique qui me semble aujourd'hui stable et qui
regarde la nécessité d'avoir dans le public cette épreuve de langue
française qui, d'un côté, tûtelle la Communauté valdôtaine, mais,
de l'autre côté, il faut dire que cette nécessité de connaître la
langue française est de plus en plus à considérer comme un fort
enrichissement. Heureusement pour nous une certaine approche
idéologique vis-à-vis de la connaissance de la langue française ou
peut-être du français dans notre Vallée aujourd'hui a été
transformée par le fait que le français est une langue
communautaire importante qui permet à notre Communauté de faire
partie d'un réseau international de la francophonie, qui est un
réseau remarquable. Si dans le passé on pouvait considérer le
français d'un côté comme une espèce de miroir dans lequel la
Communauté valdôtaine est à même de reconnaître son histoire à 360°
et pas seulement une histoire linguistique, à un certain point le
raisonnement a été que le français on pouvait le considérer en tant
que "langue pont", le pont créé vers le monde de la francophonie de
proximité et donc le Canton du Valais, les 2 Savoie, tandis
qu'aujourd'hui grâce aux nouvelles technologies on peut considérer
ce pont un passage vers une globalisation alternative à la
globalisation tout anglaise que nous connaissons. La connaissance
de la langue anglaise est un atout extraordinaire pour nos jeunes,
qui ont une formation bilingue de base, à laquelle s'ajoute la
connaissance de l'anglais, mais on ne peut pas nier le fait que le
français est une langue mondiale importante, une langue littéraire
fondamentale. Quand on demande un effort, nous savons parfaitement
que tous ceux qui s'approchent au public au Val d'Aoste pour un
concours doivent ajouter quelque chose, mais c'est ajout c'est un
enrichissement personnel, c'est une possibilité de mieux connaître
notre Communauté en profondeur selon nos coutumes. Je pense donc
que ce petit passage de l'approbation de ce règlement est une
amélioration pour ceux qui étaient obligés de faire ce concours du
français - cela pouvait créer une certaine haine vis-à-vis du
français - car cette idée d'un recyclage permanent permet de
maintenir et d'améliorer son français. Je pense donc que c'est un
modèle important, c'est un point de repère pour d'éventuelles
futures modifications, parce qu'il faut reconnaître que c'est un
gros problème et je vous fais un petit exemple: cette année nous
avons décidé pour les dirigeants de la Région de faire un cours de
formation entièrement en langue française proposé par une
université française. Au commencement pas tout le monde était
convaincu de cette opportunité, mais à la fin par contre... parce
qu'on a eu la possibilité d'avoir une journée toute entière de
formation dédiée au Gouvernement régional, donc je rassure que nous
aussi de temps en temps nous avons la possibilité de nous former...
la plupart des dirigeants qui ont participé à ce cours de formation
ont trouvé cela enrichissant; en plus il a permis un emploi plus
naturel et spontané de notre belle langue française.
Presidente
- Si passa all'esame dell'articolato. Si
discute sul nuovo testo elaborato dalle Commissioni I e II, sul
quale c'è stato anche il parere favorevole del CPEL. All'articolo 1
vi sono gli emendamenti n. 1 e n. 2 presentati dal Vicepresidente
Tibaldi e dai Consiglieri Vicquéry, Sandri, Bortot, Salzone,
Ferraris e Cesal.
Pongo in votazione l'emendamento n. 1, che recita:
Emendamento
Il comma 7 dell'articolo 7 del regolam. reg. 6/1996, come
sostituito dall'art. 1, è sostituito dal seguente:
"7. Per il personale assunto a tempo determinato e per coloro
che superano l'accertamento linguistico ai sensi del presente
articolo, l'accertamento conserva validità per quattro anni ovvero
validità permanente a condizione che i soggetti medesimi
frequentino dei corsi di aggiornamento linguistico, con periodicità
quadriennale e di una durata minima di venti ore, le cui ulteriori
modalità di svolgimento sono definite con deliberazione della
Giunta regionale, sentiti le Commissioni consiliari competenti ed
il Consiglio permanente degli Enti locali.".
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'emendamento n. 2, che
recita:
Emendamento
Al comma 16 dell'articolo 7 del regolam. reg. 6/1996, come
sostituito dall'art. 1, le parole "da almeno tre componenti, di cui
uno con funzioni di presidente" sono sostituite dalle parole "da un
presidente e da almeno due docenti di lingua".
Consiglieri presenti, votanti e favorevoli: 29
Il Consiglio approva all'unanimità.
Presidente
- La parola al Consigliere Sandri.
Sandri (PD)
- Voteremo questo articolo e insieme con
questo articolo voteremo tale provvedimento, però vogliamo
esprimere una perplessità di prospettiva, perché l'impressione che
abbiamo è che questa validità conservata grazie alla frequenza di
corsi di aggiornamento linguistico con periodicità quadriennale e
durata minima di 20 ore, tenuto conto che il numero di persone che
sarebbero tenute a farlo - e qui vi sono quelle a tempo
indeterminato, quelle a tempo determinato, quelle che hanno
partecipato ad un concorso e lo hanno perso, ma hanno passato la
prova di francese... - sarà talmente alto che questi corsi
rischiano di essere fatti 7-8 volte all'anno per poter
corrispondere alla domanda inevitabile che ci sarà. Sarà in grado
l'Amministrazione di far fronte a questa necessità prevista dalla
legge per il mantenimento della conoscenza della lingua francese
oppure si rinvieranno, si faranno delle modifiche nelle prossime
"omnibus" perché prenderemo atto che non si è arrivati ad un numero
sufficiente di proposte, di posti disponibili? Questo è un aspetto
rilevante e, fra l'altro, non vi è nessuna parte del bilancio
regionale di previsione di spesa per tali corsi, abbiamo visto
stamani come per il pagamento delle Commissioni d'esami nel mondo
della scuola abbiamo dovuto fare degli spostamenti di bilancio per
l'ottimizzazione dei fondi disponibili. Qui non c'è una lira,
eppure si parla di centinaia e centinaia di persone che devono fare
i corsi! Questo vuol dire migliaia di ore/insegnante, se dobbiamo
pagare 50 euro all'ora un insegnante, significa centinaia di
migliaia di euro investiti in tali corsi! Tutto va benissimo,
ripeto che voteremo con convinzione l'insieme di questo
provvedimento regolamentare, ma su tale tema esprimiamo delle
grosse perplessità di attuazione. Forse occorrerà monitorare con
attenzione l'attuazione di questo regolamento, stando pronti a
prendere degli opportuni provvedimenti di modifica, altrimenti il
rischio è che qualcuno possa mantenere il diritto perché svolge i
corsi a differenza di qualcun altro per una qualche motivazione: ad
esempio, quelli che in base all'emendamento n. 6, che si riferisce
all'articolo 7 del regolamento, sono assunti a tempo determinato e
che non si trovano più in situazione lavorativa, anche questi
avranno diritto a partecipare a questi corsi e non vorrei che si
facessero delle preferenze per il tempo indeterminato, piuttosto
che il tempo determinato e cose del genere. Lasciamo quindi questa
riflessione in modo da mantenere alta l'attenzione nel momento in
cui si darà attuazione a tale nuovo regolamento.
Presidente
- La parola al Presidente della Regione,
Caveri.
Caveri (UV)
- Credo sia doverosa una risposta alle
preoccupazioni del collega Sandri. Intanto parliamo sempre di tempo
determinato, non ci avventuriamo in questioni sul tempo
indeterminato che sono più complesse. Prima citavo la questione dei
dirigenti perché è un fatto esemplare, ossia credo che la
modellistica del "recyclage", immaginando degli elementi di
premialità per coloro che accettino anche a tempo indeterminato dei
momenti di "recyclage" sul francese andrà posta, perché è molto
importante. Sugli insegnanti questo sta funzionando, in alcuni
settori abbiamo fatto la formazione in francese non solo per i
dirigenti. Devo dire che, dal punto di vista della macchinosità,
lei non ha torto, lo stesso ufficio del nostro personale ci ha
detto che in fase di applicazione di questa norma bisognerà trovare
le giuste misure perché la filosofia è quella di integrare il
"recyclage" all'interno del periodo lavorativo, ma lei ha ragione
che non esiste una contemporaneità di scadenza e una
contemporaneità di ripresa, quindi si tratterà di lavorare su
sessioni che consentano di potere per queste persone risolvere tale
questione. D'altra parte prima riflettevo sul fatto che questa
soluzione, che è stata trovata, a dire la verità, non era piaciuta
ai sindacati - ai quali gliel'avevamo già proposta -, per cui io
l'avevo accantonata per cui faremo un monumento equestre ai
colleghi di "Forza Italia" per averla riproposta... ma è una
battutaccia... la problematica era quella di rendere "friendly" il
francese, ossia capitava che uno che era a tempo determinato lo era
per un certo numero di anni, poi per una volta che andava male la
prova di francese lo "trombavano" e per lui il francese diventava
l'odio della sua vita! Effettivamente dei casi preoccupanti c'erano
stati: magari uno era stato per 3 volte promosso in francese e la
quarta volta veniva bocciato e questo creava una difformità
nell'impressione che c'era, per cui delle persone potevano avere
l'idea di essere stati vittime di ingiustizia. Io non lo credo,
magari non avevano fatto una prova bene, magari si erano espressi
malamente in orale o scritto qualche stupidaggine nello scritto, ma
questa soluzione per il tempo determinato è una soluzione valida,
anche se ripeto prevede una qualche macchinosità, per cui l'Ufficio
del personale ha già detto che si dovranno trovare delle soluzioni,
d'intesa con il Fondo sociale europeo, perché questi saranno
finanziabili anche con il Fondo sociale europeo, quindi una qual
certa copertura, pur non essendo presente in finanziaria, potrà
venire dall'utilizzo del FSE. Va aggiunto che corrisponde un
risparmio, perché non le sfuggirà che il fatto di non dover fare
dei concorsi durante l'anno fa sì che quelle risorse possono essere
riutilizzate; comunque avremo l'assestamento di bilancio a marzo,
se l'Ufficio del personale manifesterà la necessità di avere un
budget più elevato per questo, faremo fronte con i fondi
necessari.
Presidente
- La parola al Consigliere Sandri.
Sandri (PD)
- Ringrazio il Presidente per le valutazioni
che ha espresso, che coincidono con quelle che avevamo manifestato
precedentemente. Mi sembra importante quanto ha detto rispetto al
trovare meccanismi innovativi per attuare queste cose. Crede che ve
ne siano, soprattutto l'informatica oggi può consentire di fare dei
test sui computer, trovare dei metodi meno costosi, altrimenti è
una cosa che invito il collega Cesal a fare come feci io molti anni
fa: ho reimparato il francese seguendo un gioco che c'è ancora...
una volta era "Antenne 2", adesso su "France 2", che è "le jeu des
chiffres et des lettres", che è utile soprattutto nella parte delle
"lettres". È un modo per ripassare il dizionario, anche perché nel
dizionario la parole "tuteler", verbo, non esiste. Abbiamo fatto
una verifica sui dizionari "on line" e ancora non c'è, quindi
bisogna tutti affinare questo francese. Esiste la "tutelle,
substantif féminin, mais pas le verbe". Credo però che
l'impostazione che è stata data abbia suscitato, come ha ricordato
il Presidente, qualche perplessità nel mondo sindacale, faremo un
monumento equestre agli amici del gruppo "La Casa delle Libertà"
per aver messo in piedi qualcosa che dà fastidio ai sindacati, ma
alla fine guarderemo il risultato e non vorremmo trovarci di
fronte, anziché ad un monumento equestre, ad un monumento a
Giordano Bruno, la cui fine tutti sappiamo qual è stata!
Presidente
- La parola alla Consigliera Charles
Teresa.
Charles (UV)
- Simplement pour me rattacher au cours de
recyclage dont on parlaient MM. Sandri et le Président, je
proposerais ici peut-être pour sauvegarder la langue un peu partout
de faire de recyclage dans la haute et dans la basse vallée,
c'est-à-dire s'il est possible et si les nombres des candidats aux
cours sont élevés, de tenir compte de les faire aussi en
périphérie. A propos de la basse vallée, en profitant de cette
intervention je veux parler d'un préjugé du Conseiller Bortot, qui
disait qu'en basse Vallée on ne voulait pas faire le français.
C'est un préjugé et de la ville d'Aoste, et de la haute vallée de
croire que dans la basse vallée on ne parle pas le français comme
dans la moyenne ou dans la haute vallée. Grâce par exemple à 2
écrivains dans la basse vallée (Parfait Jans et Marthe Jans)
peut-être que le plus grand nombre de livres actuellement en
français sont écrits justement par des personnes de la basse
vallée. A ce propos, en faisant un peu de folklore, je vais vous
raconter un petit épisode de l'Abbé Petigat, qui à
Pont-Saint-Martin disait que les enfants de Pont-Saint-Martin et de
la basse vallée s'exprimaient très clairement et très facilement en
français, en italien, en piémontais et en patois, c'est-à-dire
qu'ils étaient en mesure de parler toutes ces 4 langues et de
répondre aux questions dans ces 4 langues.
Presidente
- Pongo in votazione l'articolo 1 nel testo
così emendato:
Articolo 1
(Sostituzione dell'articolo 7)
1. L'articolo 7 del regolamento regionale 11 dicembre 1996,
n. 6 (Norme sull'accesso agli organici dell'Amministrazione
regionale, degli enti pubblici non economici dipendenti dalla
Regione e dagli enti locali della Valle d'Aosta), è sostituito dal
seguente:
"Art. 7
(Accertamento della conoscenza della lingua francese o
italiana)
1. L'assunzione a tempo indeterminato o determinato presso
l'Amministrazione regionale o altro ente facente parte del comparto
unico regionale è subordinata al superamento dell'accertamento
della conoscenza della lingua francese o italiana. L'accertamento è
effettuato sulla lingua diversa da quella dichiarata dal candidato
nella domanda di ammissione al concorso o alla selezione ai sensi
dell'articolo 22, comma 1, lettera n).
2. Per i concorsi e le selezioni di categoria A e categoria
B, posizione B1, l'accertamento consiste in una prova
orale.
3. Per i concorsi e le selezioni di categoria B, posizioni B2
e B3, categoria C e categoria D, nonché per l'accesso alla
qualifica unica dirigenziale di cui all'articolo 39, ivi compresi i
casi di cui al medesimo articolo 39, comma 6, l'accertamento
consiste in una prova scritta e in una prova orale.
4. In tutti i concorsi e selezioni, nella prova orale è data
facoltà al candidato di esprimersi sia in lingua italiana che in
lingua francese. A scelta del candidato, una materia deve essere
svolta in lingua ufficiale diversa da quella scelta dal
candidato.
5. L'accertamento è superato qualora il candidato riporti in
ogni prova, scritta e orale, una votazione di almeno 6/10. La
votazione riportata concorre alla determinazione del punteggio dei
titoli nei concorsi per titoli e per titoli ed esami.
6. Per il personale assunto a tempo indeterminato,
l'accertamento conserva validità permanente per l'Amministrazione
regionale e per ogni altro ente del comparto unico regionale in
relazione alla qualifica unica dirigenziale o alla
categoria/posizione per cui è stato superato o a
categorie/posizioni inferiori, a condizione che le prove siano
espletate nel rispetto dei criteri, delle modalità e delle
valutazioni stabiliti nella deliberazione della Giunta regionale di
cui al comma 10.
7. Per il personale assunto a tempo determinato e per coloro
che superano l'accertamento linguistico ai sensi del presente
articolo, l'accertamento conserva validità per quattro anni ovvero
validità permanente a condizione che i soggetti medesimi
frequentino dei corsi di aggiornamento linguistico, con periodicità
quadriennale e di una durata minima di venti ore, le cui ulteriori
modalità di svolgimento sono definite con deliberazione della
Giunta regionale, sentiti le Commissioni consiliari competenti ed
il Consiglio permanente degli Enti locali.
8. L'accertamento può essere ripetuto su richiesta del
candidato; qualora la valutazione del nuovo accertamento sia
negativa o inferiore alla precedente, quest'ultima conserva la
propria validità.
9. Il candidato che supera l'accertamento presso
l'Amministrazione regionale o altro ente del comparto unico
regionale successivamente alla scadenza del termine utile per la
presentazione della domanda di ammissione al concorso o alla
selezione deve darne comunicazione all'ente presso il quale il
concorso o la selezione sono banditi entro il giorno antecedente
l'inizio delle prove di lingua francese o italiana inerenti
all'espletamento del concorso o della selezione, al fine di
ottenere l'esonero dall'accertamento.
10. La Giunta regionale, d'intesa con il Consiglio permanente
degli enti locali, con propria deliberazione determina per la
qualifica dirigenziale e per ogni categoria/posizione:
a) i programmi d'esame;
b) la tipologia delle prove scritte ed orali;
c) i criteri di valutazione;
d) i casi di esonero da comprovarsi con idonea
documentazione.
11. I portatori di handicap psichico o sensoriale, associato
a massicce difficoltà di eloquio, di comunicazione e di
comprensione del linguaggio verbale o scritto, accertato dalla
commissione di cui all'articolo 4 della legge 5 febbraio 1992, n.
104 (Legge-quadro per l'assistenza, l'integrazione sociale e i
diritti delle persone handicappate), sono esonerati dalla prova di
accertamento della lingua francese o italiana.
12. Sono esonerati dalla prova di accertamento della
conoscenza della lingua francese o italiana coloro che partecipano
a concorsi o selezioni richiedenti il titolo di scuola secondaria
di primo grado o il proscioglimento dall'obbligo scolastico e che,
a partire dall'anno scolastico 1996/1997, abbiano conseguito il
titolo di studio richiesto presso una scuola secondaria di primo
grado della Valle d'Aosta. Per la valutazione del titolo suddetto,
l'accertamento si intende superato con la valutazione minima, fatto
salvo quanto previsto dal comma 8.
13. Sono altresì esonerati dalla prova di accertamento della
conoscenza della lingua francese coloro che:
a) sono in possesso della certificazione di cui all'articolo
7 della legge regionale 3 novembre 1998, n. 52 (Disciplina dello
svolgimento della quarta prova scritta di francese agli esami di
Stato in Valle d'Aosta), limitatamente alle categorie o posizioni
per l'accesso alle quali è richiesto un diploma di istruzione
secondaria di secondo grado o un titolo di studio
inferiore;
b) sono in possesso della certificazione di cui all'articolo
7 della l.r. 52/1998, accompagnata dal compimento di uno dei
percorsi formativi di cui all'articolo 3 della legge regionale 8
settembre 1999, n. 25 (Disposizioni attuative dell'articolo 8,
comma 3, della legge regionale 3 novembre 1998, n. 52 (Disciplina
dello svolgimento della quarta prova scritta di francese agli esami
di Stato in Valle d'Aosta)), limitatamente alle categorie o
posizioni per l'accesso alle quali è richiesto un diploma di
laurea.
14. Quando le prove di concorso o di selezione consistono
nella conoscenza specifica di lingue, il candidato non può
scegliere la lingua in cui intende svolgere le prove d'esame e non
trovano applicazione le disposizioni di cui al comma 4. In tal
caso, deve comunque essere effettuato l'accertamento preliminare
della conoscenza di entrambe le lingue, italiana e francese. Ai
fini della determinazione del punteggio dei titoli, si prende in
considerazione la votazione di miglior favore per il
candidato.
15. L'accertamento della conoscenza della lingua francese o
italiana può essere effettuato anche al di fuori delle procedure
concorsuali. A tal fine, l'Amministrazione regionale organizza lo
svolgimento di prove di accertamento linguistico. L'Amministrazione
regionale assicura adeguata pubblicità alle predette prove mediante
le forme ritenute più opportune. L'accertamento superato ai sensi
del presente comma conserva, alle condizioni di cui ai commi 6 e 7,
validità permanente per l'Amministrazione regionale e per ogni
altro ente del comparto unico regionale, in relazione alla
qualifica dirigenziale o alla categoria/posizione per cui è stato
conseguito e a quelle inferiori.
16. L'accertamento della conoscenza della lingua francese o
italiana per il personale assunto a tempo determinato con procedura
non concorsuale e l'accertamento di cui al comma 15 sono effettuati
da apposite commissioni composte da un presidente e da almeno due
docenti di lingua.
17. I cittadini di Stati membri dell'Unione europea diversi
dall'Italia sono sottoposti ad accertamento della conoscenza di
entrambe le lingue, francese e italiana, qualora l'assunzione
presso l'Amministrazione regionale o altro ente del comparto unico
regionale avvenga tramite procedura non concorsuale o tramite
concorso per soli titoli.".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 2:
Consiglieri presenti, votanti e favorevoli: 33
Il Consiglio approva all'unanimità.
Presidente
- All'articolo 3 vi sono gli emendamenti n. 3,
n. 4 e n. 5 presentati dal Vicepresidente Tibaldi e dai Consiglieri
Vicquéry, Sandri, Bortot, Salzone, Ferraris e Cesal.
Pongo in votazione l'emendamento n. 3, che recita:
Emendamento
Al comma 1 dell'articolo 3 le parole "da esperti scelti fra
docenti" sono sostituite dalle parole "da un docente".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'emendamento n. 4, che
recita:
Emendamento
Il comma 5 dell'articolo 24 del regolam. reg. 6/1996, come
sostituito dall'art. 3, comma 2, è sostituito dal seguente:
"5. Per le prove preliminari di accertamento linguistico, la
commissione esaminatrice è composta da due o più docenti di lingua,
con i limiti di cui ai commi 3 e 4, avuto riguardo al numero dei
candidati ammessi alle prove, e dal presidente della commissione di
cui al comma 2.".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'emendamento n. 5, che
recita:
Emendamento
Dopo il comma 5 dell'articolo 24 del regolam. reg. 6/1996,
come sostituito dall'emendamento n. 4, è inserito il
seguente:
"5bis. Per l'espletamento della prova orale, la commissione è
integrata da un docente di lingua francese.".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 3 nel testo
così emendato:
Articolo 3
(Modificazioni all'articolo 24)
1. Al comma 2 dell'articolo 24 del regolam. reg. 6/1996 è
aggiunto, in fine, il seguente periodo: "La commissione può essere
integrata da un docente di lingua francese per le operazioni
necessarie allo svolgimento della procedura concorsuale qualora
almeno un candidato abbia scelto di svolgere le prove d'esame in
lingua francese.".
2. Il comma 5 dell'articolo 24 del regolam. reg. 6/1996 è
sostituito dal seguente:
"5. Per le prove preliminari di accertamento linguistico, la
commissione esaminatrice è composta da due o più docenti di lingua,
con i limiti di cui ai commi 3 e 4, avuto riguardo al numero dei
candidati ammessi alle prove, e dal presidente della commissione di
cui al comma 2.".
3. Dopo il comma 5 dell'articolo 24 del regolam. reg. 6/1996,
come sostituito dal comma 2, è inserito il seguente:
"5bis. Per l'espletamento della prova orale, la commissione è
integrata da un docente di lingua francese.".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 4:
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 5:
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 6:
Consiglieri presenti, votanti e favorevoli: 34
Il Consiglio approva all'unanimità.
Presidente
- All'articolo 7 vi sono gli emendamenti n. 6
e n. 7 presentati dal Vicepresidente Tibaldi e dai Consiglieri
Vicquéry, Sandri, Bortot, Salzone, Ferraris e Cesal.
La parola al Consigliere Sandri sull'emendamento n. 6.
Sandri (PD)
- Qui solo per ribadire una cosa che ha già
evidenziato il Presidente, ossia questa normativa è bene che per
adesso rimanga limitata al personale a tempo determinato e non
avventurarsi - mi sembra che il Presidente abbia usato tale parola
- al personale a tempo indeterminato, perché su questo punto ancora
di più che su quello precedente è necessario riaprire un confronto
con le forze sociali, perché è molto delicato e ha una serie di
ripercussioni che devono essere analizzate con attenzione. In
questo senso diciamo che il Presidente della Commissione competente
avrebbe potuto coinvolgere di più le forze sociali anche
nell'ultima parte del lavoro che è stato fatto, probabilmente ci
sono state delle ragioni di tempistica che non lo hanno permesso,
ma credo che riannodare un confronto con le forze sociali sarebbe
molto importante.
Presidente
- Pongo in votazione l'emendamento n. 6, che
recita:
Emendamento
Il comma 2 dell'articolo 7 è sostituito dal seguente:
"2. Per il personale assunto a tempo determinato e per coloro
che hanno già superato l'accertamento della conoscenza della lingua
francese o italiana presso l'Amministrazione regionale o presso uno
degli altri enti facenti parte del comparto unico regionale in
occasione di concorsi e selezioni pubblicati sul Bollettino
ufficiale della Regione a partire dal 1° giugno 2002 e di procedure
non concorsuali effettuate a decorrere dal 1° giugno 2002,
l'accertamento linguistico conserva validità permanente, alle
condizioni di cui all'articolo 7, comma 7, del regolam. reg.
6/1996, come sostituito dall'articolo 1 del presente regolamento,
nell'ambito del comparto medesimo in relazione alla qualifica
dirigenziale o alla categoria/posizione per cui è stato conseguito
e a quelle inferiori. Nelle more dell'attivazione dei corsi di
aggiornamento linguistico di cui all'articolo 7, comma 7, del
regolam. reg. 6/1996, come sostituito dall'articolo 1 del presente
regolamento, la validità dell'accertamento già superato alle
condizioni di cui al primo periodo del presente comma è prorogata
al 31 dicembre 2008.".
Consiglieri presenti, votanti e favorevoli: 32
Il Consiglio approva all'unanimità.
Presidente
- Pongo in votazione l'emendamento n. 7, che
recita:
Emendamento
Il comma 3 dell'articolo 7 è sostituito dal seguente:
"3. Le procedure concorsuali, di selezione e di progressione
interna i cui bandi siano già stati pubblicati sul Bollettino
ufficiale della Regione alla data di entrata in vigore del presente
regolamento sono portate a termine sulla base delle disposizioni
vigenti alla data di pubblicazione dei relativi bandi.
L'accertamento della conoscenza della lingua francese o italiana
con procedura non concorsuale e le progressioni interne già avviati
alla data di entrata in vigore del presente regolamento sono
portati a termine sulla base delle disposizioni vigenti alla data
del loro avvio. L'accertamento superato all'esito delle procedure
di cui al presente comma conserva validità permanente nell'ambito
del comparto unico regionale, alle condizioni di cui all'articolo 7
del regolam. reg. 6/1996, come sostituito dall'articolo 1 del
presente regolamento, in relazione alla qualifica dirigenziale o
alla categoria/posizione per cui è stato conseguito e a quelle
inferiori.".
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 7 nel testo
così emendato:
Articolo 7
(Disposizioni transitorie)
1. Per il personale assunto a tempo indeterminato presso
l'Amministrazione regionale o presso uno degli altri enti facenti
parte del comparto unico regionale, l'accertamento della conoscenza
della lingua francese o italiana, già superato alla data di entrata
in vigore del presente regolamento, conserva validità permanente
nell'ambito del comparto medesimo in relazione alla qualifica
dirigenziale o alla categoria/posizione per cui è stato superato e
a quelle inferiori. Qualora al suddetto accertamento non sia stato
attribuito alcun punteggio, l'accertamento si intende superato con
la votazione minima, fatto salvo quanto previsto dall'articolo 7,
comma 8, del regolam. reg. 6/1996, come sostituito dall'articolo 1
del presente regolamento.
2. Per il personale assunto a tempo determinato e per coloro
che hanno già superato l'accertamento della conoscenza della lingua
francese o italiana presso l'Amministrazione regionale o presso uno
degli altri enti facenti parte del comparto unico regionale in
occasione di concorsi e selezioni pubblicati sul Bollettino
ufficiale della Regione a partire dal 1° giugno 2002 e di procedure
non concorsuali effettuate a decorrere dal 1° giugno 2002,
l'accertamento linguistico conserva validità permanente, alle
condizioni di cui all'articolo 7, comma 7, del regolam. reg.
6/1996, come sostituito dall'articolo 1 del presente regolamento,
nell'ambito del comparto medesimo in relazione alla qualifica
dirigenziale o alla categoria/posizione per cui è stato superato e
a quelle inferiori. Nelle more dell'attivazione dei corsi di
aggiornamento linguistico di cui all'articolo 7, comma 7, del
regolam. reg. 6/1996, come sostituito dall'articolo 1 del presente
regolamento, la validità dell'accertamento già superato alle
condizioni di cui al primo periodo del presente comma è prorogata
al 31 dicembre 2008.
3. Le procedure concorsuali, di selezione e di progressione
interna i cui bandi siano già stati pubblicati sul Bollettino
ufficiale della Regione alla data di entrata in vigore del presente
regolamento sono portate a termine sulla base delle disposizioni
vigenti alla data di pubblicazione dei relativi bandi.
L'accertamento della conoscenza della lingua francese o italiana
con procedura non concorsuale e le progressioni interne già avviati
alla data di entrata in vigore del presente regolamento sono
portati a termine sulla base delle disposizioni vigenti alla data
del loro avvio. L'accertamento superato all'esito delle procedure
di cui al presente comma conserva validità permanente nell'ambito
del comparto unico regionale, alle condizioni di cui all'articolo 7
del regolam. reg. 6/1996, come sostituito dall'articolo 1 del
presente regolamento, in relazione alla qualifica dirigenziale o
alla categoria/posizione per cui è stato superato e a quelle
inferiori.
Consiglieri presenti, votanti e favorevoli: 34
Il Consiglio approva all'unanimità.
Presidente
- La parola al Vicepresidente Tibaldi, per
dichiarazione di voto.
Tibaldi (CdL)
- Nel dichiarare il voto favorevole del
nostro gruppo, ribadisco il ringraziamento ai colleghi delle
Commissioni I e II, che partecipando ai lavori che ci sono stati
durante il mese di dicembre hanno apportato alcune modifiche al
testo iniziale e hanno condiviso pienamente l'impostazione e i
principi che sottendevano alla proposta iniziale fatta dal nostro
gruppo.
Vorrei sottolineare un paio di cose: questa modifica
regolamentare va a semplificare il meccanismo, senza variare
l'impostazione delle prove di selezione di concorso, che rimane
tale quale quella prevista nel 1996, ma semplicemente riconosce
quella totale spendibilità che dopo 11 anni ci sembra doveroso
riconoscere. È un riconoscimento che va anzitutto al comparto della
scuola, agli insegnanti di lingua francese, è un riconoscimento del
lavoro che hanno svolto gli insegnanti in questi anni, permettendo
ai giovani valdostani di acquisire quella che anche voi chiamate
"langue maternelle"; di conseguenza, questa acquisizione viene
dimostrata nel momento in cui alcuni di essi intendono accedere nei
ruoli della pubblica amministrazione con un riconoscimento totale e
illimitato. La distinzione effettuata fra lavoratori a tempo
determinato e indeterminato rimane quella inizialmente prevista:
nessuna prova di accertamento viene effettuata per coloro che sono
stati assunti nella pubblica amministrazione a tempo indeterminato
oppure hanno superato prove di selezione per posti a tempo
indeterminato e il "cours de recyclage" è stata una proposta
avanzata durante i lavori di Commissione su una precisa
segnalazione degli enti locali. Visto che gli enti locali
concorrono nell'ambito del comparto unico regionale, ci sembra
doveroso tenere in considerazione i suggerimenti provenienti dal
CPEL. L'applicazione di questa norma dovrà vedere parte attiva la
Giunta, come abbiamo detto, essa ha delle competenze che rimangono
invariate, la Giunta definisce i programmi di esame, le tipologie
delle prove scritte, i criteri di valutazione, i casi di esonero da
comprovarsi con idonea documentazione e naturalmente definisce
anche le modalità di svolgimento dei corsi di aggiornamento
quadriennali, quindi è l'Esecutivo che può accelerare
l'applicazione di questa nuova normativa regolamentare. Nell'ambito
di questa sua competenza, è entrato in gioco il CPEL, un organismo
che non c'era prima del 1996 e che adesso, essendo voce unitaria
degli enti locali del comparto unico, non può non essere
sentita.
Il Presidente Caveri l'ha letta in una chiave di provocazione,
noi diciamo che non c'è alcun intento provocatorio, ma forse è una
dimostrazione che non abbiamo pregiudizi nei confronti della lingua
francese, consideriamo il francese come una grande opportunità
culturale concessa alla Comunità valdostana e ci sembrava opportuno
sottolineare questa sua valenza con un riconoscimento pieno ed
effettivo. Ci pare che tale proposta nella sua semplicità
costituisca quell'ultimo tassello di un percorso che in 11 anni era
doveroso portare a compimento. Presidente Caveri, non so se vi sono
state delle interferenze funzionali fra uffici; abbiamo solo
raccolto delle sensibilità, le abbiamo scritte "nero su bianco",
queste sensibilità sono state condivise e addirittura approfondite
dai suoi colleghi che sono in Commissione, in particolare i
Presidenti Vicquéry e Cesal, penso che vi sia stata un'ampia
discussione e valutazione. Adesso ci affidiamo a lei e alla sua
Giunta, penso che il Consiglio con l'approvazione di questo
regolamento rimetta nelle sue mani la possibilità di dare immediata
applicazione ad una norma che ci pare in tutto il comparto unico
del pubblico impiego quanto mai attesa.
Presidente
- La parola al Presidente della Regione,
Caveri.
Caveri (UV)
- Lei, collega Tibaldi, è troppo simpatico,
fra l'altro è un pomeriggio sonnolento dopo le vacanze natalizie,
per cui siamo tutti un poco obnubilati, però che lei mi racconti
che questo regolamento lo avete scritto voi, adesso... lo avete
presentato, perché questo è identico al regolamento scritto dal
dott. Formento e dalla dott.ssa Fanizzi. Voi avete avuto questo
regolamento che è stato scritto dai funzionari della Giunta e lo
avete presentato. Che adesso vi sia la casualità per cui il
regolamento presentato "tel quel" alla discussione dei sindacati
sia rispuntato in quest'aula... voglio dire, va bene che Pinocchio
era un burattino ed era fatto di legno non di carne, ma credo sia
giusto dire che "ab origine" questo regolamento è stato frutto di
un lunghissimo lavoro da parte degli uffici della Giunta, a meno
che non vi sia un fenomeno medianico, ossia che nel corso di una
seduta spiritica con la presenza di un fax o di un computer sia
uscito all'improvviso un testo, esattamente uguale al testo che noi
abbiamo portato alla discussione dei sindacati. Capisco che ognuno
si prenda le medaglie e io ho sempre amato i generali sovietici che
avevano questi toraci come Zukov, allora appunto volentieri una
medaglia sul petto del collega Tibaldi, a cui mi lega un'antica
frequentazione, ma che adesso mi diciate che l'ufficio studio di
"Forza Italia" in notti insonni ha scritto questo regolamento...
insomma volevo lasciare per chi fra 50 anni in una notte di luna
piena andrà a leggere i verbali del Consiglio regionale che avete
fatto bene a presentarlo, le ho già promesso con la complicità del
Sindaco del suo Paese un monumento equestre, magari davanti alla
"Tecdis", ma è evidente che questo è taroccato come i "CD" che
vendono i Senegalesi. Siete simpatici, ma non è che uno si assume
il merito del lavoro fatto da altri...
Presidente
- La parola al Vicepresidente Tibaldi.
Tibaldi (CdL)
- Me lo consenta, Presidente, perché il
Presidente Caveri è veramente simpatico, anzi ci piacerebbe aver
visto questo documento fantasma che lui continua a citare: noi non
lo abbiamo visto. Magari lo hanno visto i sindacalisti, non
sappiamo in quale meandro della pubblica amministrazione si sia
fermato e per quali ragioni sia accaduto ciò. Noi non abbiamo avuto
il piacere di vederlo; apprendiamo oggi che la capacità di scrivere
un testo in quest'aula è riservata a pochi, evidentemente lei a noi
non la riconosce, che le devo dire? Ci dispiace che lei subisca
questa proposta come uno scippo, che le dovrebbe appartenere. In
realtà non riusciamo a capire cosa le abbiamo scippato, dove è
finita la cosa che le è stata scippata e perché è finita lì questa
cosa, cerchiamo di comprendere questo suo disagio, ci dispiace, ma
non sappiamo cosa aggiungere.
Presidente
- La parola al Consigliere Sandri.
Sandri (PD)
- Intanto volevo ringraziare il Presidente
Caveri, perché se non interveniva, forse il "Partito Democratico"
dopo le dichiarazioni del Vicepresidente Tibaldi pensava di
cambiare il voto da positivo in astenuto, perché mi sembrava
esagerato. In questa diatriba mi permetto di suggerire una terza
valutazione: speriamo che vada bene, perché se tutte quelle
difficoltà nell'attuazione di questa legge, soprattutto dal punto
di vista di organizzazione dei corsi, si rivelassero un
"boomerang", a quel punto ci ricorderemo del Vicepresidente
Tibaldi, perché quella parte quella certamente l'avete messa voi!
Che Dio quindi ve la mandi buona...
Presidente
- Pongo in votazione la proposta di
regolamento nel suo complesso:
Consiglieri presenti, votanti e favorevoli: 33
Il Consiglio approva all'unanimità.
