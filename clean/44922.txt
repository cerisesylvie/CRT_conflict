Classificazione
BILANCIO E CONTABILITA' REGIONALE



Oggetto del Consiglio n. 1757 del 28 luglio 2022 - Resoconto
OGGETTO N. 1757/XVI - D.L. n. 73: "Assestamento al bilancio
di previsione della Regione autonoma Valle d'Aosta/Vallée d'Aoste
per l'anno 2022 e secondo provvedimento di variazione al bilancio
di previsione della Regione per il triennio 2022/2024".
(Approvazione di un ordine del giorno. Reiezione di sei ordini del
giorno. Ritiro di due ordini del giorno).
Bertin (Presidente) -
Alla presenza di 35 Consiglieri,
riprendiamo l'analisi dell'oggetto al punto 4.01 all'ordine del
giorno, vale a dire il disegno di legge n. 73, l'assestamento.
Dobbiamo affrontare l'ordine del giorno n. 2 di PCP. Per
l'illustrazione si è prenotata la Consigliera Minelli, a cui passo
la parola.
Minelli (PCP) -
Torno su un tema che ho già portato in
aula più volte lo scorso anno e anche a inizio del 2022, a gennaio
del 2022. Come il Consiglio ricorderà, nel 2018 si è costituito il
Comitato per l'ampliamento del Parco del Mont Avic, che comprende
vari soggetti privati, proprietari di terreni che sono nel comune
di Fénis e che sono interessati ad inserire le loro proprietà nel
Parco regionale del Mont Avic.
Nel programma di legislatura che era stato siglato nell'ottobre
del 2020 il tema dell'ampliamento del Parco era stato preso in
considerazione, era uno dei punti del programma ed era anche una
tematica che era stata portata avanti nella legislatura precedente
e che, in particolare, aveva seguito l'allora assessore Chatrian,
arrivando già a un punto di definizione abbastanza avanzato.
Poi sappiamo che la legislatura si era interrotta
anticipatamente e tutto si era fermato.
Quindi nel periodo successivo, dopo ottobre 2020, si era andati
avanti con l'istruttoria e a gennaio del 2021 c'era stato l'assenso
da parte del Comune di Fénis per l'inserimento di due particelle di
terreno all'interno di quel perimetro che si voleva inserire nel
Parco.
Il totale degli ettari era ed è al momento di 1.549, la cui
quota più importante è di proprietà privata. Nell'assestamento del
bilancio del 2021 erano stati previsti 100 mila euro da destinare a
quest'ampliamento e così pure erano state stabilite altre due cifre
per i due anni successivi di 60 mila euro.
Quei fondi dell'assestamento sappiamo che non sono stati poi
utilizzati e nel nuovo assestamento non ci sono fondi per coprire
questi maggiori oneri di gestione connessi all'ampliamento del
Parco.
È vero che nell'assestamento c'è un articolo che riguarda il
Parco, che però non è un impegno finanziario ma è l'autorizzazione
alle assunzioni, quindi al funzionario di livello D di cui il Parco
necessitava, ma questa è l'unica cosa che c'è relativamente al
Parco del Mont Avic.
Di fronte alle mie preoccupazioni che erano state esternate in
occasione della presentazione delle iniziative sul fatto che quei
soldi non erano stati utilizzati, il Presidente, nella sua replica,
aveva detto che non sarebbero certamente andati persi e che si
sarebbero poi reimpiegati.
Non solo, il Presidente nelle sue risposte aveva detto che il
tema dell'ampliamento del Parco aveva tutta la sua attenzione e che
erano in corso delle interlocuzioni anche con l'Assessorato
all'agricoltura, proprio per proseguire su questa strada che era
comunque un obiettivo.
Alla luce di queste dichiarazioni, crediamo, o almeno pensiamo,
che questo continui a essere un tema, un punto del programma di
legislatura, e con l'ordine del giorno impegniamo il Governo a
completare l'iter di ampliamento del Parco regionale del Mont Avic
che ovviamente va fatto per step, e uno è pronto, lei lo aveva
confermato, dal punto di vista dell'istruttoria tecnica tutti i
passaggi erano stati fatti, la delibera era pronta, si trattava di
una volontà politica, perché così è.
Quindi noi chiediamo che si completi questo iter e di
conseguenza che si prevedano, nel bilancio di previsione 2023-2025,
delle risorse adeguate per coprire gli oneri connessi
all'ampliamento del Parco stesso.
Presidente -
Si è prenotato il presidente della Regione
Lavevaz, ne ha facoltà.
Lavevaz (UV) -
Questa è una questione di cui abbiamo
parlato diverse volte, in diverse occasioni, anche a diverso
titolo. L'ampliamento del Parco effettivamente è oggetto del nostro
programma di legislatura, che all'epoca avevamo condiviso, in
questi mesi di interim ho avuto diversi incontri sia con
l'Amministrazione comunale di Fénis, sia con il promotore di
quest'ampliamento. Non rimangio gli impegni presi, la volontà
rimane quella di portare avanti quest'ampliamento. Rimangono però
da definire delle questioni che sono sia di livello economico, sia
anche di livello organizzativo, ma questo afferisce più alle
competenze del Parco. Noto che quest'ampliamento è oltre una
montagna, quindi anche per raggiungerlo non è semplicissimo, nel
senso che non è un ampliamento in pianura o comunque sullo stesso
versante di una montagna, quindi a livello organizzativo,
oggettivamente, richiede qualche sforzo in più da parte del
Parco.
Detto questo io credo che quest'ordine del giorno sia
accoglibile da parte nostra perché va nella direzione degli impegni
che ci siamo presi, quindi sicuramente sul prossimo bilancio, fatte
queste verifiche, dimensionate queste necessità con l'ente Parco,
bisognerà proseguire con quanto abbiamo iniziato.
Quindi approveremo quest'ordine del giorno anche per iniziare
bene la giornata, ma che non diventi un'abitudine...
Presidente -
Consigliera Minelli ne ha facoltà.
Minelli (PCP) -
Non si preoccupi, Presidente, non
diventerà un'abitudine anche perché io sono perfettamente
consapevole che questo è un
una tantum
, considerato che
quasi tutte le proposte che noi avanziamo, anche quelle che sono
definite di assoluto buon senso anche da lei poi vengono cassate,
quindi non si preoccupi, prendo questa cosa davvero forse soltanto
come una volontà d'iniziare bene la giornata, tanto più che è un
ordine del giorno assolutamente innocuo e che non vi impegna più di
tanto.
Vigileremo che nel bilancio di previsione vengano predisposte
delle risorse adeguate e - questo sì, questo glielo dico -
continueremo a presentare sia iniziative sia forme di
sollecitazione perché questo vada avanti, ma non per puntiglio, per
il semplice fatto che tutti quanti, credo, abbiano, a più livelli
nel tempo, sostenuto che questa è una buona iniziativa e che vada
perseguita.
Spero veramente che sia così, mi auguro di non dover ricredermi
fra qualche mese.
Presidente -
Vi sono altri interventi da parte degli
altri gruppi? Non vedo richieste d'intervento, passiamo dunque alla
votazione dell'ordine del giorno. La votazione è aperta. La
votazione è chiusa.
Presenti, votanti e favorevoli: 35
L'ordine del giorno è approvato all'unanimità.
Passiamo ora all'ordine del giorno n. 3 di PCP, sempre la
consigliera Minelli per l'illustrazione, ne ha facoltà.
Minelli (PCP) -
È un ordine del giorno che prende le sue
mosse dal progetto "Scivolare a scuola" che è rivolto alle
istituzioni scolastiche di base della nostra Regione e che anche in
questo assestamento di bilancio è stato preso in considerazione con
un nuovo stanziamento e poi - come ci ha spiegato l'Assessore
Caveri nella sua illustrazione in Commissione e poi anche nella
relazione che c'è stata consegnata - c'è l'intenzione di ampliare
il progetto anche alle classi seconde delle scuole secondarie di
secondo grado.
Il progetto è attivo da tre anni, ha avuto complessivamente un
buon riscontro, sono parecchie le istituzioni scolastiche che hanno
usufruito di questi contributi, di quest'iniziativa, molti
insegnanti, molti alunni e anche maestri di sci, altre figure a
vario titolo coinvolte, sono state interessate.
Noi crediamo che la promozione dell'ambiente montano presso i
nostri ragazzi debba essere perseguita a 360 gradi, non soltanto
attraverso la promozione importante di alcuni degli sport
invernali, ma una promozione, come dicevo, rivolta a tutte le
stagioni, al fine di permettere la fruizione e la conoscenza anche
direi, perché non è poi così scontato che le giovani generazioni, e
forse neanche tutti i loro genitori, conoscano e apprezzino il
territorio valdostano da un punto di vista storico, ambientale,
culturale e sportivo.
Per esperienza so che moltissimi dei nostri ragazzi non hanno
l'abitudine di camminare in montagna, è proprio qualche cosa che
non fa parte della cultura di molte persone, pur essendo nati in
una delle Regioni più belle delle Alpi e che, da questo punto di
vista, offre qualche cosa di impareggiabile.
Non si praticano attività sportive, forse qualche cosa di
limitato durante l'inverno, però in montagna poi si va poco.
Consideriamo che lo sport in generale, praticato non solo a livello
agonistico, anzi, proprio quello visto come attività ricreativa e
per il tempo libero sia importante per il benessere di tutte le
persone, a maggior ragione di chi è nel pieno del suo sviluppo
psicofisico.
Per questo l'ordine del giorno impegna il Governo a predisporre
entro sessanta giorni una proposta di progetto di avvicinamento
alla montagna per gli alunni valdostani con attività da effettuarsi
nei mesi invernali e primaverili, mi riferisco ad escursioni a
piedi, con le ciaspole, l'uso dell'ARVA, l'arrampicata, la corsa,
la mountain bike, il ciclismo, in collaborazione con le guide
alpine, le guide escursionistiche e gli istruttori di mountain
bike.
Perché l'indicazione temporale dei sessanta giorni? Per una
ragione molto semplice, le scuole e le istituzioni scolastiche, nel
momento in cui riprendono l'attività al mese di settembre, hanno
pochissimo tempo per presentare i progetti e la data è quella di
metà ottobre, il 15 di ottobre; una proposta di questo tipo credo
che non sarebbe difficile da confezionare con l'aiuto dei soggetti
che ho citato, in modo particolare delle guide alpine e delle guide
escursionistiche, e, di conseguenza, prevedere nel prossimo
bilancio di previsione, una cifra per la realizzazione del progetto
che è una cifra credo modesta, così come non è una cifra esagerata
quella che è stata prevista per il progetto "Scivolare a scuola",
che ha avuto successo.
Presidente -
Per il Governo, l'assessore Caveri.
Caveri (AV-VdA Unie) -
Sugli scopi, non si potrebbe
essere che d'accordo, nel senso che è vero che sulla scuola si
riversa tutto, ci dovrebbero essere delle lezioni di 24 ore al
giorno, perché sembra quasi che le famiglie non abbiano più un
ruolo, non è che uno insegni al proprio figlio ad andare in
montagna o a fare queste cose, ci deve essere qualcuno nella
scuola, ma questo vale per la salute, vale per tutto.
Oramai la scuola, se uno dovesse seguire tutte le richieste che
vengono fatte per poter andare a scuola, non faremmo più
lezione.
È vero che noi facciamo molto e si fa molto nell'ambito
dell'autonomia scolastica, e mi stupisce che lei immagini una
logica dirigistica da parte della Regione quando l'autonomia
scolastica oggi consente moltissime attività sportive che lei
elenca qui, è vero che ce ne sono alcune, come quella che lei ha
citato, "Scivolare a scuola", che ha una logica regionale, ce ne
sono molte altre anche nei fondi comunitari che portano le guide
alpine a scuola, che portano i ragazzi in giro, ma quello che c'è
di velleitario nel suo ordine del giorno è il fatto dei sessanta
giorni. Ma secondo lei noi in piena estate ci mettiamo a fare il
piano da sessanta giorni? Mettiamo attorno a un tavolo tutte le
associazioni che in questo momento lavorano sul territorio per
dire: "Ma facciamo un piano", poi facciamo un piano ma lo
finanziamo l'anno successivo, quando lei sa benissimo che la
Sovraintendenza in questo momento sta già inviando alle scuole le
proposte per l'anno scolastico prossimo.
Prendo l'impegno di aumentare il peso del mondo della montagna,
perché io condivido che ci siano ampie zone, soprattutto nel
Fondovalle e anche di Aosta, nelle quali i bambini sembrano vivere
in una specie di bolla distante dalle montagne che li circondano,
ma è proprio la tipologia e l'atteggiamento dirigistico che io
trovo assolutamente non condivisibile, per cui ci asterremo.
Presidente -
Si è prenotata la consigliera Minelli, ne ha
facoltà.
Minelli (PCP) -
Assessore, io credo che lei abbia un
atteggiamento ambivalente nel considerare il ruolo che la Regione
deve avere e che oggi ha detto non deve essere dirigistico, quando
poi invece su un sacco di cose il suo ruolo è "altro che
dirigistico".
Sugli scopi lei dice che è d'accordo ma dice anche "Sulla scuola
si riversa di tutto".
Io, in linea di principio, su questa sua espressione sono
d'accordo, sulla scuola si riversa di tutto e le famiglie non
contano più nulla. Qui stiamo parlando però di una cosa diversa,
stiamo parlando di attività di promozione che le istituzioni
scolastiche possono scegliere, così come sulle diciotto istituzioni
scolastiche che sono presenti nella nostra regione dodici hanno
deciso di aderire al progetto "Scivolare a scuola" e il numero di
classi è stato di venti una volta e un po' di più l'altra, quindi
direi un numero non così esagerato, nel pieno rispetto
dell'autonomia scolastica.
Fare una proposta e promuovere l'avvicinamento alla montagna,
non solo da un punto di vista di promozione dello sci ma anche
delle altre attività che si possono fare e che hanno un ruolo
educativo... perché le assicuro che nel momento in cui si fanno
delle attività di questo tipo si fa a scuola, mi riesce un po'
difficile pensare che si possa fare scuola e fare lezione nel
momento in cui c'è una giornata di sci - e si può fare anche lì,
forse un po' meno - perché credo che sia più una cosa di
divertimento a quel punto, ma se si fanno escursioni sul
territorio, le lezioni, da un punto di vista geografico, geologico,
storico, culturale e ambientale, si possono fare.
Benissimo, e per esperienza so anche che da un punto di vista
della resa di una "Lezione" fatta in un contesto di quel genere, si
hanno delle soddisfazioni e dei ritorni molto più ampi di quelli
che alle volte richiedono e rendono due moduli orari fatti su un
tema magari anche di tipo storico, culturale e ambientale legato
alla Regione, alla realtà locale, di cui rimane poco.
Detto ciò, i sessanta giorni, per mettere in piedi un minimo
progetto - perché si può partire da una cosa poco strutturata e poi
anche sperimentare e vedere se cresce - sono un tempo che si può
assolutamente utilizzare.
Le ricordo che abbiamo già tutta una serie di possibilità di
offerta: penso al Cammino Balteo, ci sono dei tratti del Cammino
Balteo che hanno proprio delle caratteristiche adeguate a fare
questo, ci sono le palestre di arrampicata nella nostra regione;
organizzare una cosa di questo tipo non richiede un progetto che
impiega ore, ore e ore di lavoro. È una questione di volontà, si
prende atto che la volontà non c'è, poi si possono condividere le
premesse.
Per concludere, certamente un ordine del giorno non si nega a
nessuno, due sono troppi per noi.
Presidente -
Si è prenotato il consigliere Restano, ne ha
facoltà.
Restano (GM) -
Intervengo perché, senza ombra di dubbio,
ci sono delle sacche di popolazione, soprattutto nel fondovalle,
dove si può implementare l'attività sportiva, però ritengo che
rispetto a questo ordine del giorno non sia propriamente corretto
intervenire solo e pretendere che sia la scuola a svolgere questo
ruolo, abbiamo una legge sullo sport, abbiamo tante associazioni
che lavorano. Siamo l'unica regione d'Italia dove la Federazione
degli sport invernali supera per adesioni il calcio e le assicuro,
collega, che nell'attività - e chiamo in causa anche il collega
Brunod - svolta dalla Federazione degli sport invernali, non c'è
solo l'attività su neve ma c'è proprio la pratica della montagna,
c'è l'avvicinamento alla montagna, è uno dei compiti
fondamentali.
Ora, condividendo quanto da lei affermato, ritengo veramente che
sia un'attività molto complessa che deve chiamare in causa non solo
la scuola, una volta pensavo a un'attività dello sport per tutti,
per rendere lo sport praticabile a tutti, soprattutto da quelle
sacche di popolazione di giovani che vivono nella città, nel
fondovalle. Ma qual è lo sport che possiamo far praticare a tutti
per farli appassionare all'attività sportiva? Non possiamo certo
partire con gli sport di nicchia, dobbiamo avvicinarci a uno sport
facilmente praticabile che non può essere che l'atletica. È
un'idea, è una proposta da mettere sul tavolo e da condividere, che
si può praticare in estate come durante l'attività scolastica.
Questo è solo per cercare di condividere con voi che questo
ragionamento è molto più articolato e complesso di quello che
potrebbe apparire e su questo io credo, e spero, che il Governo
voglia lavorare e investire, però - così, molto sommessamente -
ritengo che non è che con questo ordine del giorno possiamo
risolvere un problema che esiste, esiste anche in Valle d'Aosta ma
molto meno che in altre realtà.
Presidente -
Altri gruppi vogliono intervenire? Se non ci
sono altri interventi, mettiamo in votazione. La votazione è
aperta. La votazione è chiusa.
Esito della votazione:
Presenti: 35
Votanti: 3
Favorevoli: 2
Contrari: 1
Astenuti: 32 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Guichardaz Jean-Pierre, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rosaire, Sammaritani, Sapinet, Spelgatti e
Testolin).
L'ordine del giorno non è approvato.
Passiamo all'esame dell'ordine del giorno n. 1 presentato da
Pour l'Autonomie.
Consigliere Carrel per l'illustrazione dell'ordine del giorno,
ne ha facoltà.
Carrel (PA) -
Il testo di legge all'articolo 71 proroga
ulteriormente gli incarichi per l'ufficio stampa. Questo è un tema
che in questa legislatura abbiamo affrontato con la legge regionale
35/2021 e con quest'ordine del giorno chiediamo di accelerare le
contrattazioni utili a evitare ulteriori proroghe di questi
incarichi. Lo chiediamo in quanto già con la legge avevamo
prorogato gli incarichi al 30 giugno 2021, poi ulteriormente
prorogati di altri sei mesi e altri sei, e oggi andiamo per la
quarta proroga che ci sembra un po' eccessiva; avendo legiferato
una legge, crediamo sia necessario andare a porre un limite e
attuare questa legge, anche per rispetto di chi lavora negli uffici
stampa che si vede puntualmente prorogato di sei mesi in sei mesi
senza poter poi organizzare la propria attività e il proprio
lavoro.
Presidente -
Il presidente della Regione Lavevaz ne ha
facoltà.
Lavevaz (UV) -
Io credo che gli ordini del giorno, così
come le mozioni, siano gli strumenti che servono a sollecitare il
Governo per risolvere delle questioni sulle quali servono delle
impegnative per accelerare, giustamente come ha detto il collega
Carrel, piuttosto che magari per modificare una linea.
In questo caso parliamo di un aspetto sul quale stiamo lavorando
da diversi mesi, lei chiede di accelerare, in realtà siamo già "a
tavoletta" come dicono i ragazzi, il problema è che facciamo fatica
a raggiungere il risultato, perché quando si parla di
contrattazione, bisogna trovare un punto di accordo tra le due
parti. In questo momento il lavoro che si sta facendo è per
raggiungere quest'accordo.
È ovvio che in particolare il Governo è il principale fruitore e
beneficiario del lavoro dell'Ufficio stampa, quindi è assolutamente
nostro interesse che le cose vengano risolte quanto prima e stiamo
cercando di farlo; il problema è che sul tavolo della
contrattazione con i sindacati, con le parti sindacali, ci sono
diverse questioni, questa è una di quelle, e non voglio dire cose
inopportune, ma le parti sindacali stanno cercando di mettere in
ordine le priorità secondo il loro punto di vista, quindi al
momento questa contrattazione non siamo ancora riusciti a
sbloccarla. Ritengo che l'ordine giorno sia in qualche modo
pleonastico, nel senso che è una cosa che stiamo oggettivamente
cercando di risolvere con tutte le possibilità che ci sono date.
Non riteniamo di votarlo e quindi ci asterremo se non viene
ritirato.
Presidente -
Consigliere Carrel ne ha facoltà.
Carrel (PA) -
Spesso la risposta è questa, che si sta
lavorando, lo vedremo poi con il nostro secondo ordine del giorno,
però poi alla fine il risultato non arriva e quindi ci preme, dai
banchi dell'opposizione, sottolineare che siamo alla quarta
proroga, gli uffici stampa continuano a lavorare con incarichi di
sei mesi in sei mesi, non crediamo che questo sia stato il fine che
ci ha portato a discutere una legge che, come opposizione, abbiamo
provato anche a emendare, su cui ci siamo confrontati a lungo, ma
che non porta a nessun tipo di risultato.
Quindi bene che stiamo lavorando, come dice lei, "A tavoletta"
ma i risultati non ci sono.
Permetteteci di dire che se lavorate "A tavoletta", qualcosa non
funziona, perché non stiamo portando a casa il risultato che ci
eravamo presi come impegno nel 2021.
Sicuramente è un problema e ci dispiace che, come
Amministrazione regionale, non si possa organizzare le priorità,
anche perché ieri ci ha detto che abbiamo dato un incarico alla
Bocconi di cui abbiamo parlato più e più volte e ne siamo contenti,
siamo un po' meno entusiasti del fatto che ci vogliono altri sei
mesi per arrivare al primo step e quindi chissà quando arriveremo
poi alla riorganizzazione, ma questo tema sta fuori perché sta e
viene disciplinato da legge.
Quindi non possiamo che accogliere con estremo rammarico la sua
risposta e le diciamo che se lavoriamo, dobbiamo arrivare anche a
risultati, non basta lavorare, bisogna arrivare anche a
risultati.
Presidente -
Altri? Non vedo altre richieste
d'intervento. Mettiamo in votazione l'ordine del giorno. La
votazione è aperta. La votazione è chiusa.
Esito della votazione:
Presenti: 35
Votanti: 17
Favorevoli: 17
Astenuti: 18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'ordine del giorno non è approvato.
Passiamo adesso all'ordine del giorno seguente, l'ordine del
giorno n. 2 di Pour l'Autonomie. Si è iscritto a parlare il
Consigliere Carrel, ne ha facoltà.
Carrel (PA) -
Con quest'ordine del giorno torniamo sul
tema che affligge le imprese, soprattutto le piccole imprese del
territorio valdostano, legato al conferimento dei rifiuti che sono
considerati speciali e che quindi hanno una difficoltà in più nel
conferimento; abbiamo trattato il tema nel mese di maggio con
diverse interrogazioni e anche con una mozione definita anche lì da
lei un tema pleonastico, superfluo, lei stava già lavorando per
portare a casa il risultato.
Purtroppo ci dicono varie imprese che a oggi hanno i magazzini
pieni di rifiuti; ci dicono gli operatori delle varie zone di
conferimento comunali che hanno un incremento notevole di privati
cittadini che si recano a conferire del materiale che è dubbio, in
quanto molto spesso le imprese fanno il lavoro e lasciano il
materiale da conferire in discarica al privato, in quanto loro non
possono permettersi di andare a Brissogne a conferire solamente
qualche tubo o qualche taglio di erba.
Quindi è necessario capire a che punto siamo e per fare questo
abbiamo chiesto - entro l'8 di agosto semplicemente perché dall'8
di agosto inizia la pausa estiva - di convocare il CELVA e la
Chambre per fare il punto e capire quali sono le soluzioni
prospettate.
Avevamo prospettato delle pesature con delle schede magnetiche,
ed era una delle ipotesi, e vogliamo capire come si sta lavorando,
perché le imprese ci segnalano sempre più delle difficoltà al
conferimento e non nego che vi sono anche delle piccole zone che
vengono poi destinate al conferimento di materiale che non sono
destinate a questo, e questo credo che sia una brutta immagine per
il nostro ambiente, per il nostro turismo e per le nostre vallate,
ma non possiamo nemmeno accusare le imprese, che non vengono messe
in condizione di pagare quanto dovuto senza dover pagare un surplus
che è quel costo fisso di conferimento della merce in una località
molto distante da quella in cui esercitano il proprio lavoro.
Presidente -
Per il Governo il presidente della Regione
Lavevaz ne ha facoltà.
Lavevaz (UV) -
Salto le premesse che ho già fatto per
l'ordine del giorno precedente, valgono completamente anche per
questo, che è un argomento che abbiamo trattato diverse volte, l'ha
detto anche lei, anche nelle ultime settimane, e abbiamo fatto
peraltro diversi incontri anche con i rappresentanti del CELVA, in
particolare i Presidenti delle Unités, per la questione.
Lei nella sua presentazione dell'ordine del giorno ha messo nel
calderone un po' tutto, rifiuti speciali delle imprese, privati che
conferiscono nelle discariche comunali, insomma, c'è un pot-pourri
di tutta una problematica che è piuttosto complessa.
Abbiamo già spiegato diverse volte quali sono le competenze e
gli obblighi che la Regione ha rispetto ai rifiuti speciali delle
imprese, non lo ripeto, ne parleremo ancora in un question time più
tardi, è una questione che è attenzionata da parte nostra e da
parte dell'Assessorato, anche di concerto con gli Enti locali, nel
caso delle discariche comunali di loro competenza.
Abbiamo in previsione dei passaggi anche importanti, direi
strutturali e storici da un certo punto di vista sulla gestione di
questo tipo di dossier.
Non possiamo accettare l'ordine del giorno che impegna
sull'agenda della prossima settimana della Chambre, degli Enti
locali, della Commissione, della Giunta, perché oggettivamente non
credo che sia questo il modo corretto di presentare gli ordini del
giorno ma, al di là di questo, credo che sia una questione che -
l'ho già detto e ripetuto - sia completamente nell'attenzione del
Governo e del nostro Assessorato.
Presidente -
Consigliere Carrel ne ha facoltà.
Carrel (PA) -
Non so cosa dirle, sicuramente l'ordine del
giorno era semplicemente tarato sulla pausa estiva, doveva
impegnare prima della pausa estiva a un confronto in Commissione,
non solamente con il CELVA ma anche con la Chambre, che rappresenta
tutte le associazioni di categoria, perché ci sembra giusto
approfondire anche quell'aspetto.
La questione di privati che vanno a conferire nelle discariche
comunali dei rifiuti di imprese, perché le imprese spesso non
conferiscono il materiale o lasciano sul luogo il materiale in modo
che poi sia il privato a conferire, questo poi di fatto va a pesare
sulla ripartizione del costo sull'intera comunità, ingiustamente,
ma semplicemente perché noi, come Regione, non diamo la possibilità
alle imprese di conferire in una zona vicina a dove esercitano.
Questo era il motivo per cui ho parlato di cittadini.
Sicuramente anche su questo stiamo lavorando, la contrattazione
di cui parlavamo prima è iniziata dieci mesi dopo l'approvazione
della legge in Consiglio regionale: stiamo andando a tavoletta, ma
abbiamo iniziato sicuramente con largo ritardo.
Anche su questo stiamo lavorando ma non vediamo i risultati, e i
risultati - lo avevamo detto - ci servivano soprattutto per la
stagione estiva.
Ci dispiace e buon lavoro, però sicuramente i risultati i
cittadini non li vedono, e nemmeno noi.
Presidente -
Altri? Non vedo altre richieste
d'intervento, passiamo alla votazione dell'ordine del giorno. La
votazione è aperta. La votazione è chiusa.
Esito della votazione:
Presenti: 35
Votanti: 15
Favorevoli: 15
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet e Testolin).
L'ordine del giorno non è approvato.
Siamo ora all'ordine del giorno n. 3 di Pour l'Autonomie. Per
l'illustrazione si è prenotato il consigliere Rollandin, ne ha
facoltà.
Rollandin (PA) -
Le thème que je vais aborder, je crois
qu'il est connu et pas seulement : il a été déjà soulevé de la part
des collègues. C'est le problème de l'agriculture dans son
ensemble, mais surtout sur le maintien de nos élevages.
C'est malheureusement une année très particulière, soit pour ce
qui est de l'alpage soit dans la plaine et par conséquent on
demande de connaître les interventions possibles pour intervenir
dans ce secteur si difficile à maintenir ; le risque plus grand
c'est que, en étant obligé de réduire le numéro des alpages, on
risque de ne plus avoir toute la sélection qu'on a fait pendant des
années et qu'on risque de perdre cette richesse, car je crois que
pendant ces années - et je crois que les assesseurs même le
connaissent -on a fait une intervention importante afin que les
terres puissent maintenir et obtenir une production rentable.
Malheureusement, on doit réduire aussi le numéro des vaches et nous
connaissons les conséquences. Voilà, c'est la raison pour laquelle
on demanderait de pouvoir connaître dans le plus bref délai les
intentions pour soutenir le secteur et pour donner la possibilité
d'intervenir de la façon la plus convenable compte tenu que d'ici
peu même les alpages devront réduire leur numéro ou quand même
quitter la montagne pour revenir à la plaine. C'est une question
que tout le monde connaît, donc je n'insiste pas sur ce thème qu'on
a essayé de reprendre pour donner dès aujourd'hui la possibilité
qu'il y ait quelqu'un qui travaille dans cette direction afin de
maintenir une attitude positive dans un secteur si sensible comme
il l'est l'agriculture.
Presidente -
Per il Governo regionale, l'assessore
Sapinet.
Sapinet (UV) -
Grazie, collega Rollandin, che porta
all'attenzione un tema che mi permette di fare un breve passaggio
anche in merito a una parte del bilancio di assestamento e che mi
permette anche di aggiungere un pezzetto in più rispetto
all'iniziativa dello scorso Consiglio.
Innanzitutto, parlando di assestamento, ricordiamo che con
l'articolo 46 si mettono da parte misure per investimenti per
quanto riguarda il settore agricolo, le attività produttive, il
settore turistico, investimenti che una parte del settore chiede,
ma che vogliono proseguire nella positiva esperienza della legge 15
che sull'articolo 16 per il 2021 aveva "Tirato" 2 milioni e
mezzo.
Venendo più nello specifico, a livello di cosa si può fare:
sappiamo che con l'assestamento certe misure di sostegno sono spese
correnti e quindi non è possibile finanziarle con l'assestamento
ma, come risposto nell'ultima interpellanza, alcuni decreti
ministeriali per il sostegno alla zootecnia, sono passati in
conferenza Stato-Regioni in data 6 luglio. È ancora in corso sia
l'iter di pubblicazione che quello di numerazione, gli aiuti
verranno erogati direttamente da Agea sui dati del 2021.
Questo decreto ministeriale prevede principalmente due aiuti: un
importo stanziato di 80 milioni su filiere suinicole, carni bovine,
razze autoctone in contatto di filiere, ovi-caprino... tutta una
serie di filiere che sono poco legate alla nostra regione; il
secondo invece è sicuramente un primo aiuto importante, soprattutto
per il settore zootecnico, con uno stanziamento previsto di 144
milioni. Per quel che riguarda la nostra regione, ci sarà una prima
tranche ministeriale di 95-100 euro a capo in lattazione.
Poi c'era stata, come avevamo già detto, un'ulteriore richiesta
da parte degli Assessori delle regioni alpine che ovviamente si è
bloccata in seguito alla crisi di Governo.
Perché ho citato questo? Perché come ha ricordato anche ieri il
collega Marguerettaz, importante è capire la portata e il metodo
con il quale il Ministero andrà a erogare queste risorse per poi
agire per quel che riguarda le misure regionali, in quanto questi
aiuti del Ministero sicuramente sono importanti ma non possono
essere sufficienti, soprattutto per quel che riguarda - e lei lo ha
ricordato bene - il settore zootecnico.
Noi stiamo valutando l'opportunità di mettere in campo una
misura regionale - è più che una valutazione, ci stiamo lavorando -
ma l'importante è, come detto, capire la vera entità delle risorse
nazionali.
Si fa presente che questi aiuti, anche quelli regionali, non
andranno a incidere sul regime de minimis ma saranno erogati
nell'ambito di un quadro temporaneo che l'Unione Europea e lo Stato
hanno previsto con un regime a ombrello specifico per il settore
agricolo.
Oltre a queste misure specifiche, si sta facendo un'analisi
delle economie sulle misure del PSRR, quelle rifinanziate con la
proroga 21-22 - in particolar modo la 4.2 e la 6.1 - economie che
potranno poi generare un'ulteriore misura da mettere in campo per
gli altri settori.
Per quanto riguarda il dato dell'8 agosto sul confronto con le
associazioni di categoria, questo è in corso, per quel che riguarda
invece del parlare già nel concreto degli aiuti di sostegno è un
po' troppo presto, proprio perché dobbiamo capire bene il passaggio
ministeriale.
Capisco che la data è legata anche alla pausa, per questo
chiederò il ritiro e, in alternativa, ci asterremo.
Importante sarà parlare non solo di una misura "Zootecnia" ma di
una misura "Agricoltura a 360 gradi" anche se sappiamo che
all'interno del settore la parte zootecnica è indubbiamente quella
più colpita ed è quella dove si concentreranno gli aiuti, però non
si possono sottovalutare i danni che sono già evidenti ma che
andranno analizzati in queste prossime settimane anche su altri
settori, penso al settore vitivinicolo e al settore frutticolo.
Agosto sarà un mese di lavoro non solo per quel che riguarda la
misura di aiuti alle famiglie ma anche per la predisposizione di
queste due misure e poi per il gruppo di lavoro che sarà operativo
sull'articolo 46.
Presidente -
Si è prenotato il consigliere Rollandin, ne
ha facoltà.
Rollandin (PA) -
Assessore, quello che noi chiediamo non
è di capire se anche la frutta ha avuto dei danni, se ci sono dei
problemi; questo lo vediamo e lo sappiamo, ma in nessun modo... c'è
una difficoltà nel mantenere il patrimonio zootecnico - che
dovrebbe conoscere bene anche lei - che non è rimediabile come
negli altri casi con un intervento economico, qui non basta!
Una volta che si perdono queste situazioni, il riprenderle costa
molto di più, quindi qui bisogna che ci sia già da adesso una
possibilità di far capire alla gente se c'è la possibilità
d'intervenire, in che termini e un quantum, perché sennò
francamente capisce che chi oggi è in alpeggio che dice: "Io fra
"x" giorni devo scendere, mentre non è più
Sen Metchì
[patois,
San Michele
, ndc] che devo guardare, ma devo
scendere e non so più cosa fare", poi lei lo sa, lo conosce, e non
è un caso, è in tutta la Valle.
Questo problema deve, giustamente, essere affrontato adesso, non
dopo, a babbo morto non serve. Questo le chiedevamo, perché così
non risolve niente.
Non abbiamo nessuna possibilità d'immaginare che qualcosa
succeda, perché adesso andando in montagna e vedendo appunto le
situazioni, la gente chiede: "Ma ci sarà la possibilità di
risposta?". Zero.
Presidente -
Si è prenotato il consigliere Planaz, ne ha
facoltà.
Planaz (LEGA VDA) -
Vede Assessore, io comincio da dove
lei ha finito il suo discorso: questo mese gli uffici competenti e
chi di dovere lavoreranno per risolvere le problematiche che questo
settore sta passando in questo momento.
Voglio ricordare che già sei mesi fa avevamo presentato delle
iniziative, chiedevamo di portare in Commissione questa
problematica sei mesi fa; adesso lei mi dice che è troppo presto,
io non so a cosa alluda lei, non so se aspetta un mese, un mese e
mezzo, quando tutte le mandrie scenderanno dagli alpeggi e non
avranno abbastanza foraggi e non avranno le possibilità di
affrontare un altro inverno a causa della siccità che stiamo
attraversando, e non solo in Valle d'Aosta.
Vediamo l'appello di ieri e della scorsa settimana dei sindacati
e delle associazioni degli allevatori, che chiedono lo stato di
calamità naturale, cosa che hanno fatto e avanzato altre Regioni.
Io non riesco a capire la nostra Regione, che tanto si vanta, non
si è ancora mossa, poi questo non lo chiediamo noi... capisco che
lei cita il discorso del collega Marguerettaz di ieri, posso capire
le priorità dei vostri alleati, del Governo nazionale, dove forse
danno priorità ad altre coltivazioni e non a quelle
dell'allevamento valdostano, dove stiamo attraversando un momento
che, a memoria d'uomo, non si ricorda nessuno.
Pandemia, aumento dei costi di energia, materie prime e
quant'altro, adesso questa siccità che metterà in ginocchio
l'intero settore. Lei mi risponde così, che è troppo presto? Ma si
rende conto di quello che ha detto? "Troppo presto"!
Noi chiedevamo, almeno il collega Rollandin chiedeva solo...
Visto che lavorate tutto questo mese per creare delle misure,
che poi non basteranno... Voglio fare un esempio: uno guida una
macchina, esce di strada, fa un graffietto sulla carrozzeria e
rovina tutta la meccanica della macchina. Gli diamo un tampone per
lucidare bene il graffietto e tutta la macchina non funziona.
Non basteranno delle misure, bisognerà intervenire con una
strategia di mercato, ma che sia in grado di dare le risposte,
perché è inutile che investiamo 400 mila euro sul Centro genetico
Anaborava e poi arriviamo giù dagli alpeggi e dobbiamo abbattere
metà degli animali perché non abbiamo foraggio da dargli da
mangiare.
Non sono intervenuto ieri sull'assestamento per quanto riguarda
l'agricoltura e il turismo. Vediamo la sensibilità che c'è in
questo disegno di legge n. 73: gli Assessori competenti non hanno
neanche avuto il bisogno d'intervenire, per fortuna che questi sono
i settori trainanti della nostra regione!
Allora io non so se augurare buon lavoro a voi o a chi è fuori
da quest'aula, non c'è stata neanche la richiesta impegnare delle
risorse ma di cercare di risolvere un problema. Adesso, al
contrario di quello che dice lei, non è troppo presto, è già troppo
tardi!
Presidente -
L'Assessore Sapinet si è prenotato,
interviene come gruppo.
Sapinet (UV) -
Solo per alcune precisazioni, perché
probabilmente facciamo un po' di fatica a capire il bilancio. Come
abbiamo detto più volte, e il collega Marzi ce lo ricorda, con
l'avanzo di amministrazione andiamo a finanziare spese di
investimento - un riferimento al collega Planaz - e le spese
relative al centro genetico dell'Anaborava sono queste, spese di
investimento.
Per queste misure di sostegno, servono spese correnti che avremo
da qui a poco, quindi adesso si studia la misura e appena le
risorse saranno disponibili è chiaro che queste verranno
erogate.
Quindi non è una volontà di aspettare, ma sono tempi tecnici per
avere le risorse a disposizione e l'attenzione ovviamente è
continua, non solo nel mese di agosto, ma durante tutto l'anno.
Solo per precisare.
Presidente -
Se non ci sono altri interventi, mettiamo in
votazione. La votazione è aperta. La votazione è chiusa.
Esito della votazione:
Presenti: 35
Votanti: 17
Favorevoli: 17
Astenuti: 18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'ordine del giorno non è approvato.
Passiamo ora al primo ordine del giorno sottoscritto dai gruppi
Lega e Forza Italia.
Per l'illustrazione dell'ordine del giorno, si è prenotato il
consigliere Aggravi a cui passo la parola.
Aggravi (LEGA VDA) -
L'ordine del giorno si incentra
sulla proposta di legge n. 51 che è intitolata "Indennità una
tantum per i lavoratori della Casa di riposo Festaz coinvolti
nell'emergenza Covid. Modificazione all'indennità sanitaria di cui
all'articolo 14 della legge regionale 13 luglio 2020 n. 8". La
proposta di legge ricordo è stata firmata dal mio gruppo, dal
gruppo di Pour l'Autonomie, dal collega Baccega e anche dalle
colleghe di PCP.
La proposta di legge aveva due obiettivi, ovvero quello di
risolvere un'annosa questione legata all'indennità a favore dei
lavoratori della Casa di riposo Festaz, che è venuta meno rispetto
a una previsione della legge 8 che è spesso citata, una previsione
di cui c'è da condividere un po' di non dico colpa, però un errore
che fu fatto un po' dalla politica ma anche un po' dai tecnici,
questo va detto, soprattutto chi era il tavolo questo lo sa, e poi
vi è anche un passaggio relativo al perimetro di definizione
dell'indennità sanitaria. A fronte di questo la presentazione della
legge ha avviato il suo percorso sia in V Commissione, sia in II
Commissione: quest'ultima ha provveduto a organizzare l'incontro
con il Presidente per quello che è limitatamente alla compatibilità
finanziaria e in V Commissione è stata presentata, nell'attesa che
poi la compatibilità finanziaria si potesse completare.
Ci sono due problemi fondamentali che riguardano questa proposta
di legge. Da un lato sicuramente, e questo era già stato fermato
per le vie brevi, di alcuni passaggi di natura meramente normativa
che deve essere sistemata, e questo è sicuramente più onere
dell'Assessorato alla sanità. Sulla parte invece relativa alle
coperture, anche qui i proponenti, e lo scrivevamo già nella
relazione, avevamo fatto una stima sulla base delle conoscenze a
nostra disposizione che ovviamente era messa a disposizione della
Commissione e dell'aula per eventualmente poter essere rettificata,
modificata ed emendata, così come il testo di legge. Lo abbiamo
detto sin da subito: una volontà vera da parte dei proponenti di
non intestarsi nessuna vittoria, perché l'obiettivo era risolvere
un problema pratico, però non si voglia nascondere il fatto che la
proposta di legge l'hanno presentata quelle persone che hanno
sottoscritto la proposta di legge stessa.
A fronte di questo da parte nostra, come è già capitato anche
con altre leggi presentate, almeno parlo del mio gruppo ma posso
dire più o meno da tutti, c'è sempre stata la piena disponibilità
in Commissione di trovare le soluzioni corrette, soprattutto
laddove - per ovvie ragioni di ruolo - soprattutto i consiglieri di
opposizione non hanno un patrimonio informativo completo rispetto a
quelle che sono le possibilità di bilancio, cioè gli impegni e la
spesa di bilancio, e anche in alcuni casi quelle che sono le
valutazioni fatte dalle strutture tecniche, perché il Consiglio -
lo ricordo - ha delle strutture tecniche di rango un pochettino più
contenuto, anche giustamente rispetto alla Giunta, ma su questo
guardo il presidente Bertin pro futura memoria rispetto al
rafforzamento, io mi auguro, delle strutture consiliari tecniche.
Voglio ricordare anche un principio: di solito l'iniziativa
normativa legislativa viene anche dal Consiglio, non solo dalla
Giunta, perché altrimenti esecutivo legislativo... pure io, che non
sono un giurista, ma qualche esame di diritto ho dovuto darlo anche
se preferivo i numeri.
Detto questo, l'ordine del giorno cerca anche un po' di fare il
punto su che fine ha fatto la pareristica che manca in Commissione,
quindi insieme ai colleghi che l'hanno firmato, ma io direi con
tutti i firmatari della proposta di legge, si chiede e si impegna
il Presidente della Regione, di concerto con l'Assessore alla
sanità - questo perché è il Presidente della Regione che è venuto
in II Commissione per quello che riguarda la compatibilità
finanziaria, l'Assessore alla sanità è il responsabile ovviamente
del tema di cui stiamo parlando - a presentare alle competenti
Commissioni consiliari, entro la prima data utile dalla ripresa
delle attività di settembre, gli emendamenti nonché le necessarie
coperture finanziarie utili alla definitiva approvazione della
proposta di legge 51. Ci sono due condizioni molto semplici:
chiediamo semplicemente di avere contezza di quelle che sono le
coperture necessarie, e non penso che stiamo parlando di miliardi,
neanche di milioni, e soprattutto avere contezza ed effetto in
Commissione di quelli che sono gli emendamenti necessari perché
questa proposta di legge possa traguardare l'aula e risolvere due
problemi che comunque ci sono.
Presidente -
Per il Governo replica l'assessore
Barmasse.
Barmasse (UV) -
Sicuramente il consigliere Aggravi ha
fatto perfettamente un riassunto di quella che è stata la
problematica relativa a quest'indennità Covid per quanto concerne
la Casa di riposo G.B. Festaz. É stato ricordato che probabilmente
nella legge 8 c'è stato un "errore", sia da parte politica e forse
anche da parte tecnica - su questo mi fido di quello che ha detto
il consigliere Aggravi, io non c'ero e quindi questo non lo so - ma
è stato comunque all'unanimità riconosciuto che questo mancato
riconoscimento, per quello che riguarda i lavoratori e il personale
del G.B. Festaz è stata una cosa non corretta. Questa difformità è
stata riconosciuta sicuramente pubblicamente dal Presidente: l'ha
detto pubblicamente in varie occasioni, anche in audizione in II
Commissione, se non ricordo male. Lo stesso impegno l'ho preso io
più volte sia in organi ufficiali, sia nei confronti anche delle
organizzazioni sindacali, proprio perché questa è sempre stata
ritenuta una difformità alla quale bisognava porre rimedio.
In questi mesi sicuramente nelle strutture dell'Assessorato alle
politiche sociali e anche alla sanità, perché la proposta di legge
riguarda anche i sanitari, cioè quelli che sono gli specialisti
ambulatoriali, si è lavorato parallelamente alla proposta di legge
presentata dalla Lega, per trovare una soluzione e soprattutto
cercare di trovare una copertura economica, cosa che a volte non è
facile e di questo penso che lei me ne possa dare atto in quanto,
come diceva prima, lei di numeri ne capisce molto più di me e,
quindi, bisogna ovviamente trovare i fondi.
Come dicevo, è un'attività alla quale già ci stavamo adoperando,
proprio per arrivare a trovare una soluzione e porre un rimedio a
una scorrettezza nei confronti dei lavoratori. Per cui le chiedo il
ritiro di questo ordine del giorno, con l'impegno da parte del
Governo di presentare i necessari emendamenti. Anche lei,
giustamente, ha ricordato che le capacità tecniche dal punto di
vista delle valutazioni e quelle che sono le valutazioni economiche
anche del personale che deve essere interessato da questa
indennità, ce l'ha ovviamente maggiormente l'Assessorato, quindi
con l'impegno di presentare i necessari emendamenti in V e in II
Commissione, al fine di addivenire a un testo condiviso da portare
all'attenzione del Consiglio regionale.
Presidente -
Consigliere Aggravi ne ha facoltà.
Aggravi (LEGA VDA) -
Guardi Assessore, come dicevo ci
sono due aspetti fondamentali di quest'ordine del giorno, che sono
poi figli dello stesso problema, ovvero avere gli emendamenti che
possono, sia dal punto di vista normativo, sia dal punto di vista
della quantificazione, risolvere l'
éndormìe
[patois,
addormentamento
, ndc]
che un po' ha avuto questa
proposta di legge.
Da parte mia accetto il patto tra gentiluomini, e voglio
fidarmi, rispetto a quello che lei propone. Le do però un termine,
perché sa, spesso si dice "ci stiamo lavorando"; è vero, sì, però
il
momentum
è importante, a livello di tempo è importante.
Io voglio essere un pochettino più largo: non mi aspetto entro il
primo Consiglio, ma entro il secondo Consiglio utile della pausa,
che in Commissione arrivino questi emendamenti e si possa convocare
la V e la II Commissione, e guardo i due presidenti, per l'impegno
preso, in modo tale da chiudere questo dossier. Al secondo
Consiglio utile dopo la pausa, altrimenti poi ci rivedremo in
Consiglio. Ritiro l'ordine del giorno.
Presidente -
L'ordine del giorno n.1 di Lega e Forza
Italia, come annunciato, è ritirato. Passiamo all'esame dell'ordine
del giorno n. 2 dei gruppi Lega e Forza Italia. Si è prenotata la
consigliera Foudraz per l'illustrazione dell'ordine del giorno, ne
ha facoltà.
Foudraz (LEGA VDA) -
Analizzando l'articolato del
dispositivo normativo che stiamo discutendo ormai da ieri in aula,
nello specifico l'articolo 49 che s'intitola "Trasferimenti
correnti a istituzioni scolastiche paritarie universitarie e
fondazioni culturali per il funzionamento", vorrei richiamare anche
il punto 1.4, "Istruzione e Università", del documento economico
della finanza regionale che è stato approvato per il 2022-2024,
dove veniva riportata la seguente frase: "Al fine di valorizzare il
ruolo della scuola, soprattutto in questo periodo di emergenza
sanitaria che ha messo in evidenza alcune criticità legate in
particolare alle infrastrutture e alla didattica digitale, si
intende promuovere la parità di accesso e di completamento di
un'istruzione e una formazione inclusive e di qualità, utilizzando
eventualmente anche fondi europei per gli anni 2022-2023".
Richiamato inoltre sempre il punto 1.18 del DEFR, quello
intitolato "Agricoltura e risorse naturali", dove al punto 11 del
capo intitolato "Agricoltura", viene riportata la seguente frase:
"Rafforzare il ruolo dell'Institut Agricole Régional al fine di
capitalizzare il patrimonio conoscitivo e scientifico e di metterlo
al servizio del mondo agricolo, in particolare attraverso il
trasferimento di conoscenze e la sperimentazione nei principali
comparti produttivi".
Constatato che risulta un obiettivo di primaria importanza
quello di una formazione scolastica inclusiva e di qualità,
proiettata poi per il successivo ingresso dei giovani nel mondo del
lavoro, e che sul territorio regionale, come avevo già
precedentemente affermato in una mia interpellanza di qualche mese
fa, sul nostro territorio esiste una scuola di eccellenza, che è
appunto l'Institut Agricole Régional che attira sempre tantissimi
giovani. Ritenuto assolutamente necessario formare gli studenti
affinché possano, al termine del loro percorso scolastico,
intraprendere da subito tutte le attività lavorative, al fine di
mettere in pratica gli insegnamenti che hanno ricevuto durante il
loro percorso di studi. Richiamata l'interpellanza che avevo
portato in aula l'11 maggio, dove si chiedeva appunto al Governo
regionale di farsi parte attiva, affinché fossero eseguiti presso
l'Institut Agricole i vari corsi volti all'ottenimento e al
conseguimento dei patentini per ottenere diverse qualifiche, tra
cui la formazione per utilizzatori professionali per apprendere
come utilizzare prodotti fitosanitari in sicurezza, conseguendone
poi l'abilitazione per l'acquisto e l'utilizzo. Inoltre,
l'abilitazione alla guida dei trattori agricoli o forestali su
ruote e l'abilitazione per la conduzione di carrelli
sollevatori.
Ribadisco, come già feci in quell'occasione, che è assolutamente
necessario formare gli studenti al fine del loro successivo
ingresso nel mondo del lavoro da subito, appena abbiano terminato
gli studi. Dalla risposta che ricevetti in quell'occasione, durante
l'iniziativa di maggio, in quest'aula si concordava sulla necessità
che gli studenti fossero formati e pronti per il successivo
ingresso nel mondo del lavoro, senza ulteriore dispendio di energie
e di risorse economiche. Purtroppo però veniva riferito all'aula
che le contingenze che erano legate comunque alla pandemia, avevano
di fatto rallentato, se non addirittura bloccato in certi casi, il
perseguimento di questi obiettivi, che rimanevano comunque degli
obiettivi validi e attuabili nel futuro.
Ecco perché oggi il gruppo Lega Vallée d'Aoste ha presentato
quest'ordine del giorno che vuole impegnare l'Assessore a prevedere
appositi stanziamenti per il miglioramento dell'offerta formativa
dell'Institut Agricole Régional, al fine di ottenere che
all'interno di questo percorso di studi ci sia la possibilità di
conseguire le qualifiche di cui ho parlato.
Presidente -
Per il Governo, l'assessore Sapinet.
Sapinet (UV) -
Rispondo io.
L'Institut Agricole
Régional sappiamo essere un insieme di tante competenze: c'è una
parte dell'Agricoltura, una parte dell'Istruzione e anche un po'
della Presidenza.
Rafforzare il ruolo dell'Institut Agricole e portarlo sempre più
al centro di quello che è il mondo agricolo è obiettivo comune
credo di noi tutti. Proprio per continuare questo percorso, in
questi giorni abbiamo incontrato il consiglio di amministrazione
uscente, per fare una sorta di analisi della la situazione attuale,
sia per quella che è la sperimentazione, sia per quello che è poi
il percorso formativo, quindi tutto quello che è la scuola con
collegio annesso; quindi le tematiche del collegio, della scuola,
ma anche e soprattutto della cascina Montfleury, che è quella che
seguiamo un po' più da vicino come Assessorato all'agricoltura.
Per quanto riguarda i corsi che lei cita, parte di queste
attività vengono già fatte, ma il rimanente sarà un po' un impegno
che possiamo prendere come vari Assessori competenti, un po' una
mission
che dovremo affidare poi al prossimo CdA. Parte di
queste attività sono già in corso, in particolare il riferimento al
corso per l'utilizzo dei fitosanitari: la formazione è già
attualmente effettuata dall'Institut Agricole Régional, tanto che i
diplomati, quindi coloro che escono dal percorso quinquennale,
accedono direttamente all'esame, senza dover frequentare il corso.
Quest'agevolazione però, ahimè lo sappiamo, non è possibile per
coloro che escono dal corso triennale, in quanto il patentino è
rilasciato esclusivamente ai maggiorenni.
Per quanto riguarda l'abilitazione alla guida dei trattori e
alla conduzione dei carrelli sollevatori, stesso ragionamento
appena fatto, in quanto risulta difficile realizzare dei corsi di
abilitazione per studenti per la maggior parte minorenni e non
patentati. Sono invece abilitati all'utilizzo di altre attrezzature
agricole, per le quali non è previsto un particolare limite di
età.
Per quello che riguarda l'avvio dell'attività agricola, non sono
necessari ulteriori titoli o formazioni, in quanto l'attività
agricola può essere svolta liberamente. Se invece la richiesta è
relativa al corso dei giovani agricoltori, segnalo che da tempo è
stato avviato un confronto tra Assessorato all'agricoltura e
responsabile del settore formazione dell'Institut Agricole
Régional, proprio per definire un nuovo percorso di studi che
consenta, anche al conseguimento della sola qualifica triennale, di
non dover più frequentare il corso "Giovani agricoltori" per
accedere alle nuove misure di sostegno del PSR.
Ecco che quanto in parte lei ha chiesto, aspetti come questo che
ho appena citato, sono impegni che porteremo avanti insieme al
nuovo CdA. E poi sull'Institut Agricole Régional - lo abbiamo fatto
anche in questi giorni con i colleghi, con il collega Caveri ma
anche con il collega Bertschy che si occupa di politiche del lavoro
- c'è il discorso di quello che è un po' il futuro di questo
percorso triennale, un percorso che sta comunque regalando al
territorio imprenditori di qualità e che ci ha fatto avere tutta
una serie di opportunità e di suggestioni che sicuramente verranno
prese in considerazione.
Pertanto, visto che queste cose le stiamo già facendo e altre le
faremo, chiedo il ritiro dell'ordine del giorno; in alternativa ci
asterremo.
Presidente -
Si è prenotata la consigliera Foudraz, ne ha
facoltà.
Foudraz (LEGA VDA) -
Non mi stupisce il fatto che lei mi
venga a dire che state già lavorando, siete già avanti, perché
andate a tavoletta su tutto, quindi l'astensione non mi ha colta
impreparata.
Mi ha parlato all'inizio del suo intervento di un obiettivo
comune che abbiamo. Io sono felicissima di tutto questo, però
bisogna portarli avanti gli obiettivi se sono in comune e se si è
d'accordo. Poi, continua sempre a venir fuori questa questione: non
si possono organizzare determinati corsi, perché comunque certi
corsi vanno organizzati per gli studenti che abbiano compiuto la
maggiore età. Io le ricordo che in quarta superiore si è
maggiorenni, ci sono due anni scolastici davanti prima di dare
l'esame di Stato, quindi io penso che si possa trovare il tempo in
due anni scolastici di organizzare dei corsi che i ragazzi, gli
studenti maggiorenni, possano frequentare.
Comunque, sono contenta di sapere che probabilmente vi
prenderete questo impegno con il nuovo CdA, però visto che qua le
promesse sono tante, però con i mesi non vediamo una conclusione a
quello che viene portato in aula, io non mi sento di ritirare
quest'ordine del giorno.
Presidente -
Altri hanno intenzione di intervenire?
Mettiamo in votazione l'ordine del giorno n. 2 dei gruppi Lega e
Forza Italia. La votazione è aperta.
Esito della votazione:
Presenti: 34
Votanti: 14
Favorevoli: 14
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Restano, Rosaire, Sapinet e Testolin).
L'ordine del giorno non è approvato.
Ordine del giorno n. 3 dei gruppi Lega e Forza Italia. Per
l'illustrazione il consigliere Brunod.
Brunod (LEGA VDA) -
Tenuto conto dei contenuti espressi
nell'articolo 53 al capo V del titolo III del disegno di legge
regionale n. 73, al comma 1 dell'articolo 53 si apprende che il
progetto denominato "Scivolare a scuola", prorogato per gli anni
2023 e 2024 dall'articolo 32 della legge regionale 35 del 2021, è
incrementato di 15 mila euro annui per il triennio 2022-2024.
Considerato che la finalità di tale iniziativa è la promozione
della pratica dello sci, ci teniamo a ricordare che in diverse
occasioni abbiamo evidenziato e suggerito l'opportunità di poter
inserire all'interno di tale iniziativa, oltre alle discipline
dello sci alpino, sci nordico e snowboard, anche quello dello sci
alpinismo, evidenziamo con grande piacere che nel 2026 le Olimpiadi
invernali torneranno in Italia, per la prima volta dopo Torino
2006, e porteranno con sé un nuovo sport. Questa disciplina è lo
sci alpinismo che due anni fa ha debuttato alle Olimpiadi invernali
giovanili di Losanna.
Tenuto conto che il nostro territorio presenta degli itinerari
molto spettacolari per la pratica di questa disciplina e che tale
attività sportiva ha delle grandi potenzialità da far emergere per
quanto riguarda l'offerta turistica della nostra Regione.
Inoltre, è giusto anche ricordare che in Valle d'Aosta ci sono
diversi atleti che attualmente, o anche in passato, hanno ottenuto
importanti risultati a livello internazionale nella disciplina e
che sul nostro territorio sono presenti alcune delle più importanti
competizioni a livello mondiale di questo sport, per esempio il
Trofeo Mezzalama, Tour du Rutor, solo per citarne alcuni, che hanno
un'immagine a livello internazionale e sono famosissime per quanto
riguarda lo sci alpinismo.
Considerato inoltre che poter far provare ai ragazzi una nuova
disciplina sportiva, come lo sci alpinismo, permetterebbe anche di
avere una maggiore occasione di parlare di temi legati alla
montagna, delle sue potenzialità, ma anche dei suoi rischi e
pericoli. Evidenziato che in tema di professionalità legate alla
montagna, e quindi anche al settore dello sci alpinismo, potrebbero
essere coinvolti oltre ai maestri di sci, anche altri importanti
enti come l'UVGAM e la Fondazione Montagna Sicura.
Tenuto conto dell'attività positiva svolta dalla società Monte
Rosa in merito alla realizzazione, valorizzazione e promozione di
itinerari specifici legati allo sci alpiniamo, piste di risalita
ben segnate e segnalate sia nella Val d'Ayas sia nella Valle di
Gressoney; per quanto riguarda la Val d'Ayas la risalita dal
Ciarcerio al Colle Bettaforca, per La Valle di Gressoney dal
Sant'Anna al Colle Bettaforca e dal Gabiet al Passo dei Salati.
Si impegna quindi con quest'ordine del giorno il Governo
regionale a inserire all'interno del progetto "Scivolare a scuola"
anche la disciplina dello sci alpinismo tra le varie attività di
promozione della pratica dello sci.
Presidente -
Per il Governo l'assessore Caveri.
Caveri (AV-VdA Unie) -
Apprezzo molto il suo
plaidoyer
per lo sci alpinismo. Sono stato presidente della
Fondazione Trofeo Mezzalama quando il Mezzalama è rinato, tra
l'altro sono stato presidente anche della Federazione degli
Skyrunner per un certo periodo, quindi ho una grande affezione nei
confronti dello sci alpinismo. Però bisogna a un certo punto
fissarsi sulle problematiche di quest'iniziativa, che è mista fra
noi come istruzione e il collega Bertschy per quanto riguarda
invece la nascita di quest'idea, cioè con i maestri di sci,
soprattutto con le società di impianti di risalita, le quali tra
l'altro nel tempo ci hanno sempre manifestato la preoccupazione di
una specie di abbandono dello sci da parte delle giovani
generazioni. Quindi, si tornerà nell'edizione del prossimo anno
anche a cercare di far restare i ragazzi per qualche notte nelle
località, non solo un mordi e fuggi, ma restare per qualche notte
in più. Il prossimo anno non sarebbe possibile inserire lo sci
alpinismo, per la semplice ragione che abbiamo di fatto già chiuso
il pacchetto, che naturalmente porta a dei vantaggi per i ragazzi
che ci vanno per quanto riguarda le attrezzature, i costi ribassati
dei maestri di sci e naturalmente anche particolari condizioni da
parte degli impianti di risalita.
Devo dirle poi, con estrema franchezza, che quelle interessate
non sono le scuole di montagna per ovvie ragioni. Non implichiamo,
soprattutto nei soggiorni di due o tre giorni che stiamo
ipotizzando, le scuole di montagna, perché è del tutto evidente che
un plesso scolastico, come per esempio quello di Ayas, ha già
possibilità di avere lo
sci sotto casa
. Quindi è un progetto
che si sta allargando soprattutto nei confronti dei ragazzini della
prima media, e probabilmente lo allargheremo alla seconda media,
proprio per spingerli verso una logica di proselitismo nei
confronti dello sci.
Lei ha ragione, ci sono oggi delle formule più semplici, come
queste piste sperimentali che sono a fianco alle piste, però è vero
che in questo momento preferiamo concentrarci sulle discipline
classiche ormai, quindi fondo, discese e snowboard perché oggi
aggiungeremmo il carico anche di un'ambiguità su chi debba
accompagnare gli sciatori alpinisti. Chi deve accompagnarli? Devono
essere i maestri di sci? Però poi se si esce dal percorso, sappiamo
che è un ruolo previsto per legge delle guide alpine; esiste, se si
fanno itinerari scialpinistici fuori pista, un problema di
responsabilità civile, di assicurazioni. Non è così semplice:
finché si è in pista esiste una normativa regionale molto chiara e
molto ben definita, ma è molto diverso se si esce fuori dalla pista
e si affrontano degli itinerari anche facilissimi. Devo dire che
già oggi bisogna ogni volta fare
moral suasion
anche sugli
insegnanti perché, come si sa, poi il mondo della scuola assume su
di sé una serie di responsabilità.
L'impegno che prendo, chiedendole di ritirare però l'impegno che
lei ha espresso dentro l'ordine del giorno, è di vedere magari con
ragazzi di un'età maggiore, cioè di immaginare una sperimentazione
su ragazzi delle superiori. Qualcosa è stato fatto già con le guide
alpine nell'ambito di un fondo comunitario di avvicinamento alla
montagna, in cui abbiamo già portato delle classi della città di
Aosta in montagna anche a sperimentare formule di sci alpinismo,
però si trattava di sperimentazioni molto piccole. Per cui io non
andrei a toccare "Scivolare a scuola", perché ha già una sua
tipologia, però l'impegno che prendo è per i ragazzi di età più
grande, di trovare delle formule che possano consentirci di andare
nel senso da lei indicato.
Presidente -
Si è prenotato il consigliere Brunod, ne ha
facoltà.
Brunod (LEGA VDA) -
Grazie Assessore per la risposta,
soprattutto grazie anche per aver citato le sue esperienze passate
inerenti a queste discipline, che sono magari non così importanti
come lo sci alpino, ma che in questi ultimi anni stanno prendendosi
il loro spazio, e il fatto che anche lo sci alpinismo sia diventato
sport olimpico ne è la dimostrazione.
Sicuramente sono iniziative che partendo da zero non è così
facile mettere in piedi, però se c'è la volontà si possono iniziare
a percorrere i primi passi. Soprattutto si potrebbe, magari con i
ragazzi più piccoli, fare qualcosa di didattica; anche nella sua
relazione che avevamo ricevuto si parlava che con le classi minori
veniva affrontata una parte di didattica, con quelli più grandi più
la pratica sul campo. Poteva essere un'occasione buona poter
inserire anche questa parte di sci alpinismo.
Qui volevo solo aggiungere un dettaglio. Ovviamente non era mia
intenzione portare questi ragazzini su itinerari classici di sci
alpinismo, perché non avrebbero le capacità e le conoscenze, ma
parlo soprattutto di poter mettere questi sci e soprattutto le
pelli di foca sotto gli sci a questi ragazzi e farli provare che
cos'è la risalita con le pelli, quindi in un'ottica di stare
proprio sui comprensori sciistici, su quei percorsi che sono stati
preparati e che hanno delle grandi potenzialità.
Sono contento che comunque lei si sia preso l'impegno per
portare avanti quest'iniziativa. Noi ci auguriamo che al più presto
si lavori in quest'ottica e quindi, credo anche come segnale
collaborativo a livello politico che non vogliamo per forza
piantare la bandierina, noi ci fidiamo di quest'impegno,
monitoreremo e ritiro l'ordine del giorno.
Presidente -
L'ordine del giorno n. 3 dei gruppi Lega e
Forza Italia è ritirato. Passiamo all'ultimo ordine del giorno
sottoscritto dai gruppi Lega e Forza Italia. Per l'illustrazione si
è prenotata la consigliera Foudraz a cui passo la parola.
Foudraz (LEGA VDA) -
Analizzando l'articolato del
dispositivo del disegno di legge n. 73, nello specifico
all'articolo 14, troviamo "Interventi nel settore selvicolturale".
Vorrei richiamare nuovamente il punto 1.18 del DEFR 2022-2024, dove
al punto 2, alla voce "Risorse naturali", viene riportata la
seguente frase: "Recepire i contenuti nel testo unico in materia di
foreste e filiere forestali, con la predisposizione di un apposito
provvedimento normativo che individui le azioni da porre in atto
per garantire la salvaguardia delle foreste, anche mediante la loro
gestione attiva e razionale e che, nel contempo, sviluppi la
filiera foresta legno, affinché i nostri boschi possano assolvere
pienamente alle loro diverse funzioni".
Vista l'importanza del patrimonio boschivo su tutto il
territorio della regione, che in questo ultimo decennio è stato
comunque interessato dal fenomeno della processionaria del pino;
questo è un lepidottero, una farfalla, che nella sua fase larvale
si nutre di aghi di conifere. Il nome "processionaria" deriva
quindi dal comportamento che queste larve assumono nel momento in
cui si spostano in lunghe file indiane. Queste larve perché sono
pericolose? Perché sono ricoperte di peli urticanti che possono
provocare delle reazioni allergiche anche gravi nell'uomo e negli
animali. Infatti, le forme di irritazione e infiammazione nell'uomo
sono molteplici, come ad esempio dermatiti che si manifestano
sottoforma di bolle da orticaria o macchie rosse isolate,
congiuntivite o infiammazione agli occhi, se per caso viene toccata
la larva e poi ci si strofina con le mani gli occhi, e possono
anche causare delle infiammazioni alle vie respiratorie. Negli
animali, soprattutto per quanto riguarda i cani, che quando
passeggiano fiutano il terreno, può accadere che questi aspirino
grandi quantità di peli urticanti e i sintomi potrebbero anche
essere talmente importanti da causarne addirittura la morte.
Il periodo stagionale in cui occorre porre un'attenzione
particolare sia per l'uomo che per l'animale è il tardo autunno e
l'inizio della primavera, quando queste larve lasciano i nidi che
sono sulla pianta e scendono a terra. Il rischio per la salute
umana e per la salute animale è importante in quei mesi, viene un
po' meno questo rischio da maggio fino a fine luglio. Queste larve
non creano solo danni alla salute dell'uomo e dell'animale, ma
anche alla vegetazione che le ospita, poiché nutrendosi di aghi
defogliano quasi completamente i pini, provocando quindi un
indebolimento delle piante che diventano sensibili ad attacchi di
altri parassiti.
So perfettamente che dal 2013 vi è stato un impegno da parte
dell'Amministrazione regionale con un'attività di lotta al
parassita, volta appunto al contenimento e anche alla prevenzione
dei danni di questo tipo. I risultati che sono stati ottenuti nel
quinquennio 2016-2020 si sono dimostrati efficaci, tanto che dalla
lettura del progetto di lotta alla processionaria del pino, nel
periodo 2016-2020, l'analisi dei dati ha messo in evidenza che i
numeri della popolazione della processionaria sono maggiormente in
equilibrio con l'ambiente, anche se viene comunque sottolineato che
quest'insetto, essendo particolarmente favorito da cambiamenti
climatici, necessita che si prosegua con l'attività di monitoraggio
e di lotta.
Considerato che andando sul territorio ci si rende conto che
questo parassita in certe zone è ancora abbondantemente presente,
quest'ordine del giorno intende impegnare l'Assessore competente a
prevedere maggiori stanziamenti per ulteriori interventi per
combattere la processionaria del pino, che risulta essere ancora
una problematica.
Presidente -
Per il Governo l'assessore Sapinet.
Sapinet (UV) -
Come ho detto in occasione del primo
ordine del giorno, il non intervenire ieri non era una mancanza, ma
semplicemente questi ordini del giorno mi danno veramente
l'opportunità di spaziare da un argomento all'altro, quindi mi
sarei sicuramente ripetuto.
Il settore foreste era sicuramente una delle eccellenze della
nostra Regione. È chiaro che lo stop del 2011 e 2012 dei cantieri
forestali qualche problema ce l'ha creato, poi ecco che in questi
ultimi anni si è ripartiti e si è riavviato quello che è un
percorso estremamente importante dal punto di vista della tutela
del nostro territorio. Oggi sui cantieri forestali abbiamo
confermato i numeri, quindi 375 operai sulle risorse naturali, più
25 sull'agricoltura, per circa 140 giornate che potrebbero in caso
poi di maltempo essere aumentate per il recupero.
Venendo ai dati sull'assestamento sull'articolo 6, dove è
prevista la parte di aumento dei costi relativo ai vari lavori,
abbiamo 1 milione 100 mila euro per il dipartimento risorse
naturali, di cui 800 mila euro proprio per la struttura foreste e
sentieristica, quindi l'aumento legato al costo dei cantieri
forestali. La maggior parte delle attività programmate dal piano di
lavoro con le squadre forestali, che sono otto, è concentrata in
lavori di taglio selvicolturali, per contrastare appunto problemi
di tipo fitosanitario al patrimonio boschivo. Queste sono spese
correnti, quindi legate a stipendi e attrezzature; possiamo
finanziare quella parte con un aumento di costi, ma non il
rimanente, con questa fase.
Parliamo della processionaria, che sicuramente è quella che
conosciamo meglio e conosciamo tutti, più dannosa per l'uomo e per
i nostri animali, ma gli interventi vanno a limitare la diffusione
anche di altri patogeni. In particolare la
lymantria monacha
che colpisce attualmente a Valnontey, dove abbiamo un problema
abbastanza importante. Poi il
bostrico
che sta facendo danni
a Pollein e in altre zone della bassa Valle, insetto estremamente
dannoso che causa la morte delle piante attaccate e che si è
sviluppato dopo i grandi schianti, quelli da vento e da neve degli
ultimi anni. Per la processionaria, sulla quale il lavoro è
continuo dal 2013, lo ha ricordato molto bene, il lavoro che più
che di eradicamento è di contenimento, perché sicuramente la
situazione climatica non ci aiuta. I dati erano stati un po'
aggiornarti anche in occasione di altre iniziative e l'attenzione è
alta.
Oltre a ciò, sono in corso interventi di taglio affidati anche a
ditte esterne. Ecco che qui c'è stato un ripartire del settore
legno, ne abbiamo parlato anche in qualche iniziativa con il
collega Distort, con varie ditte che si stanno anche organizzando
per creare un'associazione che può essere sicuramente un punto di
riferimento importante. Su cinque cantieri un impegno finanziario
di circa 120 mila euro e sono ancora da affidare i lavori per altri
200 mila euro già disponibili a bilancio.
Accanto a questi interventi, se ne collocano anche altri più
puntuali nell'ambito di cantiere pilota fitosanitari, sviluppati
direttamente dal Corpo forestale nel quadro della competenza
proprio appunto del monitoraggio, come ha già citato anche lei.
La problematica non è assolutamente trascurata o sottovalutata,
compatibilmente anche con la dotazione del personale tecnico anche
del Corpo forestale. Ecco che i nuovi agenti che speriamo di avere
nel corso del 2023, alla fine del corso, saranno veramente una
grande boccata di ossigeno per le nostre stazioni, che oggi
subiscono un calo di organico sensibile; quindi una seria presa in
carico da parte degli interventi da effettuare.
In questa fase le attenzioni maggiori sono, visto il periodo,
concentrate sul bostrico. In autunno proseguiranno sulla
processionaria, di cui ricordo in particolar modo gli ultimi
interventi: la collina di Sarre e di Saint-Pierre, che è forse una
delle zone più colpite e poi in generale tutti quei rimboschimenti
fatti in passato con la specie del pino nero, che è quella più
colpita. La processionaria sappiamo che ha un ciclo di sette anni,
che la situazione climatica sta rendendo giù favorevole.
Per quello che riguarda le risorse dell'assestamento l'abbiamo
detto: sicuramente un'attenzione per quel che sarà il prossimo
bilancio, però è chiaro che in questa fase, viste anche tutte le
varie problematiche che ci colpiscono, diventa difficile
sbilanciarsi. Un occhio importante andrà dato alle possibilità di
eventuali progetti e di finanziamenti alternativi, dei quali
abbiamo già usufruito e dei quali sicuramente usufruiremo
ancora.
Sicuramente è un'attenzione che non cala, quindi la richiesta è
di ritirare l'ordine del giorno, in alternativa ci asterremo.
Presidente -
Si è prenotata la consigliera Foudraz a cui
passo la parola.
Foudraz (LEGA VDA) -
La voce della pubblica
amministrazione sono gli atti ed è con quelli e solo con quelli che
un'amministrazione parla e divulga esternamente le proprie azioni e
il proprio volere. Leggendo l'allegato A della deliberazione
adottata dalla Giunta regionale, n. 248 del 14 marzo di quest'anno,
tra le altre cose si approva il piano degli interventi forestali
per il triennio 2022-2024 e nella parte dedicata al riepilogo delle
ore previste per gli interventi per la raccolta dei nidi di
processionaria, ho visto che sono state inserite solo 45 giornate,
e sinceramente mi sembrano un po' pochine.
Andando a leggere un'ulteriore parte del piano degli interventi,
la parte dedicata nello specifico al piano lavori, sempre sul
triennio 2022-2024, ho notato invece che la voce relativa agli
interventi per ridurre il fenomeno della processionaria del pino
compaiono solo in due località: nel Comune di Aosta per l'anno
2022, con dei tagli nelle località Talapé, Vignole e Lin, e nel
Comune di Saint-Pierre sul triennio 2022-2024 in diverse località,
Champretavy, Caillet, Côte de Bret, e non ho trovato altro. Io mi
sposto spesso a piedi, più che altro perché è un modo per
controllare il territorio e per mantenersi in forma fisica, e
camminando sul territorio valdostano mi sono resa conto che non ci
sono solo questi due comuni che sono interessati dal fenomeno. È
per questo che riteniamo che sia importante mettere delle risorse
per combattere questo fenomeno, questa problematica che affligge
soprattutto il pino nero, come giustamente ha detto lei. Per questo
motivo non ritiriamo l'ordine del giorno.
Presidente -
Non vedo altre richieste d'intervento,
mettiamo in votazione l'ordine del giorno n. 4 dei gruppi Lega e
Forza Italia. La votazione è aperta.
Esito della votazione:
Presenti: 35
Votanti: 17
Favorevoli: 17
Astenuti:18 (Barmasse, Bertin, Bertschy, Caveri, Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'ordine del giorno non è approvato.
Con la fine dell'analisi degli ordini del giorno, interrompiamo
il Consiglio per arieggiare i locali. Riprenderemo con l'articolato
del disegno di legge n. 73. Il Consiglio è sospeso.
La seduta è sospesa dalle ore 10:49 alle ore 11:19.
Bertin (Presidente) -
Riprendiamo i lavori. Abbiamo
finito l'analisi degli ordini del giorno presentati e collegati al
disegno di legge n. 73. Adesso passiamo all'articolato. Ci sono
interventi? Dichiarazioni di voto sull'articolo n. 1? Se non ce ne
sono, mettiamo in votazione l'articolo n. 1. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani, Spelgatti)
L'articolo n. 1 è approvato.
Stesso risultato per gli articoli n. 2, 3, 4, 5, 6, 7? Stesso
risultato.
Mettiamo in votazione l'articolo n. 8. La votazione è
aperta.
Esito della votazione:
Presenti: 35
Votanti: 24
Favorevoli: 24
Astenuti: 11 (Aggravi, Brunod, Distort, Foudraz, Ganis, Lavy,
Manfrin, Perron, Planaz, Sammaritani e Spelgatti).
L'articolo n. 8 è approvato.
Sull'articolo n. 9, per dichiarazione di voto interviene il
consigliere Sammaritani.
Sammaritani (LEGA VDA) -
Con riferimento all'articolo 9
che prevede alcuni contributi a favore di scuole, istituti,
fondazioni, eccetera, per quanto riguarda il contributo relativo al
Comune di Pont-Saint-Martin per l'adeguamento di un immobile al
fine di destinarlo all'uso delle scuole musicali, sia il
Conservatorio che la SFOM, sicuramente non abbiamo un atteggiamento
contrario, nel senso che è giusto dare soluzione a questi temi che
si trascinano peraltro da anni, come l'Assessore aveva anche
sottolineato nel suo intervento. L'unica cosa che ci lascia un
pochino perplessi, a parte che l'investimento per quanto riguarda
gli immobili di Pont-Saint-Martin è importante, perché sono 750
mila euro, è un discorso un po' di corollario, nel senso che
abbiamo notato che all'interno del Conservatorio c'è una politica
un pochino contrastante con quella di indirizzare degli
investimenti alle scuole musicali della bassa Valle, nel senso che
sono state stipulate recentemente delle numerose convenzioni con
scuole musicali anche del Canavese, del Piemonte, e questa politica
non la riteniamo molto corretta. Si rischia in questo modo di
perdere degli allievi e qualche segnalazione ci è già giunta in
questo senso. Quindi è evidente che per far collimare le due
politiche, la nostra - giustissima peraltro - di investimento sugli
immobili per svolgere quest'attività, dall'altra invece quella di
convenzionarsi con scuole del Piemonte che tendono, come si sa,
nell'ambito scolastico musicale in particolare, a creare molta
sintonia, a volte non solo musicale ma fisica e personale, fra
insegnanti e allievi, c'è il rischio così di perdere soprattutto
gli allievi delle prime classi, quelli proprio dei corsi di base,
che poi sono quelli che invece alimenteranno potenzialmente le
scuole più avanzate per arrivare magari fino anche al
Conservatorio.
Ecco che ci nasce questa perplessità e ci piacerebbe che
quest'idea, questa politica attuata dal Governo sicuramente
favorevole, non sia in contrasto con le strategie in atto al
Conservatorio della Valle d'Aosta.
Presidente -
L'assessore Caveri si è prenotato, ne ha
facoltà.
Caveri (AV-VdA Unie) -
Talvolta lei ne sa più di me,
perché ha qualche informatrice molto informata all'interno del
Conservatorio, ma io la rassicuro sul fatto che stiamo seguendo
l'evoluzione.
Partiamo da un dato immobiliare: non si può stare all'interno
del bocciodromo Clerin a fare lezione di musica, questo è il dato
di fondo. La soluzione che noi abbiamo prospettato con il Comune di
Pont-Saint-Martin è certamente positiva, ma tengo conto in maniera
preziosa delle osservazioni che lei ha fatto, perché è sicuro che
una qualche riflessione anche sui costi del Conservatorio, rispetto
a un eccesso di utenza di provenienza del Canavese, va fatta
perché, soprattutto per i corsi propedeutici, non è che si può
pensare che noi mettiamo delle scuole a Pont-Saint-Martin che
diventano esclusivo appannaggio dei canavesani, perché sarebbe una
situazione abbastanza grottesca e paradossale, soprattutto in una
zona, per grazia di Dio, che è fortemente vocata alla musica.
Quindi la ringrazio della segnalazione, vigileremo sulla
questione, intanto sono lieto che lei stesso riconosca che va
trovata una soluzione per gli immobili, perché la situazione
attuale è eccessivamente precaria.
Presidente -
Altre richieste d'intervento su questo
articolo 9? Non vedo richieste d'intervento. Mettiamo in votazione
l'articolo 9. La votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 9 è approvato.
Mettiamo in votazione l'articolo n. 10. La votazione è
aperta.
Esito della votazione:
Esito della votazione:
Presenti, votanti e favorevoli: 35
Il Consiglio approva all'unanimità l'articolo 10.
Sull'articolo n. 11 c'è una richiesta d'intervento da parte del
consigliere segretario Distort per dichiarazione di voto su
quest'articolo.
Distort (LEGA VDA) -
In riferimento agli interventi
citati nell'articolo 11 di sistemazione idraulica sul torrente
Evançon e di realizzazione di una viabilità alternativa in frazione
Champoluc del Comune di Ayas, segnalo, a nome del gruppo consiliare
Lega, che tali interventi, dedotti dalla documentazione progettuale
che abbiamo potuto osservare, manifestano pesanti perplessità. Con
tutto il rispetto per la libertà progettuale del progettista, ma
nell'ottica dello spirito di giudizio che compete al Consiglio
regionale, rileviamo che la quota del nuovo piano stradale, che
attraversa la frazione di Champoluc, verrà rialzata di circa 80-100
cm, quindi con problemi per gli accessi attuali, che attualmente
sono a raso, delle attività commerciali che saranno comunque
occultati rispetto al passaggio veicolare e si tratterà poi di
adottare una soluzione a trincea. Non ci pare una soluzione così
interessante dal punto di vista paesaggistico, dal punto di vista
dell'impatto visivo e dal punto di vista della fruibilità degli
spazi commerciali.
C'è un altro problema: si prevede l'abbassamento della quota del
fondo del torrente Evançon di circa tre metri. Esprimiamo
perplessità anche su quest'iniziativa. Fra l'altro, ricordiamo che
durante gli eventi eccezionali dell'alluvione del 2000, tra l'altro
un termine preso in considerazione per tutti gli studi di tipo
idraulico e di tipo idrogeologico, non si era rilevata tracimazione
ed esondazione del corso d'acqua, per cui i calcoli idraulici ci
sembrano eccessivamente cautelativi. Soprattutto si pone poi il
problema di un piano dell'alveo ribassato di tre metri, con le
sponde che necessariamente diventano sponde tipiche di un canale e
non più di un torrente alpino.
Siamo poi a conoscenza di lamentele della comunità e di
amministratori locali.
Tutto ciò premesso, segnalando attenzione a quest'intervento, il
voto della Lega a questo articolo sarà di astensione.
Presidente -
Se non vi sono altre richieste d'intervento
sull'articolo n. 11, lo mettiamo in votazione. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 11 è approvato.
Mettiamo in votazione l'articolo n. 12. La votazione è
aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 12 è approvato.
All'articolo n. 13 c'è il primo emendamento della II
Commissione. Mettiamo in votazione l'emendamento della II
Commissione. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'emendamento è approvato.
Mettiamo in votazione l'articolo 13. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti)
L'articolo n. 13 è approvato.
Stesso risultato per l'articolo n. 14? Stesso risultato.
Sull'articolo n. 15, per dichiarazione di voto c'è l'intervento
del consigliere Aggravi.
Aggravi (LEGA VDA) -
Volevo fare una dichiarazione di
voto e annunciare il voto di astensione da parte del gruppo Lega
Vallée d'Aoste su quest'articolo. Non è nostra intenzione, l'ho già
specificato in relazione, non siamo contrari di per sé
all'intervento, però questo, come altri, fanno parte di un'azione e
di una serie di progetti sulla Casa di riposo Festaz che, a nostro
giudizio, dovevano avere una valutazione e un'analisi più
complessiva che abbiamo chiesto più volte e che oggi non abbiamo
avuto modo di avere; la valuteremo nel tempo. Abbiamo anche appreso
della notizia
in itinere
della firma dell'accordo di
programma, vedendo il comunicato stampa, e mi auguro che sarà poi
messo a disposizione della Commissione: valuteremo al meglio
l'evoluzione del progetto legato alla struttura del Festaz.
Su quest'articolo ci asteniamo. Ripeto, non siamo contro
l'intervento, ma è una considerazione di carattere generale
rispetto a tutta una serie di iniziative che abbiamo già fatto e
che continueremo a fare.
Presidente -
Ci sono altri interventi su quest'articolo?
Non vedo richieste di intervento. Mettiamo ora in votazione
l'articolo n. 15. La votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Guichardaz Erika, Lavy, Manfrin, Minelli, Perron, Planaz,
Rollandin, Sammaritani e Spelgatti).
L'articolo n. 15 è approvato.
Mettiamo ora in votazione l'articolo n. 16. La votazione è
aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 16 è approvato.
Mettiamo in votazione l'articolo n. 17. La votazione è
aperta.
Esito della votazione:
Presenti, votanti e favorevoli: 35
L'articolo n. 17 è approvato all'unanimità.
Sull'articolo 18 c'è una richiesta di dichiarazione di voto da
parte del consigliere segretario Distort, ne ha facoltà.
Distort (LEGA VDA) -
Non possiamo non essere coerenti a
quanto già espresso per un punto di medesimo contenuto proposto
nella scorsa legge di bilancio. Ribadiamo la considerazione
generale effettuata allora, la ribadiamo oggi: il priorato di Saint
Benin risale all'anno Mille, data non certa ma sicuramente
collocabile all'inizio del XI secolo a opera dei benedettini. É
quindi la più antica costruzione in quella parte di città, dopo le
vicine mura romane, insomma un edificio di grandissimo pregio
storico culturale che ha percorso mille anni di storia della città
di Aosta.
Ricordo inoltre che su tali presupposti, agli inizi del 2019, in
aula il gruppo Lega raccomandava in merito al recupero dell'area di
Saint Benin una procedura di concorso di idee che, oltre alla
corretta valorizzazione del bene culturale, collocasse l'intervento
all'interno di una visione più ampia, basata sui principi della
rigenerazione urbana della parte di città in questione.
L'iniziativa qui richiamata dall'articolo 18 non rispetta quanto
noi avevamo indicato. Oltretutto, alla luce del valore
storico-culturale semantico di quest'edificio, non ci riconosciamo
in un'iniziativa che lo trasformi in una
dépendance
di un
fabbricato dei recenti anni sessanta, evidenziando che, nel caso si
sottoponesse tale fabbricato degli anni sessanta a una perizia
statico sismica, è praticamente certo che si riscontrerebbe una
mancata idoneità strutturale. Si presuppongono, quindi, interventi
ingenti di messa a norma e si impedirebbe così la libertà
nell'adozione di soluzioni alternative di riuso e di rigenerazione
urbana.
Tutto ciò premesso il voto della Lega a questo articolo sarà di
astensione.
Presidente -
Non vedo altre richieste d'intervento su
quest'articolo. Possiamo mettere in votazione l'articolo n. 18. La
votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 18 è approvato.
Mettiamo in votazione l'articolo n. 19. La votazione è
aperta.
Esito della votazione:
Presenti, votanti e favorevoli: 35
L'articolo n. 19 è approvato all'unanimità.
Mettiamo in votazione l'articolo n. 20. La votazione è
aperta.
Esito della votazione:
Presenti: 35
Votanti: 33
Favorevoli: 33
Astenuti: 2 (Guichardaz Erika e Minelli).
L'articolo n. 20 è approvato.
Mettiamo in votazione l'articolo n. 21. La votazione è
aperta.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 21 è approvato.
Mettiamo in votazione l'articolo 22. La votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
Mettiamo in votazione l'articolo n. 23. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 23 è approvato.
Il consigliere Perron per dichiarazione di voto sull'articolo n.
24.
Perron (LEGA VDA) -
Intervengo per quanto riguarda la
questione dell'impianto di tiro al volo di Châtillon. Il nostro
gruppo aveva già portato in aula due iniziative su questo tema. La
prima è quella che avevamo discusso il 22 aprile 2021, era
un'interpellanza nella quale chiedevamo quali fossero gli
intendimenti. Il Presidente all'epoca ci aveva risposto che si
stavano valutando le varie priorità sui progetti e citava una
possibile copertura poi con il rendiconto 2020.
Così un mese dopo, era il 28 maggio quando l'abbiamo consegnata,
abbiamo portato una mozione in aula per chiedere alla Giunta di
impegnarsi a inserire il progetto nell'ambito dei fondi dell'avanzo
di bilancio. La mozione all'epoca era stata respinta, sempre il
Presidente ci aveva risposto che il problema restava di natura
economica finanziaria e dall'avanzo c'erano liberi 72 milioni; le
richieste sul tavolo erano molto più ampie, per 150 milioni,
infatti il progetto lo scorso anno non fu considerato una
priorità.
Oggi finalmente arriviamo alla fine di questo iter e ovviamente
voteremo in maniera favorevole su questo. Rimarchiamo che ci si
poteva probabilmente muovere prima, si poteva risparmiare tempo
prezioso e forse - non lo sappiamo per certo - visto l'aumento
delle materie prime e dell'energia, si poteva anche risparmiare
qualcosa. Voteremo favorevole.
Presidente -
Vi sono altri interventi su quest'articolo?
Assessore Marzi per dichiarazione di voto.
Marzi (SA) -
In realtà nel ringraziare il collega Perron
per la specifica rispetto all'articolo 24 richiamato, avevamo già
avuto modo in Commissione di esplicitare fondamentalmente un
aspetto, cioè che i 750 mila euro che vengono posti in essere con
questa legge di assestamento, vanno a sommarsi al milione e 250
mila euro che era già messo sul capitolo.
Ovviamente, come è stato richiamato dal suo intervento, i 750
mila euro sono legati agli aumenti delle spese rispetto all'opera
del tiro al volo di Châtillon; questo lo dico perché nella
dichiarazione di ieri sera è sfuggito in parte. Naturalmente per
quanto riguarda l'opera, questi 750 mila euro prevedranno di
chiudere la progettazione con l'autunno e, con tutti i gesti
apotropaici del caso, di andare in gara per la fine dell'anno e
quindi, di fatto, di vedere la partenza di quest'opera già l'anno
prossimo.
A proposito del fatto che le leggi di assestamento e il titolo
II servono in sostanza a proseguire degli investimenti, e in alcuni
casi a chiuderli, visto che le tempistiche sull'utilizzo del titolo
II in base all'assestamento è entro il 31 di dicembre, fa sì che
questo sia un caso specifico che rende evidente come l'assestamento
permette non soltanto di chiudere cose già iniziate, che
naturalmente sono state in tanti casi occasione di confronto in
aula, ma inoltre prevedono anche di chiudere programmazione e
progettazione che già era in corso.
Per cui ci accodiamo a lei e siamo lieti che accolga
positivamente il fatto di avere assolutamente mantenuto la parola
rispetto a questo tema, rispetto a un'opera così importante, che
ricordo nel 2021 ha visto una serie di iniziative portate avanti in
maniera trasversale da parte di tutto quanto il Consiglio, nel
senso che in quest'aula sono presenti colleghi che hanno portato
interesse rispetto al tema in tutte quante le posizioni politiche e
di conseguenza il Consiglio si è preso in carico un'iniziativa di
questo genere.
A proposito del fatto che anche gli aumenti di spese, quindi far
fronte agli aumenti di spese, di fatto vuol dire occuparsi di
programmazione e progettazione, con questi 750 mila euro chiudiamo
il cerchio.
Presidente -
Se non vi sono altre richieste d'intervento
su quest'articolo 24, lo mettiamo in votazione. La votazione è
aperta.
Esito della votazione:
Presenti, votanti e favorevoli: 35
L'articolo n. 24 è approvato all'unanimità.
mettiamo ora in votazione l'articolo n. 25. La votazione è
aperta.
Esito della votazione:
Presenti, votanti e favorevoli: 35
L'articolo n. 25 è approvato all'unanimità.
Non vedo richieste d'intervento, mettiamo in votazione
l'articolo n. 26. La votazione è aperta.
Esito della votazione:
Presenti, votanti e favorevoli: 35
L'articolo n. 26 è approvato all'unanimità
Non ci sono richieste d'intervento, mettiamo in votazione
l'articolo n. 27. La votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Guichardaz Erika, Lavy, Manfrin, Minelli, Perron, Planaz,
Rollandin, Sammaritani e Spelgatti).
L'articolo n. 27 è approvato.
Mettiamo in votazione l'articolo n. 28. Non ci sono richieste
d'intervento, la votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Guichardaz Erika, Lavy, Manfrin, Minelli, Perron, Planaz,
Rollandin, Sammaritani e Spelgatti).
L'articolo n. 28 è approvato.
Mettiamo in votazione l'articolo n. 29. Non ci sono richieste
d'intervento, la votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 29 è approvato.
Sull'articolo n. 30 c'è una richiesta d'intervento da parte del
consigliere segretario Distort, ne ha facoltà.
Distort (LEGA VDA) -
Come spesso richiamato, in
particolare da me, l'adagio latino
est modus in rebus
è la
chiave di lettura dell'intervento. È esattamente in questa linea
che noi ci poniamo, più che come intervento come dichiarazione di
voto, in cui esprimiamo e anticipo un'astensione. Però insieme alla
dichiarazione di voto noi vogliamo collocare un suggerimento
accorato al Governo, perché per quanto riguarda il discorso degli
interventi a favore del verde pubblico, è nobile causa,
nulla
quaestio
, assolutamente, ma se alle politiche orientate al
verde pubblico non si associa una corretta progettazione del verde,
si rischia di ottenere risultati deludenti. Reliquati di superficie
vengono sistemati genericamente a verde, dove aiuole e tappeti
verdi - estremamente tra l'altro voraci di acqua; questo è un tema
estremamente importante in questo periodo - dovrebbero invece
lasciare la priorità ad alberi ad alto fusto.
Chiaramente sappiamo che gli alberi ad alto fusto loro stessi,
seppure in minor quantità proporzionale all'estensione dell'area
rimasta a verde, hanno comunque bisogno di irrigazione. Quindi, è
estremamente importante che sia garantita l'irrigazione del verde
pubblico, altrimenti il destino di quest'ultimo diventa quello
rappresentato dall'attuale prassi nel territorio di Aosta, e non
entro in merito alle competenze, entro semplicemente in merito al
fatto che chiunque abbia utilizzato il territorio di Aosta,
soprattutto in questo periodo, abbia potuto notare che in buona
parte la cura del verde si attua mediante l'utilizzo della
motosega, abbattendo alberi seccati per mancanza di irrigazione.
Non so se avete notato lungo Via Piccolo San Bernardo in questi
giorni gli interventi di manutenzione si sono attuati esattamente
in questo modo, abbattendo alberi. Se noi andiamo a vedere in Via
Chaligne, vediamo che ci sono alberi costantemente morenti,
probabilmente in sintonia purtroppo con la camera mortuaria messa
lì vicino; tra l'altro, la presenza di questi alberi morenti
aggrava ulteriormente l'umore e lo stato d'animo delle persone che
purtroppo sono lì per ragioni che sono assolutamente già tristi di
per sé.
Senza queste garanzie, l'articolo in questione rimane
un'intenzione generica e il voto della Lega a quest'articolo sarà
quindi d'astensione.
Presidente -
Se non vi sono altre richieste d'intervento,
mettiamo in votazione l'articolo n. 30. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 30 è approvato.
Mettiamo in votazione l'articolo n. 31. La votazione è
aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 31 è approvato.
Mettiamo ora in votazione l'articolo n. 32. Non vedo richieste
d'intervento, la votazione è aperta.
Esito della votazione:
Presenti: 34
Votanti: 20
Favorevoli: 20
Astenuti: 14 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Sammaritani
e Spelgatti).
L'articolo n. 32 è approvato.
Mettiamo in votazione l'articolo n. 33. Non vi sono richieste
d'intervento, la votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 33 è approvato.
Sull'articolo n. 34, il consigliere segretario Distort per
dichiarazione di voto.
Distort (LEGA VDA) -
Anche qui una considerazione in
dichiarazione di voto e un suggerimento. In riferimento alle
autorizzazioni spesa per interventi finalizzati allo sviluppo di
sistemi informativi e tecnologici a supporto delle strutture
dell'Amministrazione e a supporto del lavoro agile, a nome del
gruppo Lega comunichiamo queste riflessioni.
Per quanto riguarda il lavoro agile, questo è quasi pleonastico,
nel senso che è né più né meno che l'adempimento di un obbligo di
legge, quindi
nulla quaestio.
Per quanto riguarda la
digitalizzazione, vogliamo veramente di cuore fornire un
suggerimento a chi gestirà l'applicazione di quest'articolo, perché
senza la digitalizzazione, senza i dovuti approfondimenti sulle
migliori e più intuitive possibili procedure dei servizi, rischia
di diventare solo una complicazione.
Io penso che qualunque
cittadino, e forse anche qualcuno di noi o qualcuno dei nostri
parenti, abbia avuto ultimamente a che fare per esempio con lo
SPID. Rendiamoci conto che, se vogliamo pensare a una facilitazione
della vita, la digitalizzazione è uno strumento estremamente
importante, ma fondamentale è come si gestisce la digitalizzazione.
Aggiungo un altro suggerimento, sempre a nome del gruppo
Lega: senza l'affiancamento di un servizio a sportello che dia
informazione, la digitalizzazione, ribadisco, rischia di essere
semplicemente una complicazione.
Quest'articolo potrebbe condurre a una meta importante, oppure a
un risultato di inutilità o addirittura di complicazione della vita
dei cittadini. È estremamente importante qui in questo caso, e
ribadisco
est modus in rebus,
il modo con cui si attua.
È un suggerimento accorato che sarà sicuramente condiviso,
accettato e apprezzato da tutti i cittadini che avranno a che fare
con la digitalizzazione.
Tutto ciò premesso, il voto della Lega a questo articolo sarà di
astensione.
Presidente -
Se non vi sono altre richieste d'intervento,
mettiamo in votazione l'articolo n. 34. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 34 è approvato.
Stesso risultato per l'articolo n. 35? Stesso risultato.
Mettiamo in votazione l'articolo n. 36. Non vedo richieste
d'intervento, la votazione è aperta.
Esito della votazione:
Presenti, votanti e favorevoli: 35
L'articolo n. 36 è approvato all'unanimità.
Mettiamo in votazione l'articolo n. 37. Non ci sono richieste
d'intervento, la votazione è aperta. La votazione è chiusa.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 37 è approvato.
Stesso risultato per l'articolo n. 38? Stesso risultato
Mettiamo in votazione l'articolo n. 39. Non vi sono interventi,
la votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 39 è approvato.
Mettiamo ora in votazione l'articolo n. 40. Non vedo richieste
d'intervento, la votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 40 è approvato.
All'articolo n. 41 vi è l'emendamento n. 2 della II Commissione,
pertanto mettiamo in votazione prima l'emendamento. La votazione è
aperta.
Esito della votazione:
Presenti, votanti e favorevoli: 35
L'emendamento è approvato all'unanimità.
Stesso risultato per l'articolo n. 41? Stesso risultato.
Mettiamo in votazione l'articolo n. 42. Non vedo richieste
d'intervento, la votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 42 è approvato.
Mettiamo in votazione l'articolo n. 43. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 43 è approvato.
Stesso risultato per l'articolo n. 44? Stesso risultato.
Stesso risultato per l'articolo n. 45? Stesso risultato.
All'articolo n. 46 vi è il primo emendamento di Lega, Pour
l'Autonomie, Forza Italia, sostitutivo dell'articolo n. 46. Per
l'illustrazione dell'emendamento, il consigliere Manfrin.
Manfrin (LEGA VDA) -
Abbiamo credo già illustrato in
maniera approfondita ieri il senso di quest'emendamento, che agisce
e interviene su quella che è l'unica, così è stata riconosciuta da
più parti, misura politica inserita in questo assestamento, ovvero
i quattro milioni di euro che sono stati messi a disposizione per
una futura misura di aiuto alle famiglie, ma che a oggi non
risultano chiaramente impegnati, perché non ci sono delle leggi che
lo consentano: non sono stati inseriti sul
Bon de chauffage
,
non ci sono modalità di erogazione di questi fondi, ci sono 4
milioni che sono fermi.
Credo che abbiamo già illustrato bene quali siano le due
filosofie che sono state illustrate in quest'aula. Da una parte
questi soldi sono messi per un futuro che non sappiamo quando
arriverà, perché poi si è detto che giustamente a settembre si
elaborerà la misura; quindi, è possibile che essendo il Consiglio
probabilmente verso fine settembre, arriveremo forse a ottobre, se
la misura sarà erogata, o forse ancora più in là. Invece, con
questo nostro emendamento, con questa nostra proposta se verrà
approvata, la Giunta avrà in mano uno strumento per erogare
immediatamente questi fondi che, lo abbiamo detto ancora una volta
e lo ribadiamo, consideriamo non sufficienti, ma sicuramente sono
un primo passo verso un intervento che, secondo quello che era
anche lo spirito dell'ordine del giorno, è assolutamente da fare,
ovvero ampliare queste risorse.
Proprio da quell'ordine del giorno che è stato bocciato ieri
volevo partire, perché alcuni interventi mi hanno lasciato
particolarmente perplesso. Quell'ordine del giorno che noi abbiamo
presentato è stato accolto dicendo che non si potevano fare gli
accertamenti dei residui, che questi accertamenti sarebbero stati
fatti alla fine dell'anno e che quindi quel nostro ordine del
giorno non era realizzabile. Dall'altra parte però abbiamo
assistito ad altri interventi che ci hanno detto che questi quattro
milioni di euro da qui a settembre avrebbero potuto essere
implementati. C'è una contraddizione in termini in questo: o
effettivamente c'è un riaccertamento dei residui, e quindi questi
fondi possono venire implementati, oppure questi fondi che sono a
disposizione devono lievitare in qualche maniera, però non c'è
stato indicato quando, né come, dove erano individuati e in quale
maniera.
Rimane il dubbio che si voglia semplicemente spostare in avanti
l'attenzione, scampare il momento della pausa estiva, per poi
eventualmente trovare una soluzione. Noi invece riteniamo che sia
opportuno, a fronte delle gravi difficoltà che le famiglie stanno
patendo e non hanno cominciato ora a partire; come ho già ricordato
abbiamo presentato un emendamento per riattivare il Bon de
chauffage già nel bilancio 2021, abbiamo presentato delle
iniziative ispettive per chiedere degli aiuti alle famiglie già gli
ultimi mesi del 2021 e abbiamo continuato per tutto il 2022.
Arrivati a questo punto evidentemente urge la necessità di andare a
intervenire in maniera concreta e aiutare, anche soltanto per
quella che è la cifra a disponibilità stanziata, le famiglie
valdostane.
Con questo emendamento questi soldi si erogano subito tramite il
mezzo di una delibera di Giunta. Peraltro, vedevo ieri quelle che
sono state le valutazioni dell'assessore Barmasse sul meccanismo
dell'ISEE, mentre noi non abbiamo messo alcun limite; abbiamo messo
sì che il meccanismo è dell'ISEE, ma nessuno impedisce di darlo a
una fascia piuttosto che ad un'altra, questa sarà una scelta che la
Giunta potrà mettere in campo. Quindi, con questo nostro
emendamento questi soldi vengono erogati, mentre con l'articolo
originario questi soldi rimangono fermi e forse, chi lo sa, a
settembre, ottobre, novembre, dicembre e nei prossimi mesi, quelle
famiglie valdostane vedranno qualcosa. Per noi è importante agire
subito e sulla base di questo spirito ovviamente enunciamo il voto
favorevole al nostro emendamento.
Presidente -
Consigliere Baccega.
Baccega (FI) -
Facendo nostre un po' tutte le
dichiarazioni che ha testé fatto il collega Manfrin, credo che si
voglia giocare sul termine "riaccertamento", o una verifica di
equilibri, o ancora di più quello che si chiedeva effettivamente,
una ricognizione delle poste rispetto a quello che non sarà speso
da settembre a fine anno; era un po' questo il tema per il quale si
voleva andare in quella direzione.
Affermiamo la volontà di andare nella direzione che abbiamo
indicato nell'emendamento. Affermiamo il fatto che non si tratta di
interessi di bottega, bensì di difendere delle famiglie che sono in
difficoltà, e lo sono davvero. Chiaramente abbiamo la sensazione
che non si voglia fare solo perché è presentato dalla minoranza
questo passaggio.
Invitiamo davvero a fare un'attenta riflessione a settembre.
Presidente -
Non vedo richieste di intervento, mettiamo
in votazione il primo emendamento di Lega, Pour l'Autonomie, Forza
Italia. La votazione è aperta.
Esito della votazione:
Presenti: 35
Votanti: 17
Favorevoli: 17
Astenuti: 18 (Barmasse, Bertin, Bertschy, Caveri Chatrian,
Cretier, Grosjacques, Guichardaz Jean-Pierre, Jordan, Lavevaz,
Malacrinò, Marguerettaz, Marzi, Padovani, Restano, Rosaire, Sapinet
e Testolin).
L'emendamento non è approvato.
Mettiamo ora in votazione l'articolo n. 46. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz, Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti)
L'articolo n. 46 è approvato.
Il secondo emendamento di Lega, PLA e Forza Italia, articolo 46
bis, è decaduto in quanto collegato a quello precedente.
Mettiamo pertanto in votazione l'articolo n. 47. Non ci sono
richieste d'intervento, la votazione è aperta.
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 47 è approvato.
Mettiamo in votazione l'articolo n. 48. Ci sono richieste
d'intervento su questo articolo? Non ne vedo, pertanto la votazione
è aperta.
Esito della votazione:
Presenti, votanti e favorevoli: 35
L'articolo n. 48 è approvato all'unanimità.
Sull'articolo n. 49 si è prenotato per dichiarazione di voto il
vicepresidente Sammaritani, ne ha facoltà.
Sammaritani (LEGA VDA) -
All'articolo 49 sono previsti
vari incrementi di autorizzazione di spesa su alcune leggi
regionali recanti i trasferimenti correnti per il funzionamento
delle istituzioni scolastiche e Fondazioni regionali. C'è un
aumento per costi di utenze, che riteniamo sia necessario, è
evidente. C'è l'erogazione all'Università della Valle d'Aosta di
assegni di ricerca, cui aveva fatto riferimento anche ieri
l'Assessore, e siamo sicuramente favorevoli. Ci sono fondi per il
rinnovo contrattuale e gli scatti di anzianità del personale della
SFOM, e sicuramente è un'attività che deve essere finanziata. Ci
sono anche i maggiori costi per aumento del numero di classi del
Liceo linguistico di Courmayeur, e anche su questo non c'è nulla da
eccepire.
Ciò che invece ci lascia molto perplessi, e sicuramente
riteniamo non vada bene, sono quei 120 mila 500 euro annui per gli
adeguamenti stipendiali per il periodo 2021-2023 e per la
costituzione in fondo per le controversie legali relative al
Conservatorio. Gli adeguamenti stipendiali non sono un rinnovo
contrattuale, come viene detto invece per la SFOM, quindi non si
comprende bene quali siano questi adeguamenti.
Naturalmente non vogliamo fare gli gnorri, come giustamente ha
detto l'Assessore abbiamo fior di informatori all'interno del
Conservatorio, anche più di uno, anche perché queste sono questioni
personali di più di un professore. É evidente che conosciamo
quest'annosa vicenda, per cui ci sono state erogazioni improvvise
di somme di denaro anche molto ingenti in un'unica busta paga
qualche anno fa agli insegnanti, adesso l'anno scorso sono stati
chiesti indietro molti di questi soldi, buona parte di questi soldi
a seconda delle posizioni contrattuali, credo con risvolti fiscali
anche non indifferenti. Poi addirittura richieste variate, nel
senso che "Ah no, te ne ho chiesti indietro 10 mila, ma erano
8".
Questo dà il segno di un'improvvisazione veramente inaccettabile
in amministrazione.
Sono state date delle consulenze esterne, più di una, per rifare
questi calcoli, per fare questi adeguamenti stipendiali, quindi
spendendo altri soldi peraltro, e adesso vedo addirittura che si
stanno dando delle somme per costituire un fondo per le
controversie legali. Non è sicuramente un bel segno.
Ma è possibile - ci chiediamo - che i vertici del Conservatorio
in questi anni non siano stati in grado di affrontare la questione
attraverso una seria trattativa sindacale, per far sì che
finalmente si desse una soluzione definitiva a questa vicenda una
volta per tutte e per evitare soprattutto di andare in contenzioso
e quindi di spendere dei soldi inutilmente? È possibile ed è
giusto, ci chiediamo, che l'inerzia, o peggio, l'incapacità dei
vertici del Conservatorio debba essere pagata dai cittadini
valdostani? Il nostro voto sarà sicuramente di astensione.
Presidente -
Si è prenotato l'assessore Caveri, ne ha
facoltà.
Caveri (AV-VdA Unie) -
Mi dispiace molto che voi vi
asteniate, a fronte di una serie di finanziamenti in cui la
questione dei 120 mila 500 euro del Conservatorio risulta essere
marginale. Io sono abbastanza imbarazzato che le vicende interne
del Conservatorio ogni tanto occupino il tempo di questo Consiglio.
Sono imbarazzato perché chi ha seguito la vicenda dei pregressi e
il tentativo di mettere a posto una situazione che si era
incancrenita, e si era incancrenita nel tempo con responsabilità
che riguardano anche chi ha fatto l'amministratore negli anni
precedenti al posto del sottoscritto, è una situazione che si è
incancrenita drammaticamente e che è stata lentamente ma
inesorabilmente risolta, tant'è che la maggior parte delle persone
che avevano dei contenziosi, hanno firmato la chiusura definitiva.
Credo che siano rimasti in sei i dipendenti che non hanno
sottoscritto l'accordo.
È ovvio che la logica con la quale noi abbiamo ridistribuito
questo denaro, è perché l'anno scorso avevamo tagliato un cinque
percento sistematico nei fondi di trasferimento anche del
Conservatorio e lo avevamo fatto per la semplice ragione che i
fondi che noi avevamo tagliato erano poi andati a finire per tutta
la vicenda legata ai fondi che servivano per far fronte
all'epidemia.
Quindi mi dispiace molto e sarò lieto anche di incontrarla, per
farle vedere che tutto quello che è avvenuto non è esattamente
rappresentato così come lei ha potuto esprimere qui in aula, perché
in effetti, al di là delle valutazioni degli uni e degli altri, se
fossero meglio i direttori passati di quelli presenti, il tentativo
oggi è stato quello di mettere ordine e, a mio modestissimo avviso,
è un tentativo che sta riuscendo, per riportare un clima di
serenità all'interno del Conservatorio che è assolutamente
necessario per la credibilità stessa di quest'istituzione.
Presidente -
Non vedo altre richieste d'intervento.
Mettiamo in votazione l'articolo n. 49. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani, Spelgatti)
L'articolo n. 49 è approvato.
Stesso risultato per l'articolo n. 50? Stesso risultato.
Stesso risultato per l'articolo n. 51? Stesso risultato.
Si è prenotato il consigliere Brunod per dichiarazione di voto
sull'articolo n. 52, ne ha facoltà.
Brunod (LEGA VDA) -
Annuncio il nostro voto sicuramente
favorevole a quest'articolo in quanto, come più volte già accaduto
in quest'aula, abbiamo sempre portato molta attenzione al tema dei
grandi eventi, quindi non può che essere così. Così come già
affrontato durante la Commissione, quest'articolo riguarda gli
investimenti per tutta la parte strutturale, per l'organizzazione
delle infrastrutture mobili e fisse per l'evento. Come già anche il
collega Carrel, durante le Commissioni avevamo chiesto l'attenzione
che in parallelo ci siano anche delle risorse per tutto quanto
riguarda la promozione dell'evento e il coinvolgimento di tutti
quegli enti e associazioni, per portare tutte le particolarità e le
valorizzazioni della nostra Regione in quell'occasione; anche
perché ormai mancano novanta giorni all'evento, c'è il mese di
agosto di mezzo e quindi una vetrina mondiale di questo tipo merita
una grande attenzione, perché sono delle occasioni da non
perdere.
Guardo l'Assessore al turismo e sport facendo quest'intervento,
cercando di non perdere giornate preziose per andare in questa
direzione. Ci auguriamo che prima possibile ci siano anche delle
risorse dedicate per questo settore e soprattutto che vengano
portate avanti numerose iniziative in quanto, ripeto, sono delle
occasioni come il Giro d'Italia che non possiamo perdere.
Presidente -
Non vedo altre richieste d'intervento.
Mettiamo in votazione l'articolo n. 52. La votazione è aperta.
Esito della votazione:
Presenti: 35
Votanti: 33
Favorevoli: 33
Astenuti: 2 (Guichardaz Erika e Minelli).
L'articolo n. 52 è approvato.
Mettiamo in votazione l'articolo n. 53. La votazione è
aperta.
Esito della votazione:
Presenti, votanti e favorevoli: 35
L'articolo n. 53 è approvato all'unanimità.
Sull'articolo n. 54 si è prenotato il consigliere Brunod per
dichiarazione di voto.
Brunod (LEGA VDA) -
Anche su quest'articolo, come su
quelli appena precedenti, siamo sicuramente a favore e non può che
essere così, perché sul tema degli investimenti per le piste da
skiroll
abbiamo già ampiamente dibattuto nel corso della
consiliatura. Infatti, a metà dicembre 2021 avevamo presentato un
ordine del giorno, che ci tengo a leggere, tanto è molto breve e
semplice, con cui si impegnava "in collaborazione con il Comune di
Brusson a riprendere in mano la bozza di progetto per la
realizzazione della pista di skiroll, avviarne nel corso del 2022
l'iter per la sua realizzazione". Un ordine del giorno molto
semplice, molto fattibile, ma in quell'occasione l'Assessore allo
sport ci rispose che i termini che noi avevamo indicato non erano
accoglibili, in quanto lui confrontandosi con il collega Marzi,
perché questa materia è di competenza tra i due assessorati, "non
possono essere al momento considerati come termini perentori".
In seguito, con un'interpellanza di alcune settimane dopo, le
cose erano un po' diverse in quanto il collega Marzi ci rispose che
"Il Comune di Brusson ha fatto pervenire una richiesta di
realizzazione ex novo di una pista di skiroll lunga tremila metri,
da realizzare in corrispondenza della pista di fondo esistente,
sempre ai sensi della legge 16 del 2007. La richiesta sarà accolta
e quindi la Regione provvederà alla realizzazione diretta
dell'intervento, con il conseguente reperimento dei fondi necessari
all'investimento sopra descritto, sempre attingendo da risorse
dell'avanzo di amministrazione 2021".
Ovviamente noi siamo ben contenti di arrivare a questo
risultato. Come è già successo altre volte siamo anche felici che,
come minoranza, fa parte del gioco, dando degli stimoli poi si
arriva ai risultati. Quindi accogliamo con favore quest'ordine del
giorno e speriamo che le nostre iniziative propositive portino
sempre a questi risultati.
Presidente -
Si è prenotato l'assessore Marzi.
Marzi (SA) -
Come richiamato dal collega Brunod, secondo
me questa è l'occasione, più che per dire chi è favore e chi ha
torto perché quello si esprime anche con il voto, per fare un
attimo ordine rispetto al fatto che la legge 16 del 2007, cioè la
legge di riferimento in termini di sostegno finanziario sugli
impianti sportivi di interesse regionale, fondamentalmente prevede
due tipi di intervento di parte pubblica. Una parte degli
interventi, quelli richiamati nell'articolo 24 che abbiamo già
trattato rispetto all'intervento del collega Perron, sono gli
interventi che vengono posti in essere a contributo, per cui
direttamente al titolo 2 c'è la possibilità d'intervenire a
contributo fino a un massimo del 50 percento della spesa
sull'intervento. L'articolo 24, tra l'altro, ha previsto tutta una
serie di interventi che vengono richiesti da tutta una serie di
Comuni che in parte andiamo a finanziare per quello che è stato
fatto l'anno scorso, nel senso che anche lì l'aumento delle spese
si è fatto sentire eccome, e naturalmente per una serie di
richieste che sono arrivate durante l'anno.
Invece, la seconda possibilità d'intervento da parte della legge
16 del 2007, ecco perché le iniziative consiliari avevano visto
quel tipo di risposte, dà il compito e la possibilità alla Regione
di poter prendere in carico l'intervento al 100 percento; quindi in
questa maniera le risorse diventano completamente regionali e anche
naturalmente i tempi sono tutti in capo alla struttura
dell'ingegner Balagna presso i lavori pubblici. Questa seconda
modalità d'intervento sugli impianti di interesse regionale, quella
richiamata dall'articolo 54, ha, da un certo punto di vista, il
vantaggio per il Comune di riferimento di avere tutta quanta
l'opera, come appena richiamato, in capo alla Regione. Da un altro
punto di vista - questa è una valutazione empirica che faccio, per
cui capisco che quando si risponde in Consiglio si ha la sensazione
di trattare in maniera diversificata questo genere di interventi -
il fatto che si scelga la strada a contributo fino al 50 percento
oppure l'intervento tutto in capo alla Regione, può dare la
sensazione nel primo caso, visto che i Comuni devono metterci del
proprio, di determinare uno svantaggio per i Comuni stessi: in
realtà invece in termini temporali spesso, collaborando assieme, si
riesce a raggiungere il risultato prima. Mentre invece il fatto
d'intervenire totalmente in capo alla Regione, almeno questo ha
dimostrato negli ultimi quindici anni l'applicazione della legge
16, spesso ha un vantaggio finanziario immediato, cioè quello di
non dover stanziare delle somme a bilancio per i Comuni, però poi
da un punto di vista temporale tende a dilatare il raggiungimento
del risultato.
Cogliamo però favorevolmente quanto espresso dal collega Brunod,
penso per tutto quanto il gruppo, perché a tutti gli effetti, con
l'articolo 54 e con l'articolo 24, anche per il 2022, come già per
il 2021, gli interventi a favore degli impianti di interesse
regionale, naturalmente parlo anche per il collega Guichardaz, è
sostanziale e sostanzioso.
Presidente -
Se non ci sono altri interventi, mettiamo in
votazione l'articolo n. 54. Non vedo richieste, la votazione è
aperta.
Esito della votazione:
Presenti, votanti e favorevoli: 35
L'articolo n. 54 è approvato all'unanimità
Mettiamo in votazione l'articolo n. 55. Non vi sono richieste,
la votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani, Spelgatti)
L'articolo n. 55 è approvato.
Stesso risultato per l'articolo n. 56? Stesso risultato.
Stesso risultato per l'articolo n. 57? Stesso risultato.
All'articolo n. 58 c'è una dichiarazione di voto da parte del
consigliere Ganis.
Ganis (LEGA VDA) -
In riferimento all'articolo 58 che
riguarda la realizzazione di un ospedale di comunità nel comune di
Verrès e che prevede il finanziamento di uno studio di fattibilità,
vorrei fare una piccola osservazione spiegando il perché della
nostra astensione al voto.
Abbiamo più volte segnalato in questo Consiglio regionale, come
gruppo, l'importanza di creare una nuova struttura ospedaliera
nella bassa Valle, presentando alcune iniziative e un ordine del
giorno. Non possiamo che ritenerci soddisfatti che il comune di
Verrès diventi, e ce lo auguriamo in molti, sede di uno dei due
ospedali di comunità, a vantaggio di tutti i cittadini della bassa
Valle ma non solo.
Detto questo, il nostro voto sarà di astensione, perché non
siamo a conoscenza delle specifiche sulle quali è commissionato lo
studio di fattibilità.
Presidente -
Possiamo dare lo stesso risultato per gli
articoli n. 58, 59, 60, 61, 62, 63, 64, 65, 66, 67, 68? Stesso
risultato.
All'articolo n. 69 vi è il terzo emendamento della II
Commissione, stesso risultato? Stesso risultato.
Articolo n. 69 emendato, stesso risultato? Stesso risultato.
Mettiamo in votazione l'articolo n. 70. La votazione è
aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'articolo n. 70 è approvato.
Mettiamo in votazione l'articolo n. 71. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 71 è approvato.
Il quarto emendamento della II Commissione introduce l'articolo
71bis. Per dichiarazione di voto si è prenotata la consigliera
Foudraz, ne ha facoltà.
Foudraz (LEGA VDA) -
L'emendamento che introduce
l'articolo 71bis, presentato in II Commissione da parte del
Presidente della Regione nella sua qualità di Assessore
ad
interim
all'ambiente, introduce una modifica a una legge
regionale. Leggo velocemente qual è la modifica: "una modificazione
alla legge regionale 30 maggio 2022, la n. 7, con riferimento
all'ipotesi contemplata dalla normativa statale di riferimento di
affidamento diretto della gestione a favore di società interamente
pubblica, occorre infatti garantire in sede di prima applicazione
l'immediata operatività della società stessa. A tal fine
l'emendamento prevede che nella predetta ipotesi il personale
necessario allo svolgimento del servizio possa essere reperito
dalla società, anche mediante comando del personale degli enti
locali soci e delle loro forme associative. L'emendamento prevede
inoltre che sia l'assemblea del consorzio dei Comuni della Valle
d'Aosta, ricadenti nel bacino imbrifero montano della Dora Baltea,
il BIM, a individuare quindi la dotazione di personale da comandare
stabilendo altresì criteri per la sua individuazione".
Uditi i rappresentanti del BIM in II Commissione consiliare, che
facevano presente la necessità, entro il mese di settembre, di
procedere con la nuova gestione in merito al servizio idrico
integrato con un affidamento diretto della gestione a favore di una
società interamente pubblica, e al fine di garantire la piena
operatività della società stessa fin da subito, con il reperimento
del personale anche mediante comando del personale appartenente
agli enti locali soci e a loro forme associative. Considerato che
sempre durante le audizioni della II Commissione è stato riferito
che le unità di personale interessate erano tredici riferite al
Comune di Aosta e due all'Unité des Communes Valdôtaines
Mont-Émilius; considerato inoltre che è stato detto che il
personale che sarebbe transitato con l'istituto del comando presso
questa nuova società
in house
avrebbe mantenuto il contratto
pubblico. Alla luce delle questioni poste dal collega Aggravi in
Commissione e della successiva risposta ottenuta dagli uffici
preposti, nello specifico tra le tante domande si chiedeva se la
scelta di aderire al comando fosse libera da parte del dipendente,
perché così era emerso nell'audizione in Commissione, la risposta
degli uffici è stata che la scelta del comando è affidata
all'assemblea del BIM e una volta stabiliti i criteri per
individuare i dipendenti, il comando verrà effettuato senza
necessità del previo assenso dei dipendenti stessi, quindi cosa ben
diversa da quella che è stata detta in Commissione, questo in netto
contrasto con quanto ci è stato riferito.
Ulteriore criticità, che è emersa sia in audizione che a seguito
delle risposte ricevute dagli uffici, riguarda la possibilità per
il personale di mantenere comunque un contratto di lavoro pubblico.
Ricordo che tutte queste persone che verranno "volontariamente"
spostate in comando, hanno fatto regolari concorsi e quindi non
sarà possibile il mantenimento di un contratto di lavoro pubblico,
poiché stiamo parlando di una società in cui si possono applicare
contratti solo di natura privata. Quindi, operatori del settore
pubblico traslati nel settore privato. E poi trascorsi questi
trentasei mesi di questo comando cosa succederà? Cosa sarà di
queste unità di personale? Partire a settembre senza nemmeno sapere
quale sarà poi la sede del lavoro.
In ultimo, ma non perché è meno importante, tutte, e sottolineo
tutte, le organizzazioni sindacali audite in Commissione hanno
espresso parere sfavorevole a una manovra del genere. Questo perché
andrebbe a indebolire gli enti locali che sono già in sofferenza da
tantissimi anni per mancanza di risorse umane e in quest'aula ci
sono tanti colleghi che prima di approdare in Consiglio hanno
rivestito la carica di amministratori comunali. Io ieri mi sono
stupita nel sentire affermazioni del tipo "Ci perdiamo
nell'inquadramento del personale, anziché pensare a quelli che sono
gli investimenti economici messi in campo con quest'assestamento
per gli enti locali". Vanno benissimo tutti gli investimenti per
gli enti locali, non è questo che si discute, però io vorrei
rimarcare che senza le adeguate risorse umane, tutti questi
investimenti e questi progetti non potranno prendere la luce.
Presidente -
Se non ci sono altre richieste d'intervento
relative al quarto emendamento della II Commissione, mettiamo in
votazione l'emendamento che introduce l'articolo 71bis. La
votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani, Spelgatti)
L'emendamento che ha introdotto l'articolo n. 71bis è
approvato.
Mettiamo in votazione l'emendamento n. 5 della II Commissione,
che introduce l'articolo 71ter. La votazione è aperta.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Manfrin, Marquis, Perron, Planaz, Rollandin,
Sammaritani e Spelgatti).
L'emendamento che ha introdotto l'articolo n. 71ter è
approvato.
Per quanto riguarda l'articolo n. 72, lo mettiamolo in
votazione. La votazione è aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
L'articolo n. 72 è approvato.
Stesso risultato per gli articoli n. 73, 74, 75, 76? Stesso
risultato.
All'articolo n. 77 c'è il sesto emendamento della II
Commissione, stesso risultato? Stesso risultato per l'emendamento e
l'articolo 77 emendato.
Stesso risultato per l'articolo n. 78? Stesso risultato.
Vi sono adesso gli allegati.
Stesso risultato per gli allegati A, B, C, D, E, F, G, H, I?
Stesso risultato.
All'allegato J c'è l'emendamento n. 7 della II Commissione,
stesso risultato? L'emendamento è approvato e anche l'allegato
J.
Stesso risultato per l'allegato K, L, M, N? Stesso
risultato.
All'allegato O c'è l'emendamento n. 8 della II Commissione e
l'emendamento n. 9 della II Commissione. Stesso risultato per i due
emendamenti e per l'allegato O? Stesso risultato.
Stesso risultato per l'allegato P e Q? Stesso risultato.
Abbiamo votato tutto l'articolato, a questo punto c'è da votare
la legge nel suo insieme. Vi sono dichiarazioni di voto?
Consigliere Baccega per dichiarazione di voto.
Baccega (FI) -
In realtà ieri nel mio intervento, in
occasione della discussione generale, avevo in parte annunciato una
sorta di dichiarazione di voto, che poi si è ovviamente sviluppata
nel percorso che abbiamo avuto votando articolo per articolo. Ma
quello che mi ha stupito ieri sono alcune informazioni che sono
arrivate dai banchi della Giunta. È chiaro che vanno sottolineati
alcuni aspetti.
Voglio partire dall'assessore Barmasse che, rispondendo alle
sollecitazioni dell'opposizione sui costi della mobilità passiva,
ha affermato: "Il tutto è dovuto all'incapacità di chi mi ha
preceduto"; è registrato, Assessore, vada a risentirlo. Sono parole
forti e offensive per me, ma anche per chi l'ha preceduta,
Assessore, anche per chi l'ha preceduta! Perché si ricordi bene che
in quella Giunta c'è qualcuno che l'ha preceduta in
quell'assessorato! Quindi, la invito ad approfondire bene e a
studiare i dossier, perché quel dossier è molto chiaro.
Adesso le spiego come sono andate le cose. Quando l'Union
Valdôtaine mi chiese di... mi lasci finire di parlare, poi può
replicare! Quando l'Union Valdôtaine mi chiese di ricoprire quel
ruolo, perché altri avevano rinunciato, io con senso di
responsabilità, come faccio nella mia vita sempre, mi sono assunto
quell'onere; un onere molto pesante e lo è diventato ancora di più
strada facendo. Ma con sorpresa, all'inizio di quel mandato, trovai
fra le tante una lettera del Ministero dell'economia e delle
finanze che ci chiedeva - era il 27 dicembre 2018 - l'estinzione
del saldo passivo della mobilità interregionale maturata negli anni
1997-2010, circa 97 milioni di euro o giù di lì. Si iniziò una
trattativa, si riuscì a stralciare parte di quel debito, che era
considerato un debito dubbio, e l'estinzione del saldo passivo di
mobilità per gli anni 1997-2010 fu riconosciuto con una
rateizzazione in quindici anni, come poi lei ha detto ieri sera.
L'accordo fu fatto con la Conferenza delle Regioni e fu attuato con
il presidente Bonaccini.
Sa che cosa sarebbe successo se quell'accordo non fosse stato
siglato? Avrebbero stralciato i soldi dalle risorse dei
trasferimenti statali e quindi il bilancio di quell'anno sarebbe
stato negativo, con cento milioni di euro in meno. Questo per
chiarezza e trova tutto nella delibera di Giunta n. 256 del primo
marzo 2019.
Lei, Assessore, in questi due anni non ha perso un minuto e un
intervento nel dire "colpa degli altri, colpa di chi mi ha
preceduto, colpa di quell'altro", il piano delle liste di attesa è
colpa di quello che c'era prima; adesso ci siamo stufati! La invito
a fare il suo lavoro correttamente per quello che potrà fare nel
futuro, senza andare a richiamare percorsi del passato che sono
virtuosi.
Non le dico che cosa ha fatto lei in questi due anni, perché
ieri ero un po' imbufalito, oggi sono un po' più rilassato e un po'
più tranquillo, ma voglio fare chiarezza su queste cose. Lei in
questi due anni ne ha fatte di tutti i colori e non accetto più che
lei mi chiami o mi richiami su cose che non mi riguardano e per le
quali abbiamo fatto tutti gli sforzi, io e tutti gli uffici che
sono all'Assessorato alle finanze e all'Assessorato alla sanità,
per risolvere quel problema che era molto serio e molto forte. Mi
fermo qui perché volevo dire tante altre cose.
Volevo anche chiarire un aspetto sulla questione della difesa
dei più deboli, Presidente. Noi ci apprestiamo ovviamente a fare
una campagna elettorale, sarà una campagna elettorale molto
complicata; quindi, le dico - avrei altre cose da dire, ma
purtroppo il tempo mi ha bloccato - che il 25 settembre sapremo con
precisione come ci confronteremo non solo in quest'ambito e in
questo consesso, ma anche con il Governo nazionale.
Presidente -
Si è prenotato l'assessore Barmasse, ne ha
facoltà.
Barmasse (UV) -
Vede, consigliere Baccega, mi spiace
molto quello che ha detto perché io ho detto esattamente l'opposto!
Io ho fatto un riferimento agli anni precedenti dicendo che questo
debito, questa passività è di tutti gli anni, perché c'è una
motivazione. Ho proprio detto - visto che ho fatto riferimento agli
anni precedenti - che
non è responsabilità
di chi mi ha
preceduto; esattamente questo è quello che ho detto, non che
è
responsabilità
. Mi spiace che lei abbia fatto queste
affermazioni, perché io non ho fatto l'affermazione che, secondo
lei, sarebbe stato all'origine del suo intervento.
Ho detto che non è dovuto all'incapacità di chi mi ha preceduto,
nel senso che visto che il riferimento del consigliere Carrel, che
non c'è... no, no, guardi, se ci sono le registrazioni le vada a
sentire. Ma si figuri se...! Anzi, se lei ha ben presente il mio
intervento, era proprio per specificare che questo tipo di
passività è una passività cronica, dovuta a tanti fattori che io ho
spiegato nel mio intervento e non certamente dovuta a un assessore
alla sanità o all'altro; esattamente questo è stato il mio
intervento.
Mi spiace che da questa motivazione e da questo mal intendimento
sia nata la sua esternazione e affermazione. Dopodiché la ringrazio
per aver detto che ne ho fatte di tutti i colori, mi fa piacere, va
bene, faremo un arcobaleno, anche se non è esattamente la bandiera
che preferisco, però magari qualcosa è stato anche fatto in questo
periodo.... Sì, me l'ha riconosciuto, ma difatti tutti i continui
riferimenti a chi mi ha preceduto, direi che anche questi, secondo
me, sono un po' eccessivi. Insomma, la situazione di criticità
nella sanità viene da lontano, non è detto che io la risolva, non
ho mai detto questo, ci si prova, ci si lavora, ci si impegna come
tutti. Però mi spiace veramente, perché il mio intervento sul
debito passivo, sulla passività, era proprio a dire che non ci sono
responsabilità neanche di chi mi ha preceduto, visto che ho fatto
riferimento ad annualità che vanno dal 2013 in avanti e a un debito
che, come giustamente ha detto lei, è stato frazionato. Questo
solamente per dare un'idea di qual era il problema, che non è di
adesso, non è legato all'emergenza Covid o alla situazione
sanitaria attuale, ma è un problema cronico della nostra sanità
legato, appunto, alla nostra peculiarità di ospedale unico che non
ha ovviamente tutte le specialità, per cui bisogna anche ricorrere
al di fuori di questi confini per poter ottenere delle risposte e
dei risultati.
Presidente -
Si è prenotata la consigliera Erika
Guichardaz per dichiarazione di voto, ne ha facoltà.
Guichardaz E. (PCP) -
Solo per annunciare il voto di
astensione da parte del gruppo di Progetto Civico Progressista, che
ha votato nel merito rispetto ai vari articoli ma, come abbiamo
sottolineato rispetto alla variazione di bilancio, sono stati pochi
gli articoli che abbiamo votato, proprio perché in quel contesto
andavano, secondo noi, dati molti più fondi rispetto alle famiglie
e alle persone in difficoltà, perché è su questi problemi che
dovevamo intervenire con maggiore e più forte determinazione.
Sulla questione del G.B. Festaz, rispetto a quanto detto ieri
dall'assessore Barmasse, naturalmente accogliamo con favore che
finalmente si riconosca il valore del personale, dopo che invece
con il passaggio dell'RSA a Variney forse questa riconoscenza non
c'era, e che finalmente si pensi di portare a termine quella
proposta di legge di cui ha parlato il consigliere Aggravi e che
con loro abbiamo firmato.
Rispetto alla questione dell'ampliamento dell'ospedale, non la
rassicuro Assessore, perché siamo abituati a lottare contro le
ingiustizie o le cose che riteniamo sbagliate e quindi sicuramente
questo tema sarà oggetto di discussioni anche future, perché per
adesso intanto non mi sembra che la variante abbia sciolto -
intanto non l'abbiamo ancora vista - i nodi rispetto alla
cantierabilità, ai parcheggi, all'elisuperficie, ai soldi che ci
andranno, a che cosa si pensa di fare delle strutture e via
dicendo. Quindi, da lì a dire che stiamo già per partire ce ne
passa ancora del tempo, ma stia tranquillo che comunque, anche nel
momento in cui si partirà, noi saremo lì a vigilare perché, come
dico, riteniamo che questa sia una scelta assolutamente
sbagliata.
Per questo e per tutte le motivazioni, anche quest'ultima
dell'emendamento del 71bis su cui siamo intervenuti, questo è il
nostro voto di astensione.
Presidente -
Consigliere Marquis ne ha facoltà.
Marquis (FI) -
Alcune considerazioni in chiusura della
discussione dell'assestamento credo che siano doverose, a seguito
degli interventi di replica che ho ascoltato ieri. È del tutto
evidente che è stato travisato completamente l'intervento che avevo
fatto ed è stata mistificata la realtà; ho ascoltato anche le
registrazioni.
Io ho evidenziato che c'erano e ci sono delle grosse difficoltà
dovute ai sovraccosti che i valdostani devono assumersi, perché
avranno un centinaio in milioni di euro di sovraccosti, ma non ho
detto che bisognava riconoscere cento milioni di euro ai
valdostani, come ha affermato lei, Presidente, nel suo intervento.
Io ho detto che quattro milioni, a fronte di cento milioni di
sovraccosti, erano un po' pochini e che sarebbe stata la nostra
filosofia quella di mettere a disposizione qualcosa di più.
Dopodiché è stato significato sempre da parte vostra che abbiamo
un po' di confusione, perché non sappiamo cosa sono gli
investimenti, cosa sono le spese correnti, cioè è stata fatta un
po' una macedonia. Noi abbiamo evidenziato nell'intervento che
l'avanzo di amministrazione ovviamente va tutto destinato in
investimento, però nei 78 milioni di euro che sono destinati a
spese correnti che sono state articolate nel triennale, ci sono
otto milioni che sono stati messi a disposizione dell'articolo 46
per le imprese. Quegli otto milioni, che vanno a finire sul Titolo
2, potevano essere benissimo allocati nel Titolo 1 a favore delle
famiglie, che avrebbero quindi triplicato la disponibilità delle
risorse a disposizione, da quattro milioni sarebbero diventati
dodici. Sarebbe stato sufficiente rimodulare otto milioni della
parte di assestamento, per finanziare con otto milioni posti
diversamente i dodici milioni a favore delle imprese. Ma questo
cosa sta a significare, in definitiva? Che avete fatto delle scelte
politiche, che sono delle priorità che avete ritenuto di fare e
sono legittime. Però dovete prendere atto che è altrettanto
legittimo che l'opposizione porti avanti la propria posizione, che
è quella di dire che non c'è stata, secondo noi, sufficiente
attenzione alle famiglie, perché su tutte queste risorse a
disposizione si potevano mettere tranquillamente dodici milioni
almeno a favore delle famiglie e rimanevano cento milioni a favore
del sistema produttivo. Questa è stata la nostra posizione, tutto
il resto è fuffa, caro Presidente, perché bisogna essere molto
chiari!
Così come si è stato sul discorso delle parole riguardo alla
ricognizione di bilancio, riaccertamento, verifica degli equilibri.
In definitiva abbiamo solo chiesto una cosa, di verificare quanti
soldi non verranno spesi sul 2022. Se noi facciamo una
parametrizzazione, perché noi non disponiamo dei dati di cui
dispone il Governo, sull'annualità dell'anno scorso, il Governo non
riesce a impegnare almeno dieci milioni al mese rispetto alle
disponibilità che ha in pancia, pertanto la nostra proposta era
quella di cercare di verificare al mese di settembre quello che non
si riesce a impegnare. Poi se lo vogliamo chiamare riaccertamento
residui, prenda il nome che vuole, ma il significato è questo.
Il tempo ce lo dirà, perché tanto avete evidenziato nella vostra
disamina che metterete a disposizione delle risorse. Le risorse
torneranno a disposizione dalla verifica che abbiamo chiesto noi,
vi chiedevamo solo di essere più veloci per dare una pronta
risposta ai cittadini valdostani. Era solo questa la nostra
posizione.
Dopodiché, tutta una serie di interventi dell'assestamento li
abbiamo condivisi, abbiamo espresso il voto a favore, perché
riteniamo che siano interventi che vadano fatti sul territorio
valdostano. Chiedevamo solo di avere una distribuzione diversa per
dare un po' più di attenzione alle famiglie, tutto qui.
Questa è la chiave della filosofia che abbiamo esternato come
opposizioni nell'assestamento. Tutto il resto credo che serva solo
per alimentare della confusione; la nostra posizione è stata molto
chiara, non c'è mica da fare confusione, spese correnti e spese di
investimento. Abbiamo amministrato anche noi, qualche esperienza ce
l'abbiamo, quindi sappiamo benissimo quali sono le regole alle
quali deve sottostare il Governo a livello di principi contabili.
Non è che abbiamo fatto confusione, abbiamo fatto delle proposte
che sono diverse da quelle che avete presentato voi, siccome avete
l'onere e l'onore di governare la Valle d'Aosta.
Presidente -
Vi sono altre richieste d'intervento per
dichiarazione di voto? Se non vi sono altre dichiarazioni di voto,
mettiamo in votazione la legge nel suo insieme. La votazione è
aperta.
Esito della votazione:
Presenti: 35
Votanti: 18
Favorevoli: 18
Astenuti: 17 (Aggravi, Baccega, Brunod, Carrel, Distort,
Foudraz, Ganis, Guichardaz Erika, Lavy, Manfrin, Marquis, Minelli,
Perron, Planaz, Rollandin, Sammaritani e Spelgatti).
La legge è approvata.
Con l'approvazione della legge si interrompono i lavori di
questa mattina. Vi è la richiesta, anche in relazione allo
slittamento del Consiglio di questa mattina, di riprendere i lavori
alle ore 15:30, per la concomitanza con un funerale al quale molti
Consiglieri vogliono partecipare. Siete d'accordo? Questa è la
proposta: se c'è l'unanimità la si fa, altrimenti no. Io faccio una
proposta, non decido niente: se c'è l'unanimità ci si vede alle ore
15:30, altrimenti si riprende alle ore 15:00. Ditemi soltanto se
siete tutti d'accordo, basta anche uno che non è d'accordo e
facciamo alle ore 15:00.
Vi è una richiesta di riunire la Conferenza dei Capigruppo.
Facciamo una breve sospensione per la riunione della Capigruppo. Il
Consiglio è ancora aperto, pertanto, potremmo anche ritornare
dopo.
La seduta è sospesa dalle ore 13:16 alle ore 13:19.
Bertin (Presidente) -
La Conferenza dei Capigruppo ha
stabilito che il Consiglio riprenderà alle ore 15:30 e la chiusura
di questa sera verrà posticipata alle ore 20:30. La riunione del
Comité Mixte, convocata per le ore 14:30 è posticipata alle ore
15:15. Il Consiglio è chiuso.
---
La seduta termina alle ore 13:20.
