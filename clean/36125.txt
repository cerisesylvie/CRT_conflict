Classificazione
CASA DA GIOCO
GIUNTA REGIONALE



Oggetto del Consiglio n. 395 del 28 gennaio 2014 - Resoconto
OGGETTO N. 395/XIV - Reiezione di mozione: "Impegno del
Governo regionale a fornire alla competente commissione consiliare
i dati utili alla valutazione dell'andamento della gestione della
Casa da gioco di Saint-Vincent".
Président
- Pour l'illustration, la parole au collègue
Guichardaz.
Guichardaz (PD-SIN.VDA)
- Grazie Presidente.
Dunque ci riproviamo...la minoranza ripropone una mozione che
ha, come obiettivo principale, la "trasparenza", ma che non
trascura l'idea che più teste possano produrre più idee di una;
trasparenza finalizzata non tanto al controllo del management del
"Saint-Vincent Resort & Casino", quanto al buon funzionamento
dello stesso. In premessa alla nostra mozione abbiamo scritto che
il buon funzionamento del Saint-Vincent Resort & Casino è una
priorità per il Consiglio regionale, quindi per tutti i valdostani;
sia per gli indubitabili effetti sull'economia della nostra
Regione, sia sull'occupazione. Sempre a premessa della nostra
iniziativa, abbiamo ribadito che la qualità dell'offerta è
condizione necessaria affinché il Saint-Vincent Resort & Casino
possa rimanere sul mercato con prospettive di crescita e in
un'ottica competitiva, precisando, ad ogni buon conto, che la
natura pubblica del Saint-Vincent Resort & Casino presuppone
che ogni scelta di politica aziendale, di marketing e promozionale
sia effettuata secondo criteri che tengano conto degli effetti
sulle finanze pubbliche e, quindi, sull'intera collettività.
Dicevo, all'inizio del mio intervento, che ci riproviamo, noi,
dell'opposizione...sì, perché in questi pochi mesi di legislatura
abbiamo più volte discusso di Casinò e di Billia o, per usare il
termine corretto, "Saint-Vincent Resort & Casino"
,
come
oggi lo avete intitolato, omettendo ogni riferimento alla nostra
Regione...eh, Saint-Vincent Resort & Casino
,
questo
titolone
anglofonizzato
,
alla faccia del bilinguismo,
peculiarità che tanto vi sta a cuore quando c'è da reclamare la
nostra autonomia finanziaria, ma che, improvvisamente, si dimentica
quando si tratta di fare marketing, di fare turismo, che è il vero
motore della nostra economia... Dicevo, ci riproviamo, perché non
siete stati di parola, voi, della maggioranza, e in particolare
lei, Presidente.
Quando presentammo la mozione discussa a fine luglio con la
quale proponevamo una sorta di commissione speciale sul Casino
& Resort
,
lei, Signor Presidente, la fece "reiettare"
dalla sua maggioranza, la fece respingere, per dirla in
italiano...raccontandoci la storiella che esiste già una
commissione che si occupa del Casinò e che quindi quel luogo - la
IV Commissione, appunto - sarebbe stato più che sufficiente per
fugare i nostri dubbi e per fornire ogni utile informazione sulla
gestione del Saint-Vincent Resort & Casino
.
Perché mai
si sarebbe dovuta attivare una commissione speciale quando la IV
Commissione è, da sempre, luogo naturale di approfondimento sul
tema Casinò e limitrofi? Beh, Signor Presidente, io ho seguito, pur
non essendo membro titolare di IV Commissione, le audizioni sul
Casinò e, a parte le surreali dichiarazioni dell'Assessore Baccega,
quando cercava comicamente di giustificare la richiesta di un'altra
decina di milioni...per l'esattezza, Assessore, 11.856, perché poi
ci dimentichiamo sempre di considerare l'IVA...fatta da Frigerio
con un letterina di qualche riga, milioni peraltro già tutti
impegnati, per non dire spesi, dall'Amministratore unico prima
ancora che i soldi fossero deliberati... Dicevo, ho seguito in
commissione le surreali dichiarazioni dell'Assessore Baccega sui
giochi d'acqua e di luce, sull'utilità dei probabili cambi di
biancheria...quasi 500.000 euro per "probabili"...è scritto proprio
così...probabili cambi di asciugamani o di lenzuola presumo...o
della necessità di mettere l'induzione nelle cucine del Billia...lo
chiamo così per semplificare, mi sembra altri 4 o 500.000
euro...
Fino ad ora la IV Commissione non ha mai affrontato le questioni
topiche della gestione del Casinò. Non mi pare si sia affrontata
con il dovuto piglio la spinosa vertenza sui licenziamenti e
prepensionamenti del personale. Non ci risultano audizioni
approfondite al management sugli andamenti della gestione, sulle
ricadute degli investimenti effettuati, tranne forse le vostre
audizioni fatte in maggioranza. E sugli investimenti ricordo, cari
colleghi, che fino ad oggi il Casinò e il Billia è costato più di
un ospedale nuovo e, in prospettiva, rischia di costare alle casse
pubbliche molto più di quello che costerebbe mantenere la logistica
di un nuovo ospedale. Vi invito a riflettere su questa che può
apparire un provocazione, una suggestione fuori contesto, ma che vi
assicuro non lo è per nulla, visto che la discussione sulla
sostenibilità economica di un nuovo ospedale è di grande attualità.
Sì, cari colleghi, non mi risultano particolari approfondimenti
sugli effetti economici degli investimenti effettuati. Non solo gli
80 e rotti milioni stanziati per il piano di rilancio del
Saint-Vincent Resort & Casino, ma anche gli oltre 50 spesi per
l'acquisto del
Billia (il collega Chatrian potrà essere
sicuramente più preciso di me sui dati).
Ciò che sappiamo, noi, come il cittadino che non ha il
privilegio di sedere tra questi banchi, lo sappiamo dai media, i
quali, a loro volta, lo sanno, lo hanno appreso dalla viva voce
dell'Amministratore unico, il Signor Frigerio, e dell'Assessore con
delega al Casinò, il Signor Mauro Baccega. Il Signor Frigerio ci
racconta di folle all'ingresso del Casinò, di incrementi di
occupazione delle camere di oltre il 200 percento...fonte
AostaSera...
di tutto esaurito durante le festività
natalizie...leggo da
AostaSera
, con riferimento a un
comunicato emesso dalla Saint-Vincent Resort & Casino:
"Il
neonato polo del divertimento di Saint-Vincent negli ultimi
due
...poi non si sa se sono giorni o che cosa, c'è un refuso,
sarà la stampante...
negli ultimi due giorni del 2013 ha messo a
segno risultati incoraggianti, con una crescita dei proventi lordi
pari a circa 116.000 euro, mentre per il comparto alberghiero si
registra un incremento della vendita di camere a clienti
individuali di circa il 200 percento".
Tenete conto che se
fossero state due camere, 200 percento, raddoppiamo questa... La
nota trionfale aggiunge:
"si tratta di segnali confortanti ai
quali si aggiunge il tutto esaurito...
addirittura il tutto
esaurito!...
che ha caratterizzato le festività di fine anno e
che prosegue nei primi giorni del nuovo anno"
.
È con l'ottimismo che il Signor Frigerio ci ha trasmesso che, il
14 gennaio, ci siamo recati in visita ispettiva al Casinò e al
Grand Hôtel Billia. Eh no, cari colleghi della maggioranza, noi non
facciamo le visite pastorali, magari con annessa cenetta e giocata
ai tavoli...noi, dell'opposizione, non preannunciamo i nostri
sopralluoghi...certo non pensavamo di vedere le folle, ma nemmeno
una desolazione come quella che abbiamo trovato! L'Assessore
Baccega, da uomo spiritoso qual è - devo dire ben accompagnato dal
Signor Frigerio in questo - ha minimizzato la portata del
sopralluogo, dipingendolo come una roba un po' ridicola; poi i
pasdaran
della maggioranza (rigorosamente anonimi) hanno poi
calcato la mano sui social network aggiungendosi al coro dei
commenti ironici...qualche coraggioso anonimo ha rilevato che
eravamo solo 16 su 17, pensate! Fatto sta che tutto quel po' po' di
enfasi sul rilancio della Casa da gioco e annesso "cinque stelle
lusso", a noi, così come all'opinione pubblica, allo stato dei
fatti, è sembrata più una trovata pubblicitaria, una
boutade
, che non una vera e propria notizia!
Caro Assessore Baccega, nella sua intervista ad
Aostaoggi
, ha fatto le sue belle battutine sul fatto che
fosse un martedì sera, che avessimo - da machiavellici orditori di
trame - scelto il giorno meno frequentato per far vedere una realtà
che non c'è...è arrivato addirittura a dire che "forse" i
Consiglieri non potevano fare le foto, manco fossero - il Casinò e
il Billia - installazioni militari, obiettivi sensibili, e manco
avessimo diffuso immagini di ludopatici o clienti intenti a fare le
loro puntate! Al posto di difendere le prerogative del Consiglio,
di cui lei...nostro malgrado, vien da dire a questo punto...è
ancora componente, ha voluto fare il censore di un'iniziativa che,
invece, avrebbe dovuto renderla orgoglioso; un'iniziativa che
finalmente dimostra che c'è una politica, dei politici che hanno
ancora voglia di fare il loro mestiere, e non solo di fare il mezzo
busto o il busto intero nelle iniziative benefiche o alle
festicciole in qualche ambasciata estera!
Bene, questa nostra mozione è l'occasione per la dirigenza...e
tengo a dire molto ben pagata e coccolata, non dimentichiamo i
benefit i cui godono i cosiddetti "manager"...di dimostrare, atti
alla mano, questa strategia di rilancio del Casinò & del
Resort. Sarà l'occasione per raccontare, con dati e atti concreti,
nella sede che lei, Presidente, ha indicato come luogo d'elezione -
la IV Commissione - che cosa si sta facendo, che cosa intende fare
il Signor Frigerio e i suoi numerosissimi dirigenti affinché
l'operazione di ristrutturazione e rilancio non diventi un enorme
boomerang che - diciamocelo - rischia di ritornarci in testa
lasciando effetti per anni, se non decenni, a carico nostro, ma
soprattutto dei nostri figli. Sembrerò sprezzante, magari può
sembrare che noi abbiamo dei pregiudizi, colleghi, ma ho la
sensazione che qualcosa non quadri in questa gestione, soprattutto
dopo il nostro sopralluogo.
È proprio con l'intento, anzi, con la speranza di tornare sui
nostri passi, che vogliamo fare chiarezza. Vogliamo, cari colleghi
della maggioranza, fare chiarezza su come il management - non
scelto da noi, ma dall'assemblea ordinaria totalitaria, su
indicazione del Presidente della Giunta - spende i nostri soldi.
Sapete, colleghi, com'è stato riselezionato l'Amministratore unico
della Casa da gioco, il Signor Frigerio? È stato caldamente
riproposto dal Presidente Rollandin con una sua delibera del 20
aprile del 2012, che è un capolavoro di sintassi. Scrive il
Presidente:
"Evidenzia che tale proposta
- cioè l'estensione
per un altro biennio dell'incarico di Amministratore unico a
Frigerio -
è in linea con la stima e l'apprezzamento per
l'attività del Signor Frigerio, confermata anche dal Consiglio
regionale in data 22 marzo 2012
...come se tutti, all'unanimità,
in un grande abbraccio, avessero dichiarato la loro felicità per
questa proroga d'incarico...diciamo che è solo la maggioranza del
Consiglio regionale...
e sarebbe -
continua questa delibera -
altresì di garanzia della continuità del rapporto con il Signor
Frigerio, il quale sarebbe altrimenti indotto, nell'approssimarsi
della sua scadenza del suo incarico, a cercare prospettive
professionali alternative"
...cioè, se non lo si riconferma a
300 e rotti mila euro all'anno più benefit, vitto, alloggio,
telefono, e chi più ne ha più ne metta, il Signor Frigerio sarebbe
altrimenti stato indotto a cercarsi un altro lavoro! Se non fosse
una cosa seria amministrare un'opera e uno stabile come questo,
verrebbe da sorridere, per non dire da scompisciarsi.
Dicevo, che è proprio la speranza di tornare sui nostri passi il
motore che ci induce a fare chiarezza e a chiedere chiarimenti,
fare chiarezza su come il management ha custodito, ma anche
dispensato, le ingenti risorse pubbliche che gli sono state
affidate; risorse che non sono solo finanziarie, ma sono costituite
da immobili, arredi, beni di varia natura. Vogliamo fare chiarezza
su come il management amministra un bene totalmente pubblico; un
bene che, come mi piace ricordare, è costato come un ospedale
interamente nuovo. Lo dico senza enfasi, senza voler fare del
catastrofismo, ma dopo aver visitato il rinnovato Casinò e il
"cinque stelle lusso" sentiamo ancora di più l'esigenza di chiarire
come sono state spese le decine e decine di milioni di euro
riversati sul Casinò e sul Billia.
Insieme ai colleghi della minoranza, quel famoso martedì sera,
abbiamo documentato una situazione che non ho nessun problema a
definire "non all'altezza delle aspettative" (uso un eufemismo per
non prendermi una querela da parte di qualcuno). Al di là della
desolazione complessiva - facciamo finta che fosse un martedì di
gennaio da cabala negativa, così almeno l'Assessore Baccega è
contento - che giustificazione può trovare il Signor Frigerio ai
documentatissimi rilievi circa la qualità pessima di alcune
rifiniture, ma anche di lavori che non possono essere propriamente
considerati rifiniture? Vi ricordate, cari colleghi, l'audizione in
commissione in cui l'Assessore Baccega ci raccontò che qualche
milione di euro in più rispetto al preventivato doveva essere speso
per far lavorare anche di notte gli operai...abbiamo tutta la
rassegna stampa in cui questa cosa è stata detta e scritta, e alla
fine abbiamo appreso che quei soldi erano già stati spesi in parte,
ma vabbè...dicevo...far lavorare di notte gli operai, così da
rimanere nei tempi previsti dal cronoprogramma. Beh, forse sarebbe
stato meglio evitare di spendere quei milioni in più per far
lavorare di notte gli operai e per stare nel cronoprogramma,
pretendendo però in tempi ragionevoli lavori consegnati a regola
d'arte.
Ci chiediamo, e vi chiediamo, cari colleghi...milioni in più
spesi a fronte di quali entrate? A fronte dei 116 mila euro
introitati a Capodanno? Cosa ci potete dire, cari colleghi, di
queste piastrelle? Questa è l'entrata del nuovo Billia...
(il Consigliere Guichardaz mostra all'aula alcune stampe
fotografiche digitali)
...piastrelle che sono state attaccate, le potete
vedere...questo è il lavoro consegnato prima delle vacanze di
Natale; lo facessero a casa vostra probabilmente... Che cosa ci
potete dire delle condizioni in cui versano le
suites
più
prestigiose del Billia? Poi il collega Cognetta che ha fatto un
accurato dossier ci farà vedere altre foto...delle rifiniture, del
balcone della
supersuite
, quella che dovrebbe essere il
biglietto da visita del rinnovato "cinque stelle lusso"...balcone
con ancora le macchie sul pavimento; non si sa se di catrame o di
smalto, non hanno saputo dircelo. Che cosa dire dei solchi sul
legno dovuti alle rotelle della televisione bloccate? Se l'albergo
fosse di un privato vi assicuro che le avrebbe riparate, le
rotelle, e ben prima che cominciassero a solcare i pavimenti! E che
cosa ci potete dire dei segnacci sul pregiato parquet di rovere
invecchiato - così scrivevano in una nota pubblicitaria - dovuti
alle porte non registrate, o peggio, al pavimento in salita? Eh,
non ci vuole un falegname per capire che a un certo punto, se una
porta incontra il pavimento, se questo è in salita, lo riga!
E cosa ci potete dire, voi, colleghi della maggioranza, e lei,
collega Baccega...e lo chiediamo a voi, visto che il nostro
dipendente, il Signor Frigerio, non ha ritenuto neanche di onorarci
della sua presenza quel martedì sera? Era
missing
l'Amministratore unico del Saint-Vincent Resort & Casinò; forse
era troppo impegnato a guardare
Ballarò
, forse guadava
qualche altro programma o qualche altra interessante registrazione,
se non è riuscito a scendere un attimo dalla sua favolosa
suite
a fare gli onori di casa a 16 Consiglieri in
trasferta! Dicevo...che cosa ci potete dire della scelta di
accatastare senza la minima attenzione, senza alcuna cura,
materiale cosiddetto "dismesso"?...arredi, stampanti, addirittura
cabine elettriche...questo è il magazzino del Saint-Vincent Resort
& Casino, è lo stato in cui troviamo il magazzino del
Saint-Vincent Resort & Casino! Addirittura cabine
elettriche...ci sono due cabine elettriche, praticamente nuove,
esposte alle intemperie, che probabilmente messe sul
mercato...armadietti, lampioni, frigoriferi. Guardate qua: il
collega Raimondo Donzel, che bello, davanti a una dotazione di
frigoriferi che penso chiunque, in Valle d'Aosta, prenderebbe a
gratis o pagherebbe addirittura per tirarveli via. Com'è che nel
pubblico tutto viene inventariato, persino i portapenne, nelle
scuole si recuperano anche i vecchi banchi e le cattedre, mentre al
Casinò si accatastano, senza alcuna attenzione, materiali in buona
parte riutilizzabili?
Lei lo sa, Assessore, che a Saint-Vincent, in molti alberghi, si
trovano poltrone, sedie e altri arredi dismessi dal Casinò in
epoche passate, regolarmente acquistati come usato e ancora
perfettamente funzionanti? Abbiamo fatto delle foto anche per
quelli e poi ve le faremo vedere. Volete dirci, cari colleghi della
maggioranza, e soprattutto lei, Assessore, che ci ha raccontato di
essere stato un imprenditore di successo nella sua vita precedente,
se buttereste così, senza alcuna cura, alla mercé di pioggia, neve
e polvere: frigoriferi, cabine elettriche, tutto questo po' po' di
attrezzature per la ristorazione? Penso proprio di no, anzi, ne
sono assolutamente sicuro. Beh, in commissione potremo
chiarire...queste sono poltrone nuove buttate all'aria...tra le
altre cose il perché di questo scempio, magari prima che lo faccia
la Corte dei Conti, visto che si tratta di una struttura
interamente pubblica. Magari ci faremo dire perché non ha
continuato, il Casinò, ad affittare i magazzini da Vallée d'Aoste
Structure, magazzini ben più capienti degli attuali, a detta degli
amministratori sentiti ieri, in II Commissione; magazzini che,
chissà, avrebbero evitato alle attrezzature - oggi facilmente
inutilizzabili, visto come vengono strapazzate - di macerarsi al
vento, al sole e alla pioggia.
Le audizioni in IV Commissione, che non penso potranno essere
negate nei tempi e nelle forme richieste, potrebbero essere
l'occasione per capire se il trionfalismo, l'ottimismo espresso da
Frigerio, ma anche dall'Assessore Baccega, è una questione
caratteriale o se è supportato da serie analisi di mercato, da
"benchmarking", come si dice oggi (valutazioni comparative,
sostanzialmente), e potrà essere anche l'occasione, l'audizione in
IV Commissione, per sapere se esistono piani di marketing tali da
farci dormire sonni tranquilli o se dobbiamo cominciare, anzi,
continuare a preoccuparci. Grazie.
Si dà atto che dalle ore 16,48 assume la presidenza il
Vicepresidente André Lanièce.
Lanièce (Presidente)
- Dichiaro aperta la discussione
generale. C'è qualche collega che intende intervenire? Ha chiesto
la parola il collega Cognetta; ne ha facoltà.
Cognetta (M5S)
- Grazie Presidente.
È stato giustamente citato dal collega Guichardaz: volevo farvi
vedere alcune delle foto che abbiamo fatto durante il sopralluogo
effettuato, che era stato talmente ben preparato che alcuni di noi
non avevano neanche il cellulare carico, quindi non è stata una
cosa che abbiamo deciso di fare...diciamo così, proprio per creare
un problema, anzi, volevamo semplicemente renderci conto della
realtà dei fatti e quindi abbiamo deciso di andare. Allora, una
foto che è apparsa sugli organi di stampa è quella della Sala poker
che - ci è stato detto - era chiusa; però noi siamo entrati ed era
aperta, nel senso che ci si poteva entrare tranquillamente, dava
l'impressione di essere aperta e c'era anche una cassa...adesso qui
non si vede con precisione...
(il Consigliere Cognetta mostra all'aula alcune stampe
fotografiche digitali)
...con all'interno una cassiera che lavorava. E c'è, dicevo,
anche un operaio, qui giù, che sta lavorando all'interno di una
sala che, in questo momento, è aperta, nel senso che non c'è un
cordone o un qualcosa che la chiude. Di sicuro è aperto - perché
non l'abbiamo fatto vedere - il "Privé": il Privé è quella zona
nella quale dovrebbero andare i clienti VIP. Abbiamo fatto una foto
dove, però, non c'era nessuno, cioè non c'era nessun cliente,
quindi non era un problema fotografare, in quanto stavamo
fotografando una stanza vuota. Questo ci ha creato qualche attimo
di panico, perché pensavamo che almeno qui, insomma, ci fosse
qualche cliente: è la sala accanto alla sala dei giochi normali.
C'era...diciamo così, un solo tavolo con un lavoratore che si stava
allenando con delle
fiches
italiane, delle
fiches
vecchie, per mantenere la manualità delle operazioni. Ci è stato
spiegato, appunto, che questa è una cosa che fanno
normalmente...nei momenti di pausa, in sostanza, per mantenere la
mano. E quindi, dicevo, il Privé era desolatamente vuoto, lo è
rimasto per tutto il tempo che siamo rimasti lì e questo, appunto,
ci ha creato dei problemi. Dopodiché ci sono tutta quanta una serie
di altre questioni sulla Casa da gioco, ma ci siamo concentrati sul
Billia.
Ora, io non sono un provetto fotografo, nel senso che non sono
tanto capace, ho fatto quello che ho potuto; quindi mi spiace per
la qualità delle foto, però poi posso spiegarvi nel dettaglio.
Questa è una foto del pavimento che c'è all'esterno: è un pavimento
con una pietra molto bella, che però è già tutto quanto graffiato e
segnato semplicemente dalle intemperie che ci sono, nel senso che è
molto bello, però quando lo vedi poi da vicino scopri che nel breve
lasso di tempo nel quale è stato attualmente utilizzato presenta
già dei segni. E su questo, anche qui, siamo rimasti...insomma, è
lì da un paio di mesi al massimo!
Si vede molto male - ve l'ho già preannunciato - quello che
diceva il collega Guichardaz: nelle camere, nelle
suites
,
c'è un pannello, un mobile con una TV che ruota su delle rotelle;
siccome le rotelle non funzionavano, era già scardinata dal muro la
cerniera che teneva fermo questo mobile e infatti abbiamo provato a
muoverlo, ma non ci siamo riusciti. Questo è accaduto in una suite
a caso, nel senso che siamo entrati in una suite qualunque..."apri
questa"...e siamo andati a guardare. Lo abbiamo fatto anche perché
l'occupazione in quel momento era di 3 camere in tutto quanto
l'albergo, quindi potevamo tranquillamente scegliere a caso una
qualunque stanza senza problemi. Sempre nella stessa stanza, là
dove c'era la finestra e c'era quindi il davanzale, abbiamo provato
a toccare il davanzale; il davanzale si è sollevato e praticamente
abbiamo capito che il piano del davanzale non era fisso, cioè si
muoveva completamente e...anche lì, vabbè...è una
suite
!
Infatti, a terra c'erano i calcinacci rispetto al davanzale che si
muoveva, cioè era sbloccato totalmente, i pezzi a terra, abbiamo
scostato la tenda e ci siamo accorti che c'era questo grosso
problema. Si vede anche un pezzo del parquet - a cui accennava il
collega Guichardaz - che presenta già una serie di pezzi che sono
saltati: questo è un parquet che è stato messo lì da un paio di
mesi, e soprattutto avrà avuto...boh...3, 4, 10 ospiti in questa
stanza, mica di più...non sappiamo cosa succederà tra un anno, eh,
siamo qui semplicemente da un paio di mesi... In aggiunta a tutto
questo, abbiamo notato la moquette: la moquette che è lì, ripeto,
sempre da un paio di mesi, presenta già tutta quanta una serie
di...come dire? di escoriazioni dovute al semplice passaggio a
piedi. Allora, forse la qualità dei materiali utilizzati non è
proprio di primissima categoria! Chi tra di noi ha provato ad
andare...insomma, è andato in albergo, avrà visto che...voglio
dire: questa moquette che abbiamo qui, è qui da non so quanti anni,
ma non ha queste escoriazioni, eppure io passeggio tutto il giorno
qua avanti e indietro e non succede nulla! Qua, invece...diciamo da
un paio di mesi...è già è ridotta così? Allora forse ci dobbiamo
preoccupare, penso!
Passiamo invece alla parte cucine. Ora, ci sono dei problemi
riguardanti ad esempio il cattivo odore che si sente all'interno di
uno dei ristoranti e quello non ve lo posso far sentire, nel senso
che è un odore che abbiamo sentito. Ci hanno spiegato che c'è un
problema rispetto allo scarico dei lavandini, è un problema
piuttosto importante, tant'è che ogni tanto pare che ci sia una
situazione in cui dei mezzi vengono a fare uno spurgo.
Probabilmente...sottolineo "probabilmente", non lo so...c'è un
problema per com'è stata fatta la fognatura: mi riferisco in questo
momento al ristorante da 600 posti. Però una cosa che...diciamo
così, ci è stata segnalata, è questa: questo è il soffitto della
cucina, quella a cui accennava il collega Guichardaz che è costata
perlomeno 500.000 euro il piano più tutto il resto; ci sono degli
stracci appesi al soffitto, e questi stracci...a cosa servono?
Servono perché quando piove ci sono delle infiltrazioni d'acqua che
formano una pozza a terra sotto questi stracci, cioè, in sostanza,
in cucina ci piove! Il che fa strano, nel senso che, in una cucina
del genere, che costa così tanto, che ci piova dentro ci dovrebbe
preoccupare! Alcune infiltrazioni d'acqua sono anche sui lati, cioè
sulle pareti. Vi ricordo che questa è la cucina di un ristorante
che qualcuno...diciamo così, ha segnalato in un piano marketing che
dovrebbe essere una cucina pluririnomata, meravigliosa. Speriamo,
insomma, che si possano risolvere questi problemi che sono, dicevo,
abbastanza importanti, anche perché succede anche in altre
situazioni, cioè qui gli stracci son diversi, perché a volte
capita, a seconda di dove perde...diciamo così, i lavoratori sono
costretti a mettere degli stracci. Poi c'è un piccolo problema
sulle porte...ecco, questa qui è una porta d'ingresso alla cucina
che si è scardinata, non si è rotta...diciamo così, la cerniera, ma
si è proprio scardinata l'intera porta dall'infisso. È successo sia
a questa porta, dicevo, che a una porta antincendio...questo è
successo rispetto al locale infermeria e c'è stato un problema in
quel momento, perché una porta antincendio è molto più pesante di
una porta di questo tipo, e quindi, anche lì, si è dovuto correre
ai ripari. Sempre in tema di porte, questa è la porta del locale
stireria, è chiusa con un pezzo di corda e una stecca di una
scopa...questa è la chiusura, cioè...c'è la porta, no?...e poi c'è
questo pezzo di manico di scopa che è messo così e che chiude il
locale stireria. Tutto...non è che tutto ci è costato 100 milioni,
questa è una parte dei 100 milioni che abbiamo speso, che abbiamo
speso benissimo...
Dulcis in fundo
: il locale magazzino. Il locale magazzino
è molto piccolo, e quindi si è costretti a lasciare alcuni
materiali, alcune merci fuori dai magazzini, però la copertura qui
è aperta, quindi quando piove, piove sul materiale. Infatti a terra
è tutto bagnato, proprio perché quando piove, oltre alle
infiltrazioni di cui parlavo prima, c'è anche questo piccolo
problema qui, e succede normalmente, perché poi chi lavora lascia
su un carrello...diciamo così, alcuni materiali e questi poi
risultano bagnati.
Ora, tutto questo per dire che cosa? Per dire che, a fronte di
un semplice sopralluogo, abbiamo notato una serie di problemi;
problemi che noi vorremmo discutere soprattutto con la dirigenza e
con...diciamo così, chi si occupa di lavorare all'interno del
Casinò, perché a noi sta molto a cuore la situazione, quindi
vorremmo cercare di risolverla. Perché non è che a noi fa piacere
che poi lì non ci vada più nessuno a fronte di questi e tanti altri
problemi che non vorrei elencarvi, ma ne ho una lista
che...veramente, non finisce più! Quindi, io vi inviterei...diciamo
così, con uno sforzo di buona volontà, a votare questa mozione, e a
cercare di andare in commissione per cominciare a risolvere i
problemi. Poi è chiaro che c'è tutta una partita...diciamo così,
che dovrebbe riguardare come sono stati spesi questi soldi, nel
senso che...vi ricordo i 100 milioni, vi ricordo tutta quanta una
serie di questioni, quella sui lampadari faraonici, e così via...se
questa è la risultanza, magari il controllo non è più nelle nostre
mani, ma deve passare nelle mani di qualcun altro. Allora noi siamo
sempre i soliti giustizialisti, io sono il "Torquemada" della Valle
d'Aosta...però, ragazzi, questo è quello che succede, eh! Cioè non
è che...uno che deve fare? Deve dire: "vabbè, succede, sono cose
che capitano, poverini..."? Intanto questa è la situazione...se
vogliamo cercare di porvi rimedio, magari potremmo cominciare a
votare la mozione!
Presidente
- Grazie. Ha chiesto la parola la Consigliera
Certan; ne ha facoltà.
Certan (ALPE)
- Grazie Presidente.
Le relazioni dei colleghi sono state sicuramente molto
esaurienti; aggiungerò alcune considerazioni. Vorremmo discutere
con la dirigenza, appunto, di alcune cose che, a nostro avviso, non
giustificano tutti gli investimenti che sono stati fatti
dall'Amministrazione regionale, e quindi da tutti i valdostani,
riguardo alla Casa da gioco. Chiaramente è solo un nostro pensiero,
però mi pare che Dante dicesse che "i panni sporchi si lavano in
casa". Ecco, è da diversi mesi che noi cerchiamo di discutere e di
cercare anche di avere una condivisione...che non è una complicità,
ma è una condivisione, ripeto, che è diversa dalla complicità nelle
scelte che vengono fatte, soprattutto nelle scelte costosissime che
sono state fatte per questa Casa da gioco. Beh, io devo dire la
verità: annuncio pubblicamente di non essere mai stata al Casinò di
Saint-Vincent. Ho un ricordo: tantissimi anni fa sono andata, con
il gruppo folcloristico a cui appartengo, per uno spettacolo
unicamente all'Hôtel Billia perché invitati, e poi ce l'avevano
fatto visitare velocemente, ma non ricordo nulla. Questa volta
credo che, anche nel mio ruolo di Consigliere regionale, fosse mio
dovere, prima ancora che un diritto, fosse mio dovere accertarmi, e
comunque, prima di parlare o di fare delle valutazioni, conoscere,
perché mi è sempre stato insegnato che prima di tutto bisogna
informarsi e poi, eventualmente, fare delle valutazioni. Ecco,
quindi ripeto: noi, come Consiglieri regionali, abbiamo il diritto
ma soprattutto il dovere di informare, di denunciare, di riferire
ai cittadini, perché noi siamo qua come portavoci dei cittadini
valdostani...chi più, chi meno, però siamo tutti qua con questo
ruolo...e se non veniamo coinvolti nelle scelte - siccome sono
scelte che spettano al Consiglio regionale intero, e non solo a
qualcuno - abbiamo anche il diritto e il dovere eventualmente di
scrivere e di fare dei comunicati stampa.
Innanzitutto ringrazio anche l'istruttore amministrativo
regionale che si è reso disponibile ad accompagnarci, perché
sappiamo che di "guardoni" ce n'erano molti; probabilmente molti,
dall'alto, hanno controllato e siamo sicuri che almeno hanno avuto
una serata alternativa. Hanno controllato ogni posto
dove...giustamente, eh...hanno controllato dove siamo andati e ci
hanno seguito; speravo che avessero anche il buongusto magari di
presentarsi e venire eventualmente ad accompagnarci, così come
avevano fatto in un'altra occasione.
Sicuramente per questi lavori entrerò pochissimo nel dettaglio
di quello che ho visto, perché hanno già denunciato ampiamente i
colleghi. Sicuramente c'è stato il rispetto dei tempi: s'era detto
"i primi di dicembre" ed entro i primi di dicembre i lavori sono
stati terminati. Io non sono proprio un direttore dei lavori...non
è questo il mio ruolo, non l'ho mai avuto nella vita...però devo
dire che, anche da semplice cittadina, mi rendo conto che
sicuramente sono stati fatti con molta superficialità; almeno, a
casa mia non accetterei dei lavori fatti così. Altro che sfarzo e
decori, Assessore Baccega, come ci ha detto in commissione...in un
ambiente simile c'è bisogno di sfarzo e decoro. Se è vero
che...
de gustibus non disputandum est
, quindi non possiamo
entrare nel merito di come sono stati arredati, perché è tutto
soggettivo. Io, nella mia semplicità e nella mia umiltà, li ho
trovati molto superficiali, anche molto banali e poco opportuni per
questo ambiente, tant'è che è sfavillante ed è netta la differenza
che c'è fra il grande Salone dell'Hôtel Billia, che è antico, in
effetti, ed ha veramente lo sfarzo e il decoro di un luogo
antico...è stato riportato molto bene, quello sì, a questo suo
splendore...però colpisce veramente tanto poi, invece, la banalità
del resto. Io sottolineo ed evidenzio nuovamente cose che abbiamo
già evidenziato in questa sede. L'opportunità...anche se, è stato
detto, non è previsto che l'Amministratore unico restituisca il
premio...l'opportunità, invece, di restituire quei soldi come
gesto...come
beau geste
, veramente! L'opportunità, ad
esempio, anzi, la non opportunità probabilmente, di costruire e
dare quell'impulso ad un "quattro stelle" ed un "cinque stelle" che
ora sono in concorrenza totale con gli alberghi del paese, una
cittadina che è in crisi nera (e non lo dico io questo); la non
opportunità, a mio avviso, di costruire, anche con tutte le
motivazioni che ci sono state date in sede di sopralluogo
dall'Amministratore unico, il centro benessere, sapendo tutte le
varie motivazioni; riteniamo che una cittadina che ha investito in
Terme, in un centro termale come Saint-Vincent, credo che meritasse
altre sinergie. Chiaramente, ripeto, queste sono mie considerazioni
dette con molta umiltà e anche con molta schiettezza!
Denuncio anche la non opportunità - forse l'hanno già detto i
colleghi Cognetta e Guichardaz - di fare e condurre in modo
sbrigativo alcuni lavori...ve ne segnalo uno: nel bel terrazzo
antistante il Salone all'entrata dell'Hôtel Billia ci sono dei
canapés
, delle strutture in legno che credo ospitino poi dei
cuscini per dei divani, dei divanetti, nel periodo più favorevole,
in primavera e in estate...ecco, tutte queste strutture erano fuori
al gelo con 4 dita di ghiaccio e, in modo direi molto
disinvolto...non so se è passata la lama del Comune o lo
spargisale, ma c'erano, in modo uniforme, due dita di sale
dappertutto, sia sul pavimento...e lo ha denunciato prima il
collega Cognetta...c'era del sale sia sul pavimento...è chiaro che
non so come sarà in primavera quel pavimento...sia sulle strutture
in legno, o finto legno, non so cosa fossero, era notte...non
abbiamo capito bene di che materiale si trattasse.
Ecco, non è che vogliamo entrare proprio nei dettagli, però noi
chiediamo veramente che venga fatto al più presto un sopralluogo,
intanto da parte di tutti i Consiglieri, anche di maggioranza,
perché penso sia importante che tutti possano confermare o meno e
verificare soprattutto la veridicità di quello che diciamo. Ritorno
però sull'opportunità di fare forse altre valutazioni e
eventualmente di condividerle; se non in Consiglio regionale,
almeno in commissione.
Presidente
- Grazie. Ha chiesto la parola il
Vicepresidente Rosset; ne ha facoltà.
Rosset (UVP)
- Grazie Presidente.
Abbiamo sottoscritto
in toto
le richieste espresse in
questa mozione; mozione che riteniamo una delle tappe importanti di
molti interventi che, come UVP, abbiamo fatto sulla Casa da gioco,
e non solo in periodo elettorale. Allora, chi segnalava criticità e
problemi si prendeva insulti e sberleffi sia dalla dirigenza che
dalla maggioranza regionale. Poi la serie di cose non funzionanti è
diventata di dominio così pubblico da far sì che negare le evidenze
era ormai un esercizio impossibile e, forse, anche inutile. Chi
poteva chiudere, per qualche tempo, la fabbrica delle promesse e
delle rassicurazioni?...promesse e rassicurazioni che dovevano solo
servire a scopo elettorale; e così è avvenuto. Oggi il clima mi
pare mutato e alcuni illusi di allora si sentono davvero solo dei
poveri illusi; ma non è questo il punto.
Lo scopo principale di questa iniziativa è capire, capire se
questa azienda nel suo complesso sia o no un'azienda pubblica e
quale sia l'andamento reale, senza giochi di prestigio, fatta di
lettura furbesca dei dati e delle presenze. Assessore Baccega, per
indorare una pillola ci vuole la pillola. Quando le cose non vanno
si chiede che la Regione sia ben presente, ma poi,
nell'ordinarietà, cala sul Casinò una specie di nebbiolina che
consente di non avere la trasparenza nei comportamenti e,
soprattutto, nella catena di responsabilità, specie ora che si è in
uno stato di crisi conclamata; crisi conclamata con procedure di
licenziamento che pure non impediscono a "capi", "vicecapi" o
"capetti" di mantenere atteggiamenti irresponsabili, specie se si
considerano protetti dal sistema. È una storia incredibile che si
può smontare solo con la chiarezza dei dati e la certezza
dell'andamento dell'azienda; ripeto: certezza dei dati e chiarezza
dell'andamento dell'azienda. È bene che questo avvenga, perché?
Sapendo che anche alla politica questa storia della poca chiarezza,
del camuffamento, non porta per niente bene, sia per gli effetti
sull'economia, sia sull'occupazione del nostro intero settore di
occupabilità. E questo non porta bene anche per chi segue il
dossier da tempo, ma soprattutto anche per chi è nuovo nel settore
e si atteggia a esperto del ramo; un pochino di umiltà non
guasterebbe in questo, soprattutto in chi ha un ruolo di
responsabilità.
Insomma, Assessore, accogliere questa nostra proposta e questa
scelta dovrebbe essere salutare non solo per la Giunta, ma anche
per i molti Consiglieri, probabilmente Consiglieri silenziosi
perché non conoscono bene la situazione, ma che, prima o poi,
dovranno rendere conto del lavoro ai dipendenti, dipendenti
preoccupati, della Casa da gioco. Per questo motivo chiediamo
un'attenta analisi su questa mozione. Grazie.
Si dà atto che dalle ore 17,34 riassume la presidenza il
Presidente Emily Rini.
Président
- A demandé la parole le collègue Chatrian.
Chatrian (ALPE)
- Grazie Presidente.
Qualche considerazione su questa mozione. Non vi nascondo che è
con un certo...quasi imbarazzo che intervengo su questa
mozione...come ormai capita da sette mesi, scritta a più mani,
condivisa da tutti i quattro gruppi consiliari...dico che è con un
certo imbarazzo che intervengo su questo dossier, perché il nostro
gruppo, da sempre, ha cercato di confrontarsi, ha sempre cercato di
conoscere e ha sempre cercato di portare lealmente il dibattito in
quest'aula. Conosciamo l'importanza della Casa da gioco per il
sistema Valle d'Aosta, per la nostra piccola Regione, conosciamo
bene la storia di questa nostra Casa da gioco e le evoluzioni.
Nella passata legislatura avevamo cercato di spiegare ai
valdostani che la gallina dalle uova d'oro non sfornava più uova e,
soprattutto, che gli annunci fatti dai manager della Casa da gioco,
dal Governo stesso, che esaltavano i grandi risultati...a nostro
avviso la situazione non era così rosea. Il collega Guichardaz ha
ricordato bene quella nostra mozione, presentata il 22 marzo 2012:
quella mozione voleva solo portare a conoscenza di tutto il
Consiglio regionale che la situazione non era rosea, ma che la
caduta era una caduta libera, che l'Amministrazione regionale aveva
deciso di investire tantissimi soldi, la "politica del cemento" era
stata messa in atto, grazie a delle delibere del Consiglio, dove si
decideva di ristrutturare completamente il Grand Hôtel Billia e
buona parte della Casa da gioco, ma che noi vedevamo, come gruppo,
sempre di più una poca attenzione al mantenimento della quota di
mercato, poca attenzione ai grandi giocatori, poca attenzione
nell'aggredire, comunque, un mercato in totale difficoltà, in
grande crisi, dove comunque 4 Casinò italiani avevano perso
parecchie...non solo quote di mercato, ma volumi d'affari. Detto
questo, consci di non aver mai avuto una bacchetta magica,
conoscevamo però le grandi difficoltà all'interno della Casa da
gioco, conoscevamo la scientificità con cui l'Amministratore unico,
designato dal Governo regionale, non condivideva le scelte con la
sua dirigenza piuttosto che la sua struttura, ma avevamo definito
quella voglia di "verticismo spinto" quasi di natura privatistica
tra il Presidente della Regione e l'Amministratore unico della Casa
da gioco...come dire: altre informazioni non circolavano, il
rapporto era diretto, privatistico e, a cascata, le scelte poi
venivano comunque calate completamente dall'alto. Al di là di
questo, che, ripeto, noi contestiamo da diverso tempo nella forma
(e lo contestiamo a livello di metodo di lavoro all'interno di
quest'aula), sono i risultati, purtroppo, a dirci che la strategia
ha fallito...non è il gruppo di ALPE, non sono i colleghi di
minoranza, ma sono i dati.
Ancora una volta, sul 2013...quindi non sto parlando di 10
giorni...sul 2013, la Casa da gioco di Saint-Vincent è la Casa da
gioco che ha perso più di tutti, sul 2013 la Casa da gioco di
Saint-Vincent è la Casa da gioco che ha perso più quote di mercato
di tutti e 4 i Casinò. Per il 2013 due Casinò su quattro hanno
mantenuto le quote di mercato...tutto banale, Presidente Rollandin,
sono 7 anni che continuate a dire che siamo i più bravi del mondo,
che siamo la maglia rosa...fatto sta che i dati, i numeri sono
quelli che dicono che noi siamo gli ultimi, l'ultimo Casinò a
livello di quota di mercato, l'ultimo Casinò per quote di mercato!
Il riferimento non lo dice ALPE, non lo dicono i Consiglieri e non
lo dirà neanche l'Assessore Baccega, Presidente Rollandin!
Campione: sostanziale equilibrio sul 2013 (riferimento 2012);
Venezia: -2 percento rispetto al 2012; Sanremo: -7,5 rispetto al
2012; la Casa da gioco di Saint-Vincent: -12 percento...sintesi: la
Casa da gioco di Saint-Vincent è quella che ha perso più quote di
mercato rispetto a tutti gli altri! Ergo...scusatemi, "quote di
mercato" vuol dire che tutti perdono, se prima erano 350 milioni
lordi sono scesi a 320, ma noi, percentualmente, siamo quelli che
perdiamo di più, e chiudo la parentesi, nonostante le dichiarazioni
del Presidente Rollandin, nonostante le dichiarazioni
dell'Amministratore unico, Signor Luca Frigerio! Peggio ancora
l'inizio del 2013: fuochi d'artificio, funziona tutto alla grande
adesso! È finito!
Il 2014...mi scusi, mi scusi...funziona tutto alla grande, siamo
partiti alla grande e, stavolta, i numeri ci danno ragione. Dopo
ventisette giorni (oggi è il ventottesimo), rispetto al 2013 siamo
di nuovo sotto, siamo di nuovo sotto e non siamo contenti di dirlo
in quest'aula, non siamo contenti! C'è qualcosa che non va magari?
C'è qualcosa che potremmo fare? C'è qualcosa che gradiremmo fare,
collega Baccega? Quanto meno avere quelle informazioni che in
questo momento noi non abbiamo, avere quelle informazioni di cosa
succede all'interno della nostra Casa da gioco... Lei, forse,
sicuramente sa molto più di noi, lei sa cosa è successo il 31
dicembre 2013, lei sa cosa è successo verso le 22,30 e le 23, alle
23 del 31/12/2013, quando la Casa da gioco era piena di ospiti, di
clienti e di visitatori...lei lo sa! Ecco, queste cose non possono
succedere, non devono succedere, nel momento in cui abbiamo grandi
organizzazioni di dirigenti, di amministratori unici, e comunque di
5 direzioni, che dovrebbero accompagnare quanto meno nei giorni di
maggior afflusso.
Non siamo veggenti, non sono veggente, ma leggerei...solo per
informare anche i colleghi di maggioranza...nel giugno 2013, il
nostro gruppo fece un comunicato stampa, preoccupatissimi della
situazione
: "Il Casinò affonda, ma Frigerio incassa il premio di
72 mila euro; se il trend non cambia
- così dicevamo nel giugno
2013 -
il 2013 chiuderà con non più di 66 milioni di euro di
ricavi"
. Apro la parentesi: si è chiuso con 67 milioni di euro
di ricavi...un dramma per i posti di lavoro, per Saint-Vincent, per
le casse regionali, ma Frigerio si premia! E dicemmo
:
"Nonostante il disastro, l'assemblea dei soci ha approvato senza
colpo ferire il bilancio e, con esso, la liquidazione
all'Amministratore unico di un premio di produzione di 72 mila euro
- il massimo raggiungibile - che si aggiungono al già spropositato
compenso lordo di 240 mila euro"
...informazioni che noi abbiamo
chiesto attraverso della documentazione interna, con tanto di
protocollo interno e tanto di contratto tra l'Amministratore unico
e la Casa da gioco in seguito alla delibera del Governo regionale.
E, sempre nello stesso comunicato, dicemmo perché contestammo,
all'epoca, il modo con cui erano stati formati gli obiettivi e
com'era stato valutato il Signor Luca Frigerio. È stato posto nelle
condizioni, a nostro avviso - passatemi il termine - "di cantarsela
e suonarsela"...mi sembra che altri colleghi utilizzino sovente
questo
leitmotiv
in questo Consiglio, quanto meno nella
passata legislatura...e, da solo, di darsi gli obiettivi e di
valutarne il raggiungimento. Chi, al posto suo, sarebbe così poco
intelligente - andiamo persino sullo scherzoso - da non fissarsi,
ad inizio anno, degli obiettivi che sa essere alla sua portata?
Cifre che stonano terribilmente con la situazione economica in cui
si dibattono intere categorie professionali, ma soprattutto
riferite ai non risultati, soprattutto riferite, colleghi, ai non
risultati!
Faccio ancora un passaggio, sempre del giugno 2012. Cito questo
documento, perché è un documento che abbiamo prodotto come gruppo
ALPE, sono parole del sottoscritto, e vorrei che rimanessero
comunque, di nuovo, nel dibattito in quest'aula. Ad un certo punto
citai:
"Pagato troppo, a mio avviso
..."a mio avviso"...
a
cui sono concessi gratuitamente anche, oltre ai 312 mila euro,
l'alloggio, l'autovettura e tutte le utenze"
, cioè oltre
all'alloggio ed all'autovettura, noi paghiamo anche le utenze:
corrente, acqua ed energia elettrica...solo per contezza. E,
preoccupati dall'andamento e preoccupati dai non risultati...sembra
quasi che qui ci sia...qualcuno, in quest'aula, sovente utilizza il
termine "il gioco delle parti"...quelli della minoranza, i colleghi
della minoranza devono comunque sempre e solo...c'è sempre tutto
che non va, non funziona, e la maggioranza deve cercare di arginare
eventualmente le critiche che arrivano dai banchi
dell'opposizione...
Ecco, noi saremmo felicissimi, nell'affrontare questa mozione,
magari chiedendo qualche informazione in più, di dire che si sta
andando nella direzione giusta, che c'è una dirigenza che, a
cascata, ha compiti chiari, ha programmazioni chiare, ha un'idea di
Casa da gioco e c'è una volontà di aggredire il mercato dei VIP,
dei grandi giocatori, perché, dopo aver terminato importanti lavori
fatti in questi anni, finalmente c'è la possibilità di chiudere il
cerchio, di dare delle risposte importanti a questa nostra azienda
(ripeto: azienda al 100 percento pubblica e al 100 percento dei
valdostani). Ecco, però non vorremmo che tutto questo diventasse
solo uno scontro sterile in cui, da una parte, ci siano i bravi e,
dall'altra parte, ci siano i cattivi.
Ecco, a noi non interessa fare la parte dei cattivi, a noi
interessa, però...e penso che sia un obbligo di noi eletti, di noi
che abbiamo il ruolo di controllare e di verificare e, se i lavori
non sono stati fatti bene, noi dovremmo comunque informare,
"informare" chi non ha seguito o chi non ha realizzato le cose a
regola d'arte...non solo, noi dovremmo avere contezza di cosa
succede all'interno della nostra Casa da gioco e, oltre ad avere
contezza, oltre ad avere informazioni, e oltre ad avere...diciamo
in maniera cadenzata, come abbiamo cercato di impegnare il Governo
regionale su questa mozione, noi gradiremmo veramente che qui si
cambiasse marcia, e che le logiche che in passato hanno portato a
questo sfacelo - e soprattutto al fatto di perdere continuamente
quote di mercato - non succedano più.
Aspetterò, aspetteremo vivamente le repliche dell'Assessore
Baccega, perché mentre io citavo la situazione disastrosa della
nostra Casa da gioco, il Presidente Rollandin, come suo solito,
interveniva figurativamente dicendo non è così...probabilmente
abbiamo dei dati sbagliati, nel 2013 siamo sempre stati più bravi
degli altri, nel 2014 andiamo molto bene...boh, si vede che stiamo
guardando due televisioni o due film completamente diversi, ma
penso che i risultati siano "inequivocabili"! Grazie.
Président
- La parole au collègue Fabbri.
Fabbri (UVP) -
Merci Madame la Présidente.
Vorrei anch'io intervenire brevemente sull'argomento, per
ricordare ai gentili colleghi che, in questo momento così difficile
per l'economia della Valle, credo sia una necessità comune, comune
di tutto il Consiglio, come di tutti i cittadini valdostani, avere
la chiarezza, una maggior chiarezza possibile sulla situazione
della nostra azienda Casinò. Insisto nel dire "nostra", che - come
ha già detto il mio collega Chatrian - è un bene comune, un bene
comune che abbiamo il dovere di salvaguardare. Ed è proprio in
questa direzione che si pone la nostra mozione.
Vi chiediamo, infatti, di rendere noti tutti i dati richiesti,
affinché non affiorino dubbi, incertezze, fatti non giustificati
sulla conduzione del Resort e del Casinò. Certo si può obiettare
che non siamo che all'inizio di questa nuova era, di questa "new
age" della grande gestione del grande Casinò, ma proprio perché
siamo all'inizio, forse, se ci sono delle cose che non vanno,
possiamo, tutti insieme, intervenire. Non si tratta certo di voler
attuare un controllo occhiuto e invasivo della situazione, a ognuno
il suo mestiere, chiaramente. Però il nostro mestiere è quello di
verificare che la gestione della nostra azienda - torno a ripetere:
"della nostra azienda" - sia fatto nel modo più soddisfacente, come
ci auguravamo che fosse stata fatta finora, anche se, a tale
proposito, stanno affiorando dei seri dubbi, come sono stati ben
illustrati dai colleghi che mi hanno preceduto. Non chiediamo nulla
che non sia possibile ottenere: informazioni puntuali sui dati
gestionali, audizione dei responsabili amministrativi. La cifra
vertiginosa che abbiamo investito ci obbliga ad essere solleciti,
attenti a tutto quello che avviene nella Casa da gioco: ce lo
impone la nostra funzione, ce lo chiedono i lavoratori dell'azienda
- preoccupatissimi, a quanto sembra - e, insieme a loro, ce lo
chiedono tutti i nostri concittadini. Ribadisco che non si tratta
di un accanimento o di voler in qualche modo interferire
direttamente nella gestione - ci mancherebbe altro, non siamo certo
così presuntuosi! - ma si tratta semplicemente di operare
nell'interesse comune.
Vorrei ricordare a quest'aula, a conclusione del mio breve
intervento, come sulla comunità valdostana gravi un'altra ombra e
un'altra...diciamo situazione molto difficile. Il Casinò, dal 1947
- e non sono passati tanti anni - è stato fonte di ricchezza per la
nostra regione, specie quando la "politica del rubinetto" veniva
effettuata dalla centralità romana verso la nostra Autonomia. Oggi
certamente non riusciremmo più, per tanti motivi - lo abbiamo già
sviscerato più di una volta in Consiglio - a rinverdire i fasti di
allora, però dobbiamo fare in modo che questa nostra azienda non
diventi poi un buco nero della nostra economia. Per questo motivo,
invito tutti i colleghi, anche i colleghi della maggioranza, a
sottoscrivere la nostra mozione. Grazie.
Président
- La parole au collègue Grosjean.
Grosjean (UVP)
- Merci.
Beh, alcune riflessioni voglio farle anch'io. Ho avuto la
fortuna, nella mia vita, di frequentare l'Hôtel Billia in diverse
occasioni: congressi e incontri di vario tipo.
Partirò subito, quindi, dall'ingresso. La prima cosa che mi ha
scioccato quando sono arrivato sulla porta dell'Hôtel Billia, è
stato che abbiamo tentato di fare esattamene l'opposto di quello
che fanno tutti gli altri alberghi di un certo livello: prima,
semplicemente, l'autista arrivava con la sua macchina davanti alla
porta, scaricava le madame impellicciate, i signori che venivano al
Casinò...tre scale, ed erano all'interno dell'Hôtel Billia; adesso
abbiamo spostato il tutto a 20 metri più in là e - come diceva la
collega Certan - perché non scivolino...sale a go-go durante
l'inverno, perché la realtà che abbiamo visto è questa. Non costava
niente lasciarlo come prima, ma vi garantisco che funzionava molto
meglio, perché anche nelle città più trafficate, normalmente gli
alberghi di un certo livello hanno davanti all'ingresso due o tre
posti riservati dove la macchina arriva, scarica i clienti, e
possono entrare. Noi, invece, li facciamo scendere a 20 metri
e...magari con l'omino che corre per tener loro l'ombrello in caso
di pioggia o di neve...siamo in Valle d'Aosta, non siamo in Africa
dove non piove mai!
Poi entro dentro la Reception: bellissima, un tavolone, un
bancone lungo 6-7 metri, dove inviterei tutti voi della maggioranza
a fare almeno un turno di lavoro, perché lì sono previste per
l'omino della Reception 8 ore in piedi, fermo lì, perché non ci
sono le sedie, non è previsto e non possono mettere una sedia!
Ahimè, arriva il cliente, gli si chiedono i documenti e poi l'omino
si deve curvare, mettere giù, in posizione china di fronte al
cliente, per prendere i suoi dati, perché il computer è posato in
modo che, in piedi, non si riescono a prendere i dati. Se fossi
seduto vedrei continuamente il cliente in faccia e mi sembrerebbe
una cosa molto più logica... L'omino però ha una scappatoia, perché
quando non c'è nessuno può nascondersi in un gabbiotto...non so
come chiamarlo, in un box, in un box bianco, che non si capisce
bene che funzione abbia lì all'interno, abbiamo guardato e abbiamo
poi capito che è un po' l'office della Reception e quindi può
sedersi all'interno, puntando sul video e, se vede arrivare
qualcuno, corre fuori al suo posto di lavoro. Mi sembra che neanche
sindacalmente sarebbe tanto corretto imporre ad una persona di
stare 8 ore in piedi, ma non me ne intendo di queste regole, di
queste norme...non lo so, so che si lamentava parecchio l'omino che
era lì.
Poi, subito a destra, entriamo nella sala da pranzo. Da lontano,
ho visto due magnifici scaffali con delle bottiglie, quindi
chiaramente mi sono precipitato all'interno con i colleghi a vedere
questi scaffali, a vedere che bottiglie c'erano sopra, sapete che
io ho un po' questa passione per le etichette... Il primo contrasto
è stato vedere questo tavolo addobbato da pizzeria, senza tovaglia,
senza niente, in un "cinque stelle lusso"...subito mi sono detto:
"ma qui fanno le colazioni", però non mi suonava bene, perché
c'erano le bottiglie di vino in quel tavolo...non berranno già
subito al mattino! No, era proprio una sala da pranzo, anche di
quelle riservate, quindi con l'arredamento deludente, lo scaffale
semivuoto.
Qui veramente vorrei fare anche un appello all'Assessore
all'agricoltura: su quello scaffale ci dovrebbero essere le
etichette di tutti i produttori valdostani, non solo di qualcuno,
perché quello dovrebbe essere un biglietto da visita e su quello
scaffale c'erano tanti spazi vuoti! E quindi, di bottiglie di
produttori valdostani, ce ne potrebbero stare ancora tante! Capisco
che dall'altra parte debbano esserci vini nazionali o
internazionali, ma credo che, in un posto che a noi valdostani e
anche a noi viticoltori valdostani costerà per anni per restituire
i soldi degli investimenti che abbiamo fatto, almeno la presenza
dei nostri vini sarebbe auspicabile! Credo che questo sia veramente
a costo zero, a chilometro zero...non hanno bisogno di passare
tramite distributori e venditori, possono rivolgersi direttamente
ai produttori, e tutti i produttori che lo volessero dovrebbero
avere il diritto di essere presenti in questa struttura...invece ne
ho visto solo qualcuno.
Poi siamo andati avanti...ma la cosa che mi è piaciuta di più
all'interno del Casinò, veramente, è stata la scalinata in ferro,
bellissima...la scalinata in ferro per salire dal piano terra al
secondo piano delle sale, anche perché sali, arrivi in cima a
questa scalinata e non sai bene perché ti trovi in mezzo al Casinò
- non sono pratico di Casinò, quindi probabilmente è fatta così -
ma mi incuriosisce molto...sa che cosa mi incuriosisce Assessore?
Il prezzo! Mi piacerebbe molto sapere, perché ci sono tanti
chiacchierii...costa di più della cucina quella scalinata! Le
voci...quindi se lei potrà gentilmente fornire, a noi
dell'opposizione, il prezzo di questa scalinata, che credo faccia
solo un piano...adesso ho perso il senso, perché era talmente
imponente, talmente bella, ma fra un po' arrugginisce, perché è in
ferro, in ferraccio, non è neanche in alluminio, sono delle lamiere
tagliate e saldate, un lavoro di carpenteria di altissimo livello,
per carità, sarà anche architettonico, per carità...io non ho
percepito dov'era l'architettura, però può anche darsi. L'altra
cosa, invece, che ho imparato - e che anche lì vorrei veramente che
un giorno lei, Assessore, mi potesse aggiornare - è il costo del
cartongesso, perché tutto quello che ho visto di nuovo al Billia è
cartongesso! Passando così, nelle varie strutture, toccando...tuc,
tuc tuc...è tutto cartongesso, ma facciamo un "cinque stelle lusso"
finto! Mi sembra il set di un film, non una struttura che deve
durare nel tempo!
Quindi, signori, invito veramente anche voi a fare un giro nel
Billia, perché veramente ne vale la pena, poiché quello non è
dell'opposizione, non è della maggioranza, ma è della Valle
d'Aosta, e sono stati spesi dei soldi che andavano molto bene anche
in altri settori. Quindi votate questa mozione e, poi, tutti
insieme, andiamo a vedere da dove si può ripartire, perché
altrimenti la sensazione rimarrà quella che giochiamo al ribasso,
così poi almeno potremo magari metterlo sul mercato...magari
qualche cinese se lo compra, almeno sono tutti della stessa
categoria, quelli che giocano...che tra l'altro vanno anche a
dormire lì vicino, non so...avete sentito, ci sono già gli alberghi
per i cinesi a Saint-Vincent.
Président
- La parole à la collègue Morelli.
Morelli (ALPE)
- Merci Madame la Présidente.
Io intervengo non per ribadire quanto è già stato detto
egregiamente dai colleghi, quindi non parlerò della desolazione
delle sale deserte, non parlerò della qualità delle finiture del
Grand Hôtel Billia...credo che chi mi ha preceduto ha già reso
molto bene l'idea.
Io volevo aggiungere un elemento alla discussione, un elemento
che fa riferimento alla politica promozionale e al marketing, che
noi citiamo nella premessa di questa mozione, dove diciamo che ogni
scelta di politica aziendale, di marketing promozionale deve essere
effettuata secondo criteri che tengano conto degli effetti
sull'intera collettività. Io non so se anche voi abbiate notato, ma
nel mese di dicembre io ho notato che il Casinò di Saint-Vincent ha
attivato una campagna pubblicitaria sulle testate giornalistiche
locali, e anche sulle pagine locali di testate nazionali:
pubblicità a piena pagina, addirittura due pagine in un settimanale
locale che invitano a scoprire il nuovo Casino de la Vallée.
Ora, credo che sia opportuno ricordare che il disciplinare che è
stato approvato dal Consiglio regionale sulla gestione della Casa a
gioco, all'articolo 17, espressamente recita:
"alla Casino
S.p.A. è fatto divieto di promuovere il gioco mediante messaggi
specificatamente indirizzati ai residenti in Valle d'Aosta, sotto
qualsiasi forma"
. È una frase breve, lapidaria, molto chiara. A
noi pare inequivocabile che comprare due pagine su un giornale a
distribuzione locale, non so se è esclusivamente locale o se viene
distribuito anche nel Canavese, ma sicuramente essenzialmente
locale, perché non so immaginare a chi altri, fuori dalla Valle
d'Aosta, possa interessare la festa dei pompieri di un comune o una
qualche altra manifestazione in un altro comune...a noi pare
inequivocabile che pubblicità di questo tipo contravvengano alla
disposizione del disciplinare e che la dirigenza del Casinò stia
palesemente mettendo in atto strategie pubblicitarie indirizzate ai
residenti in Valle d'Aosta, e il fatto che poi, parallelamente,
vengano annunciate grandi campagne per prevenire la ludopatia,
secondo me...campagne opportune, non c'è dubbio, sono convinta
anch'io che il gioco all'interno del Casinò sia più sicuro dal
punto di vista della prevenzione delle ludopatie rispetto al gioco
effettuato in certi piccoli bar dove le slot machine, ahimè,
continuano a permanere. Ma il fatto che vengano portate avanti
queste campagne di sensibilizzazione non autorizza il Casinò a
contravvenire alle disposizioni del disciplinare. Questo tipo di
pubblicità ha probabilmente un duplice scopo: da una parte, di
attrarre la clientela locale al Casinò, e contemporaneamente forse
anche di sostenere certe testate giornalistiche...questo è un altro
problema di cui ci occuperemo in un'altra sede...ma ci paiono
comunque due obiettivi che assolutamente esulano dalla
mission
della dirigenza della Casa da gioco e di cui
chiederemo opportunamente conto alla dirigenza, quando - come
pensiamo - potremo audirli in commissione, perché riteniamo che
siano questioni che vadano chiarite anche a beneficio della
minoranza e dei Consiglieri di maggioranza. Ho voluto quindi
semplicemente aggiungere questo contributo, che ritengo essere
comunque significativo. Grazie.
Presidente
- Ci sono altri in discussione generale? La
parola al collega Donzel.
Donzel (PD-SIN.VDA) -
Grazie Presidente.
Non si può dire che il dibattito animato nelle file
dell'opposizione animi altrettanto la maggioranza, ma speriamo che
magari in commissione avremo modo di avere un confronto...magari
meno appariscente, ma più costruttivo, perché davvero,
l'impressione che abbiamo tratto, come bene hanno raccontato
colleghi facendo un'ampia relazione dettagliata, e li ringrazio
veramente di questa precisa ricostruzione, fa un po' aprire gli
occhi ai cittadini valdostani sulla delicata situazione che sta
vivendo la Casa da gioco. Quindi, come sintesi del nostro gruppo,
ecco, ci tengo a dire che la volontà, così, non "voyeuristica" di
mettere il naso nel Casinò tanto per metterlo, ma perché per tutta
la mattinata ci siamo avvicendati a discutere di interpellanze
difficili, durissime sulla questione dei tagli al sociale, dei
tagli alla sanità, dei problemi che ci sono in tanti settori,
agricoltura e quant'altro, e vedere una malagestione, uno sperpero
del denaro pubblico come si sta facendo al Casinò, ecco, questo
genera amarezza e rende difficile anche ai gruppi dell'opposizione
relazionarsi, perché poi siamo considerati tutti politici, non è
che l'opposizione, se non riesce a fermare questi sprechi...è poi
accomunata nelle responsabilità, quindi non ne abbiate con noi se
siamo così duri nell'avere posizioni sul Casinò perché sappiate che
poi tutti saremo considerati dall'opinione pubblica - che in questo
momento vive la crisi economica duramente - come responsabili di
queste cose.
Citerò quindi due esempi che, secondo me, sono significativi per
far capire come si può fare diversamente, da subito. Un esempio
citato dal mio collega Guichardaz ci ha portati, nella nostra
peregrinazione, a visitare degli hôtels della zona di Saint-Vincent
che hanno delle sedie bellissime, o particolarmente belle, e ho
detto: ma dove le avete prese quelle sedie? Beh, sono le sedie
della vecchia
Brasserie
, che però, quando fu ristrutturata -
forse non serviva la ristrutturazione, ma fu ristrutturata -
vennero in qualche modo vendute all'Associazione degli albergatori
di Saint-Vincent che, in qualche modo, poi, le riutilizzò e quindi
questo è un modo anche con cui si va a riutilizzare. Questa volta,
curiosamente, gli albergatori di Saint-Vincent avevano chiesto se
poteva essere ripetuta l'operazione con le camere del Billia: la
risposta è stata invece "no", sono stati completamente dismessi
tutti i beni contenuti all'interno delle camere alla ditta che
faceva i lavori; un'operazione su cui vorremmo, così, accendere un
attimo una lente d'ingrandimento, andare un po' a capire quanto
conveniva fare questa operazione, e quanto sarebbe invece convenuto
aiutare magari gli operatori del territorio.
Altro ragionamento, sempre in un'ottica...visto che facciamo le
pulci, andiamo addirittura a giocare sugli infermieri, sugli
assistenti, sulle case di riposo, e quant'altro (cose
inenarrabili!), vorremmo capire se nelle associazioni di
volontariato, nelle parrocchie - guardo il mio collega Lanièce,
sempre molto sensibile - non potrebbero essere utili degli
sgabelli, dei tavoli che vengono lasciati a marcire nel magazzino
del Casinò? Non possono essere messi all'asta questi beni? E che
dire nelle nostre scuole, così malmesse, dismesse le scuole
superiori, gli armadietti che abbiamo visto, oppure le squadre di
calcio? Mi ricordo che hanno sempre dei problemi economici, magari
degli armadietti potrebbero far comodo per i ragazzi giovani,
quando vanno nello spogliatoio hanno il loro armadietto. Perché
buttare via questa roba, lasciarla andare così, in malo modo, non
cercare di trarre un piccolo profitto? Un piccolo profitto...qui,
secondo me, facendo un'asta di questi beni non se ne fa un piccolo
profitto, se ne fa ben altro!
Ora, in un momento di crisi economica così, c'è la parte
gestionale che hanno presentato i miei colleghi su cui io non
ritorno perché condivido ogni parola di quello che hanno detto,
quindi c'è da fare chiarezza sui conti, sulla gestione del Casinò e
quant'altro. C'è poi questa piccola, grande coda degli sprechi,
della malagestione, che va di pari passo. Su questa cosa qui, ne
vogliamo parlare in modo sereno? Vogliamo capire che cosa significa
quanto ci costa avere tre magazzini pieni di roba, anziché dire:
"cominciamo a farci dei ragionamenti economici sopra, cerchiamo di
risparmiare il risparmiabile", quando andiamo a tagliare nel
bilancio regionale sul volontariato, sul volontariato? Riusciamo a
fare qualche ragionamento in questa direzione? Se siamo dei folli,
ci rispondete: "no, non avete capito nulla di come è la vita, si
butta, si spreca, si ammucchia" e non c'è neanche bisogno di
parlare, oppure, con calma, andiamo in commissione come chiede la
mozione, e cominciamo ad aprire delle lenti d'ingrandimento.
Secondo me, questo è...come dire? non trarre già definitivamente le
conclusioni in quest'aula, ma dare la possibilità a tutti, anche a
noi, che magari abbiamo preso qualche abbaglio...perché non è mica
così facile valutare, di primo acchito, qual è la portata
dell'immenso lampadario che è stato collocato nell'entrata del
Casinò. Io magari non ho le competenze...anzi, no magari, non ho
assolutamente le competenze architettoniche per valutare questa
straordinaria opera di questo lampadario incredibile che c'è
nell'entrata del Casinò e che, per quel che abbiamo avuto modo di
vedere non è che ne fruiscono in tanti, perché sotto sono piazzati
dei divanetti che impediscono anche di passarci sotto...non so come
mai, forse è perché è un po' basso che non ci si può passar sotto?
È un lampadario che se uno è un po' più alto della media valdostana
ci picchia in testa...ma non voglio andare a dire che sono state
sbagliate le valutazioni nella misura del lampadario, ci
mancherebbe, un lampadario da 200 mila euro, figurati se uno
sbaglia le misure di una cosa così, sarebbe persino ridicolo,
no?
Non quindi andiamo su questi dettagli che magari non attengono
alla competenza di noi Consiglieri, ma ci sono tante cose che
meritano sia fatta chiarezza, proprio alla luce di un dibattito che
stiamo portando avanti da giorni, di un dibattito che diventerà
ancora più acceso quando andremo a discutere dei conti della
Regione, dei rapporti con lo Stato, eccetera. Vogliamo essere
credibili nei rapporti con lo Stato, credibili con i cittadini
quando mettiamo tasse, credibili quando facciamo delle
azioni...beh, dobbiamo dimostrare che questi mucchi di roba
accatastata nei magazzini del Casinò e queste opere che vendiamo
come perfette, come perfettamente riuscite, ecco, dobbiamo
dimostrare che queste cose sono particolarmente funzionali.
Francamente, anche dal punto di vista della riflessione
architettonica, io farei un approfondimento in commissione, con i
colleghi della maggioranza, perché io non ho la fortuna di essere
un gran viaggiatore, non frequento hôtels a "cinque stelle", quindi
non ho idea dell'impatto che si ha quando si entra e si vede una
cella frigo...ah no, non è una cella frigo, è un cubo bianco che
c'è nella Reception del Billia a "cinque stelle", però se questo me
lo spiega un architetto di vaglio io lo posso accettare, mi spiega
le ragioni di questo obbrobrio architettonico e me ne faccio anche
una ragione...obbrobrio architettonico che, naturalmente, non viene
mai ripreso nelle foto che mandiamo in giro nel mondo del Billia,
perché facciamo vedere la sala interna, ma il primo impatto non è
la sala interna, è la nuova Reception.
Quindi, davvero, vi invito a farci capire meglio cosa si muove
lì intorno a tutto questo, come si sta pensando di riorganizzare e
far funzionare la struttura, perché dopo questa partenza
flamboyante
che c'è stata, questo scoop del tutto esaurito
dei primi giorni, abbiamo la sensazione che al Billia ci sia stata
una frenata...ma magari la frenata permette anche di mettere in
funzione delle cose che non hanno mai funzionato, già l'avevamo
detto l'altra volta. Dal nostro punto di vista, quindi, è venuto il
momento di fare chiarezza sia sulle grandi cose di cui hanno
parlato i colleghi, ma anche sulle cosiddette "piccole" che io
considero comunque grandi cose, che sono queste cataste di
materiali buttati via e che sono veramente una violenza alla crisi
economica che le famiglie stanno vivendo e che sono davvero
inaccettabili in un periodo così drammatico di crisi economica.
Presidente
- Altri? Siamo ancora in discussione generale.
Ha chiesto la parola il collega Bertschy.
Bertschy (UVP)
- Merci.
Senza stare a ribadire le cose che sono state dette bene, in
maniera puntuale, con anche l'osservazione che ha fatto la collega
Morelli rispetto al disciplinare...che anche in altre parti andrà
considerato, perché ci sono alcuni punti del disciplinare che
prevedono, da parte nostra, come Amministrazione regionale,
controlli che hanno all'interno interventi che possono essere messi
in atto.
Quello che a noi interessa in questo momento, come gruppo UVP,
al di là dell'analisi del momento del controllo e della visita del
martedì sera, che potrà essere replicata...anzi, sicuramente daremo
la disponibilità per vedere le sale quando ci sarà più gente, come
ritorneremo nelle sale quando ci sarà meno gente, perché quello che
vogliamo dare come sicuro contributo a questo anno, il 2014, è
un'attenzione puntuale, un'attenzione...non direi quotidiana,
perché forse è esagerato, ma vogliamo verificare, giorno dopo
giorno, quello che è stato scritto in quel libro, quel piano
industriale che noi speriamo si realizzi, ma che già dall'incontro
di oggi tra organizzazioni sindacali e dirigenza è in forte
controtendenza, perché sono annunciati i tagli al personale,
soprattutto sui salari. Non vengono mai annunciati - ma
probabilmente è perché non sono ancora fonte di discussione - i
tagli invece sulla struttura dirigenziale, i sacrifici che andranno
fatti non tanto sulle persone che rappresentano dei ruoli e delle
istituzioni, ma sulla riorganizzazione dell'azienda. Sul fatto che
basta chiacchierare con chi è all'interno per capire che ci sono
duplicazioni di funzioni, duplicazioni di dirigenze...ci sono
difficoltà a parlarsi tra dirigenti, ci sono difficoltà a
relazionarsi tra i vari settori...quindi, di questa attenzione, che
oggi abbiamo voluto manifestare attraverso una visita che ha avuto
anche una sua rilevanza, non tanto perché siamo andati in 16, ma
perché mai nessuno ci è andato più da quelle parti, forse salvo
l'Assessore delegato o il Presidente...devo dire che è stato
sottolineato con piacere, con enorme piacere, il fatto che gli
Amministratori regionali si siano recati da quelle parti - anche da
quelli che probabilmente non ci hanno sostenuto - per andare a
vedere da quelle parti cosa succedeva. Non è con una visita che
risolviamo i problemi, non è con una visita che cambieremo le sorti
del Casinò, però è un atteggiamento di attenzione che ci siamo
posti per far sì che, giorno dopo giorno, quello che c'è scritto
nel piano industriale possa essere verificato, quello è lo
strumento guida. Certo che dopo 30 giorni, immagino...non voglio
anticipare la risposta dell'Assessore, ma ci verrà detto che il
tempo è stato...siamo stati troppo veloci, che il tempo per
verificare queste cose non c'è ancora, bisogna avere più tempo per
andare a vedere se quello che è stato scritto ha una sua valenza,
osservazione che si potrà anche valutare, ma certo è
un'osservazione che arriva dopo un periodo lungo di crisi che ci ha
portato nel baratro attuale.
Allora, questa crisi è stata addebitata ai lavori, è stata
addebitata alla concorrenza, alla difficoltà della crisi economica
che viviamo...mai una volta si è sentito dire che la crisi è colpa
di qualcuno che la dirige o, quanto meno, non abbiamo mai sentito
dire: "forse abbiamo sbagliato qualche cosa". Ed è brutto che in un
momento come questo non ci sia mai l'umiltà...non mi sto riferendo,
in questo caso, a chi dirige da quella parte della sala, ma in
questo momento mi riferisco a chi dirige il Casinò da lunghi anni,
ormai, all'interno dell'azienda...mai l'umiltà di dire: "forse
abbiamo sbagliato qualche cosa, forse qualche azione di promozione
non è andata nel senso che volevamo che andasse"! Oggi gli
investimenti sono realizzati, abbiamo tutti i servizi che credo nel
piano precedente avevamo immaginato di costruire, abbiamo la
possibilità di fare decollare questa azienda con tutto quello che
serve. La prima risposta che l'azienda dà a noi, a noi che siamo
qui, in Consiglio, ma indirettamente a chi ci lavora,
indirettamente a chi aspetta di ritornare ad avere un indotto...la
prima risposta che l'azienda dà è quella della riunione di questa
mattina e di riunioni che arriveranno poi con come primo obiettivo
quello di ridurre esclusivamente i costi del personale; obiettivo
che ci sta in una riorganizzazione, obiettivo che però deve far
vedere anche lo sviluppo futuro, quello che si vorrà fare in futuro
e soprattutto dovrà - non nei prossimi 6 anni, ma nei prossimi mesi
- verificare di essere controllabile, e soprattutto dimostrare da
subito, ecco, che le cose cambiano, perché altrimenti continuiamo
solo a raccontarci delle fandonie.
Noi faremo attenzione d'ora in avanti a non esagerare coi toni,
perché non è parlando male di una cosa che risolviamo i problemi,
ma faremo altrettanta attenzione a essere puntuali
sull'informazione, perché l'impressione che abbiamo avuto,
soprattutto nell'ultimo anno, che ha fatto molto piacere da parte
dell'azienda e dalle parti di chi, al Casinò, ormai ha preso forte
residenza...comunicare i dati positivi, ma dimenticarsi di
annunciare quelli negativi, comunicare le cose che vanno bene, ma
non dimenticarsi di annunciare quelle che non funzionano! Allora,
meglio essere trasparenti, l'ha detto bene il collega
Nello...meglio essere, a questo punto, tutti sullo stesso punto di
partenza, però vi chiediamo la stessa trasparenza e la stessa
sincerità nel controllare questi dati e nell'annunciare le cose
che, insieme, andremo a verificare, perché se le cose miglioreranno
non potremo che compiacerci, e forse anche andare a rivalutare
alcune considerazioni che abbiamo fatto, ma se le cose non
miglioreranno - e rapidamente - noi sappiamo bene che i conti
dell'azienda oggi non hanno tempi lunghi per arrivare a quelle
scelte e soprattutto a quelle decisioni che la possano salvare.
Quindi qualche festa in meno nei piani bassi, qualche lavoro in
più, qualche attenzione in più a parlarsi di più tra dirigenti,
un'attenzione specifica a ripensare magari a qualche scelta fatta
nell'organizzazione della sala, una verifica puntuale affinché le
cose che sono state scritte possano essere osservate e,
soprattutto, un'attenzione a non creare quell'effetto che non
possono segnalare tanti albergatori perché purtroppo hanno anche
contratti di lavoro da quelle parti...ma quell'effetto di
concorrenza che si fa valutando le camere, costruite così, con
grandi risorse, grande qualità e con appetiti che dovrebbero
interessare clientele che, invece, vengono ad utilizzare le
clientele del Billia non utilizzando quello che l'indotto invece
propone intorno all'albergo.
Allora, ripeto, per quello che mi riguarda la visita di quel
giorno è stata, sì, una visita ispettiva, ma una visita per segnare
in maniera forte la presenza dei gruppi di opposizione, che non
possono che rimarcare, visto che non sono in maggioranza,
attraverso azioni di questo tipo la loro attenzione all'azienda.
L'abbiamo fatto facendoci annunciare dai controllori regionali,
reparto che probabilmente andrà anche rispolverato e valorizzato:
abbiamo là persone che lavorano, che possono essere utili per il
lavoro che fanno all'Amministrazione regionale, e l'abbiamo fatto
anche con l'idea di far capire che l'Amministrazione ha la sua
presenza lì, ha le sue persone che possono metterci in condizione
di entrare nell'azienda che oggi rappresentiamo come Consiglieri
regionali da padroni di casa, senza farsi annunciare.
Ci è dispiaciuto non trovare dei dirigenti (può anche essere
stato un caso, visto che non ci siamo fatti annunciare); ci
dispiacerebbe sapere che qualcuno era in azienda e si è negato,
questo lo troveremmo un gesto maleducato e scorretto nei confronti
di persone che, magari non dicendo le stesse cose di chi oggi
l'amministra, sono lì per fare il bene dell'azienda e dei
lavoratori e della Valle d'Aosta. Lo spirito della mozione che
proponiamo va in questa direzione, e speriamo che possa essere
raccolto, e possa essere raccolto soprattutto il contributo che
tutti insieme vogliamo dare alla rinascita del Casinò di
Saint-Vincent...ci piace chiamarlo così, anche se ha un altro nome.
Grazie.
Presidente
- Ci sono altre richieste d'intervento in
discussione generale? Qualcuno intende prendere la parola? È stato
presentato anche un emendamento dell'Assessore Baccega. Vuole
illustrarlo? Ha la parola, Assessore.
Baccega (SA)
- Sì, grazie Presidente. Buonasera a
tutti.
Prima di andare a presentare l'emendamento della maggioranza,
credo sia necessario far un minimo di riflessione rispetto a quanto
è stato detto in discussione generale, laddove si è partiti da toni
anche sprezzanti fino ad arrivare a toni sicuramente concilianti,
propositivi; toni che, in qualche modo, anche la vostra mozione -
soprattutto nella parte di premessa - faceva intravedere.
Credo sia giusto proseguire questo dibattito sul Casinò, sulle
nuove strutture alberghiere, un'attenzione che vede la minoranza,
da una parte...ma dall'altra anche la maggioranza...coinvolta ad
avere il meglio per questo "bene comune", come l'ha chiamato il
Consigliere Fabbri, un bene comune sul quale invito tutti quanti a
riflettere, forse dobbiamo trattarlo tutti come tale. Non è bello
che si facciano andare in Internet delle fotografie con le sale
vuote, magari sottolineando questo aspetto, perché non fa bene alla
Casa da gioco, non fa bene a nessuno di noi, non fa bene a quello
che è l'obiettivo fondamentale, che è quello del rilancio della
nostra Casa da gioco. Però devo dire che, rispetto a tutto quello
che è stato detto, è giusto fare alcune considerazioni e anche dare
dei dati al Consiglio, che consentano poi di avere anche elementi
di giudizio più significativi.
Ad ottobre dello scorso anno discutemmo ampiamente degli
adempimenti della Casino de la Vallée S.p.A.; in effetti i dati
erano sconcertanti, perché si trattava del periodo di maggior
debolezza e difficoltà, sia della Casa da gioco che della parte
alberghiera. E tutto questo, com'è stato più volte detto e
ampiamente ribadito, era dovuto sia ad una crisi economica, sia al
fatto che una concorrenza piuttosto significativa si era attivata
nel mercato nazionale: le Sale Bingo, le Sale slot, le slot machine
inserite in ogni bar e in ogni struttura, ma soprattutto una
competitività sul mercato che era fortemente limitata a causa di
due anni di lavoro di ristrutturazione decisamente invasivi che
avevano portato alla chiusura di parte delle sale gioco e delle
strutture alberghiere, facendo soprattutto allontanare la
clientela...quella di un certo livello. Avevamo detto che
consideravamo comunque estremamente positivo l'aver effettuato i
lavori di manutenzione e ristrutturazione tenendo la struttura
aperta e potendo mantenere anche solo livelli minimi di incassi.
Era inevitabile che il 2013 fosse un anno in cui gli incassi
sarebbero andati in passivo, come lo è stato per il 2012, e se
qualcuno avesse prestato molto bene attenzione alle relazioni sui
bilanci...nei bilanci 2012, nei bilanci 2013 - vi parlo dei bilanci
di previsione - era ampiamente sottolineato che quelli sarebbero
stati due anni di "sofferenza" per la Casa da gioco. Direi anche
che attraverso diversi interventi - in quest'aula e in commissione
- avevamo auspicato la conclusione dei lavori e l'apertura delle
nuove strutture entro la fine dell'anno (cosa che puntualmente è
avvenuta); ipotesi che avrebbe portato ad un miglioramento
sensibile delle attività e, finalmente, sarebbe stato possibile
aggredire i vari mercati: quello del gioco, quello turistico,
quello congressuale, avviando adeguate attività di marketing, di
comunicazione e di organizzazione di eventi, attività che, fino ad
allora, logicamente, non era stato possibile né conveniente
gestire.
Per rispondere alla Consigliera Morelli, è vero che l'articolo
17 del disciplinare sottolinea quell'aspetto, ma va anche detto che
quella campagna di comunicazione così breve era stata pianificata
in un momento in cui in Valle d'Aosta...era la campagna lancio di
apertura...c'erano molti turisti, c'era molta più gente, perché mi
sembra che una pagina fosse uscita intorno all'8 di dicembre, che è
il ponte.
Azzardammo quindi nel prevedere un miglioramento del fatturato e
delle presenze, rimanendo però molto cauti perché strutture di
queste dimensioni necessitano di tempi medio-lunghi per il proprio
rilancio, soprattutto in tempi di grave crisi come quelli che
stiamo vivendo. Abbiamo illustrato anche progetti di grande impatto
come il raffronto con il mercato cinese, ed è una notizia proprio
di questi giorni che il più grande procacciatore di clienti di
Macao ha sottoscritto un accordo con il nostro Casinò per veicolare
clienti e turisti, e il 12 febbraio ci sarà la presentazione
ufficiale dell'accordo e, di seguito, cominceranno ad arrivare i
primi giocatori.
Credo che si possa tranquillamente affermare che quanto finora
previsto e programmato è stato completamente realizzato. Come
detto, nel mese di ottobre, a causa dei lavori di ristrutturazione
e dei problemi del mercato, l'andamento del fatturato della Casa da
gioco segnava una perdita su base annua pari al 14,45 percento e le
presenze erano a -2,2 percento, e anche rispetto alle quote di
mercato segnava un rallentamento rispetto alle altre Case da gioco
italiane, mentre dal mese di novembre al termine dei lavori, con la
ripresa delle normali attività, i numeri sono decisamente
migliorati - non voglio essere un trionfalista in questo senso - e
la nostra Casa da gioco è tornata a recuperare quote di mercato
piuttosto importanti, registrando, nel periodo, migliori andamenti.
Nell'ultimo bimestre, infatti, la quota di mercato è stata pari al
24,2 percento, con un aumento del 13 percento rispetto
all'andamento annuale fino ad allora registrato. È un periodo molto
breve, e di certo le difficoltà rimangono, ma non è certamente un
caso che ci sia stato un netto miglioramento. La struttura è
aperta, la struttura è operativa, e quindi riesce a dare risposte
ai giocatori e ai turisti. Proprio in relazione al nuovo andamento,
si comunica che nell'ultimo trimestre, quindi dal mese di novembre
2013 all'ultima decade disponibile (quella del 20 gennaio 2014), il
fatturato dei giochi è stato pari a 18 milioni 102 mila euro,
contro i 17 milioni e 667 mila euro dello stesso periodo dell'anno
precedente. Pertanto si è registrato un secco ribaltamento passando
da una perdita di quasi il 15 percento ad un aumento del fatturato
del 2,5 percento, e anche le presenze dello stesso periodo sono
aumentate dello 0,3 percento. Il solo mese di gennaio registra,
alla data del 20 gennaio, tutti indicatori positivi: fatturato +6,3
percento, denaro giocato +3,87 percento, e presenze 3,93 percento.
Io credo che si sia fatto un discreto lavoro, che si sia dato il là
a quello che era l'obiettivo del piano industriale e in solo 841
giorni noi abbiamo consegnato alla Valle d'Aosta, alla cittadina di
Saint-Vincent, una struttura importante.
Rispetto alla vostra visita ispettiva, nella quale avete
evidenziato alcune problematiche quali perdite, scollature, graffi,
porte da risistemare...ebbene, credo che in un intervento così
corposo, che ha registrato il tutto esaurito nei giorni
immediatamente successivi all'apertura, si possano riscontrare
delle anomalie, e comunque è previsto che l'impresa debba
intervenire per sistemare le dette anomalie senza alcun costo
aggiuntivo. Peraltro, rispetto alle cose che ci avete detto oggi,
in Consiglio, mi prendo l'impegno di chiederne ovviamente
ragione...rispetto alle vostre considerazioni, alle cose che voi
avete riscontrato.
La struttura alberghiera, più ancora della Casa da gioco,
necessiterà, com'è normale che vi sia, di un tempo adeguato per
entrare a regime, e sicuramente superiore a più mesi, in quanto si
stanno consolidando tutte le attività promozionali di ricerca di
clientela. Inoltre sarà necessario che tutto il comprensorio
riacquisti una giusta immagine e percezione da parte del mercato.
Va sottolineato che importanti testate nazionali ed internazionali
si sono occupate della Casino de la Vallée...
ItaliaOggi
, in
prima pagina,
Il Sole 24Ore
l'ha indicata fra i dieci
interventi più significativi del 2013,
AD Germania
ha
dedicato quattro pagine alla struttura del Grand Hôtel
Billia...credo che, se da quel punto di vista ci sono risultati e
attenzioni importanti su quelle testate, non si possa che essere
soddisfatti. Aggiungo anche che ieri sera - e vi invito a farlo -
siamo andati a verificare TripAdvisor, dove vi sono i riscontri dei
primi clienti, e i riscontri, tranne uno che è andato ad ottobre ed
è andato in pieni lavori, sono riscontri decisamente positivi...e
lì sono le persone, sono i clienti che comunicano! Quindi, da
questo punto di vista, devo dire che il risultato è stato
soddisfacente.
Detto questo, i risultati post-apertura sono estremamente
positivi e molto superiori rispetto alle aspettative. Dal 1°
dicembre 2013 al 26 gennaio 2014, le camere occupate sono state
pari a 3.531 rispetto alle 2.381 dello stesso periodo dell'anno
precedente, con un aumento del 50 percento circa, ma il dato più
interessante è quello delle camere vendute agli esterni: 1.913,
escludendo quindi gli ospiti della Casa da gioco. Nello stesso
periodo sono state vendute 933 camere in più rispetto all'anno
precedente, con un incasso di 745.000 euro. Bisogna poi considerare
che, visto il livello delle strutture, oggi la tariffa media di
vendita delle camere è aumentata del 40 percento; pertanto il
fatturato totale dall'inizio dell'anno è aumentato quasi del 100
percento. Ovviamente, sulla base di queste presenze, anche le
strutture ricettive collaterali come ristoranti, bar e la S.p.A.,
hanno avuto andamenti positivi, soprattutto sostenuti appunto dalle
presenze.
Sul fronte del fatturato, i dati aprono spiragli positivi; la
riuscita del progetto comunque deve essere accompagnata da un
ritrovato equilibrio di bilancio che deve avvenire anche attraverso
il contenimento dei costi (e mi sembra che dai vari interventi
tutti quanti abbiano sottolineato questo aspetto). Da quando Casino
de la Vallée ha incorporato la parte alberghiera, si è lavorato
molto su questo tema, e i risparmi di gestione sono stati evidenti,
garantendo la tenuta della liquidità. A partire dal 2010, i costi
di gestione sono costantemente diminuiti e, solo nel 2013, senza
considerare il personale, la diminuzione rispetto al 2010 è di
quasi 6 milioni di euro. La previsione per il 2014 è programmata
per un'ulteriore contrazione di 2 milioni e mezzo, che porterà, nel
periodo, una diminuzione dei costi di gestione pari al 27 percento,
escluso il personale. In pratica, in tre anni, i costi di gestione
sono stati ridotti di un terzo senza ridurre la capacità
produttiva.
Io credo che il 2014 debba essere un anno cruciale per le
attività commerciali, per le attività di marketing, e sarà anche
focalizzato sull'organizzazione delle strutture e sulla
razionalizzazione dell'organizzazione in base agli sviluppi delle
attività, processo che sarà accompagnato da importanti attività di
formazione. Gli andamenti del nuovo Resort in questo primo periodo
evidenziano dati positivi, in linea con le previsioni. Vorrei
ancora ricordare che siamo soltanto all'inizio, siamo in una fase
di lancio delle strutture; pertanto bisogna essere molto cauti con
le analisi e, soprattutto, non si può abbassare la guardia.
Fatte queste considerazioni, sulla base delle cose che avete
proposto nella mozione, in considerazione che allo stato attuale,
nella fase di avviamento, è molto prematuro e difficile analizzare
l'andamento della nuova struttura, proponiamo che la dirigenza
della Casa da gioco si metta a disposizione della commissione
competente, dopo un congruo periodo dell'attività - che potrebbe
essere quantificato in 6 mesi, da oggi - proprio per poter avere
numeri, tendenze ed informazioni adeguate.
Ricordo invece che i rapporti fra la Casa da gioco e la Regione
sono regolati da un contratto, appunto il disciplinare di gestione,
e lo stesso prevede che trimestralmente la società trasmetta una
sintesi del report del Casinò. Propongo che tale report, che oggi
viene regolarmente inviato, sia integrato anche con i dati relativi
alle presenze alberghiere e ai dati di fatturato degli altri
interventi. Al riguardo, invece, della presentazione del bilancio
in Consiglio regionale della società entro fine aprile, devo invece
rilevare che non è tecnicamente possibile: questo perché la
redazione di bilancio, già molto complessa in relazione alle
diverse attività che sono poste in essere fra Casinò e Hôtel, alla
luce anche dei lavori di ristrutturazione e dalle incombenze
conseguenti, impone tempi adeguati (basti pensare, ad esempio, alle
centinaia di fatture che arriveranno rispetto alle
ristrutturazioni, eccetera). Inoltre, alla certificazione e
redazione di bilancio partecipano anche gli enti di controllo quali
la società di revisione e il Collegio sindacale, che necessitano di
tempi tecnici non comprimibili per l'analisi delle partite, e a
questo bisogna aggiungere i tempi di convocazione dell'assemblea e
quelli relativi al deposito del documento definitivo.
Pertanto l'impegno del Governo regionale che noi proponiamo
rispetto alla vostra impegnativa, è quello che avete avuto modo di
leggere nell'emendamento presentato...sono i tre punti. Qualora non
sia accettata questa fase, noi metteremo poi in votazione la vostra
mozione. Grazie.
Presidente
- Ci sono richieste d'intervento a seguito
della presentazione dell'emendamento? Siamo ancora in discussione
generale... Ha chiesto la parola il collega Guichardaz.
Guichardaz (PD-SIN.VDA)
- Chiederei una breve
sospensione, per favore. Grazie.
Presidente
- Il Consiglio è sospeso.
Si dà atto che la seduta è sospesa dalle ore 18,44 alle ore
18,55.
Rini (Presidente)
- Possiamo riprendere i lavori?
Colleghi, c'è qualcuno che intende prendere la parola? La parola al
collega Guichardaz.
Guichardaz (PD-SIN.VDA)
- Intanto, siccome siamo ancora
in discussione generale, faccio una piccola replica all'Assessore
Baccega, poi i colleghi e anche il sottoscritto le diranno cosa
pensiamo di questo suo emendamento. Assessore Baccega, lei parla di
"toni sprezzanti"...beh, io credo che i più sprezzanti toni siano
quelli che io cito come stralci delle sue interviste o delle
interviste del Signor Frigerio...cioè, come si fa a sovvertire così
la realtà dei fatti, scaricando sulla minoranza, sull'opposizione
che sta facendo il suo mestiere...che è quello di far rilevare
certe contraddizioni...di tirar di nuovo fuori la questione dei
"toni sprezzanti"? Sono sprezzanti le parole che ha detto lei, in
relazione all'intervento, che può essere più o meno condiviso, ma
che è stato un intervento fatto dai Consiglieri in una sera...in un
martedì sera, va bene, non sarà stato un giorno di grande flusso,
ma da lì a farne tutta una pantomima, lei e il Signor Frigerio,
beh, io credo che se si può anche evitare di scaricare sulla
minoranza questioni che non riguardano la minoranza... Noi abbiamo
fatto semplicemente...forse è una novità, ma abbiamo fatto il
nostro dovere facendo un'attività di tipo ispettivo.
Lei dichiara: "non fa bene andare su Internet"...ma, Assessore,
mi scusi, ma pontificare come fa lei, senza mai avanzare una
critica, se non prendersi un impegno generico di verificare se le
cose che abbiamo detto noi, se le segnalazioni sono
segnalazioni...diciamo corrette, ma lei pensa che faccia bene al
Casinò? Siamo probabilmente...non so, il concetto di "marketing",
il concetto di "pubblicità visionaria" è tale per cui, alla fine,
bisogna andare su Internet a dire solo delle cose belle, in modo
tale che poi tutti quanti, accalappiati magari dalle lusinghe,
arrivino qui, in Valle d'Aosta...dopodiché magari si accorgono che
ci sono delle situazioni non propriamente luminose come sono quelle
che racconta lei e l'Amministratore unico del Casinò.
Noi pensiamo invece che fare autocritica...che non è, Assessore
Baccega, fare autocritica verso sé stesso, è fare autocritica verso
una dirigenza, verso un management che evidentemente non è stato
all'altezza, perché non è stato all'altezza! Perché i clienti
arrivano in una struttura e vedono le cose che abbiamo presentato
noi, con un piccolo...diciamo scorcio fotografico...ci siamo
dimenticati di far vedere i bellissimi tappeti persiani, si narra
di tappeti persiani al Billia...e noi presentiamo questa roba qua,
in entrata, e noi presentiamo questa roba? Allora è un problema
della minoranza che fa una brutta pubblicità? Ma chi se la guarda
la minoranza su Facebook? O i servizi delle testate locali che,
generalmente, come diceva la collega Morelli, sono letti non dai
turisti o non dai potenziali clienti, i quali, diciamo, leggono
piuttosto le recensioni che vengono fatte sui giornali a tiratura
ben più ampia. Non è che la clientela di un certo livello non torna
più perché la minoranza ha fatto delle fotografie e ha testimoniato
una desolazione...che non è solo della minoranza, perché, Assessore
Baccega, si vada a leggere...leggevo una cronaca,
La Voix du Val
d'Aoste
...non so chi c'è dietro, ma questi signori dicono (dopo
aver fatto tutto sommato anche delle lodi, non solo delle
critiche)
: "Al di là di queste disquisizioni, resta il fatto
che, tornando alla parentesi aperta prima, sabato sera siamo andati
a tastare il polso, di persona, al Casinò e in centro
paese
...non siamo stati noi a scrivere questa roba...
Le
presenze ai tavoli e alle slot del Casinò, sabato sera, erano
pietosamente basse, tanto che spiccava, in contrapposizione, il
numero degli impiegati, mentre sul paese vigeva un'aura da
coprifuoco, ma, attenzione, noi non vogliamo imputare le colpe
esclusivamente ad una o all'altra parte, commentiamo un fatto e
sottolineiamo, per contro, che ogni qualvolta Comune, Associazione
commercianti e il Casino de la Vallée hanno operato in sinergia per
organizzare avvenimenti di richiamo, i risultati si sono
immediatamente visti, e la ricaduta è stata positiva per tutti, con
buona pace di maggioranza ed opposizione"
. Non siamo stati noi
a documentare questo, la gente non è che pende dalle labbra, né
nostre, né dalle labbra di chi, tutti i giorni, pontifica e fa
queste grandi pubblicità al contrario...
Quindi l'invito che noi vi abbiamo fatto non è quello di mettere
sotto accusa l'Assessore Baccega...guardi, Assessore, nessuno ce
l'ha con lei, mi scuso se abbiamo usato, se ho usato in particolare
dei toni sprezzanti, ma è davvero di fare luce su una gestione che,
secondo me, e anche secondo noi, è una gestione che ha delle
pecche. E non possiamo aspettare 6 mesi, Assessore Baccega, non
possiamo aspettare 6 mesi per sentire il management del Resort
& Casino, non possiamo, perché fra 6 mesi potrebbe essere
abbastanza tardi! Non possiamo aspettare 6 mesi per sentire le
rappresentanze sindacali, come scrive lei sull'emendamento alla
nostra mozione...chissà fra 6 mesi che determinazioni saranno state
prese dalla cosiddetta "dirigenza" del Resort & Casino...non
possiamo permetterci di fare un'audizione dopo un semestre di
gestione, magari un semestre di malagestione, che è tra l'altro
gestione che abbiamo documentato...perché non ci avete dato dei
riscontri e delle risposte a queste situazioni che sono situazioni
che gridano vendetta, Assessore Baccega? Questa roba qua è una
schifezza, bisogna dirlo chiaramente! E bisogna dire ai dirigenti
che vanno probabilmente anche educati, il management va ripreso,
eh...c'è un famoso libro che dice che non si può sempre dire di
sì...adesso non mi ricordo come si intitola, è un libro di
pedagogia, diceva che ogni tanto bisogna anche dire dei "no",
bisogna anche assegnare delle piccole punizioni. Andiamo insieme in
visita pastorale, colleghi della maggioranza, andiamo insieme in
visita pastorale, così magari, a quel punto, ci ricrediamo, andiamo
a visitare le
suites
imperiali, quelle che sono il fiore
all'occhiello! Quello non è un problema di rifinitura, o di
finitura che dir si voglia...hanno messo dei davanzali in formica,
che io non metto neanche nella mia cantina!
Se voi leggete il comunicato che è stato fatto dal Resort &
Casino per descrivere un'apoteosi di splendore, per descrivere
tutte le qualità di questo Casinò...il materiale, materiale
bellissimo, la luce che c'è in cucina...è una roba che, se uno la
leggesse, si fidasse ciecamente, probabilmente come dice lei,
Assessore, il Casinò avrebbe le camere strapiene anche di martedì!
Andiamo a vedere come mai sono state fatte delle scelte del genere,
come mai è stato usato un certo tipo di materiale nelle
suites
, nel Grand Hôtel "cinque stelle", nel Billia, che
dovrebbe essere il fiore all'occhiello! Abbiamo speso più di 100
milioni di euro, ho perso il conto...collega Chatrian, ma cosa
abbiamo speso? Ottantatré milioni, più 50 per acquistarla, questa
roba? Abbiamo speso un capitale! È una cosa che pesa come un
macigno sulle spalle dei valdostani, lo vogliamo far funzionare
come si deve? O vogliamo continuare a tenere lì una struttura e un
management, un Amministratore unico che...voglio dire, io prima ho
letto, ho scherzato un po' su quella delibera di nomina
dell'Amministratore unico, ma mi viene da pensare che forse è
proprio così! Fare dell'ironia, a volte, uno ci azzecca anche,
insomma! Andiamo tutti insieme a fare questo controllo, chiamiamoli
domani questi signori, chiamiamoli la settimana entrante, non
aspettiamo 6 mesi, non lasciamo il tempo a questa gente, a gente
che riduce così il bene pubblico, non lasciamole il tempo di andare
avanti così, cerchiamo di mettere una toppa, di fare qualcosa,
perché non è più possibile andare avanti così! Ci sono centinaia di
migliaia di euro di attrezzature che vanno a catafascio, al macero,
lasciate alle intemperie...perché costava troppo il precedente
magazzino di VdA Structure? Beh, mi piacerebbe fare un confronto,
chiamiamo qua Frigerio e gli chiediamo: cosa costa questo
magazzino, molto più piccolo dell'altro? E l'altro cosa costava?
Vogliamo fare questi confronti?...laicamente, senza pensare sempre
male, senza pensare di fare una guerra di religione o le barricate
tra maggioranza e minoranza...
Assessore Baccega, non possiamo permetterci di aspettare altri 6
mesi, non possiamo, non abbiamo la possibilità di aspettare! Lei ha
detto - io credo al suo entusiasmo - che abbiamo consegnato alla
Valle d'Aosta un'opera in 831 giorni...ma, Assessore, non contano i
giorni, conta come sono fatte le cose! Conta, alla fine della
fiera, che le cose siano all'altezza dei propositi, non ci basta la
corsa sfrenata al cronoprogramma, peraltro cronoprogramma che era
condicio sine qua non
per sganciare i 72 mila euro
all'Amministratore unico, il rispetto dei tempi. Comincia a venirmi
qualche sospetto che certe corse siano state fatte...guardate che
non è che possiamo riparare, perché non sono state consegnate
secondo le regole...come si dice? secondo le migliori regole o il
miglior stato dei fatti. Viene gente, vede una cosa del genere, non
torna più! La possiamo richiamare, le possiamo dare i voucher, le
possiamo dare...non vengono più! E intanto abbiamo perso clientela!
Poi tutti quei dati, quei miliardi di milioni di miliardi di
percentuali, di dati, eccetera, eccetera...detti così, a me non
dicono niente! Mettiamoci intorno a un tavolo, cerchiamo di
interpretarli, perché, come dicevo prima, il 200 percento di 2 non
fa 2000! Allora vediamo i dati di partenza, dopodiché possiamo
capire che cos'è un incremento del 200 percento.
Lei, Assessore, nella sua intervista ha parlato di un incremento
del 18 percento...rispetto a che cosa? Rispetto a quali parametri?
Vogliamo confrontarci sui parametri? Ma non con lei, Assessore,
vogliamo confrontarci con chi è pagato oltre 300 mila euro l'anno
più benefit, questo "signore" che non si degna neanche di venire ad
accoglierci! È vero, siamo 16 Consiglieri della minoranza, ma
qualcuno ci dice addirittura che era lì, nella sua
suite
imperiale...perché non è che vive in un appartamento, con tutti
quei soldi, eh, vive in una
suite
il Signor Frigerio, che
magari potrebbe essere affittata tranquillamente! No, non si è
neppure degnato di venire lì, viene alle vostre riunioni di
maggioranza...chi l'ha mai visto in audizioni? Il Presidente
Rollandin ci diceva: "no, non possiamo fare una commissione
speciale, c'è la IV Commissione, quando volete, sono pronti a
venire"...6 mesi, 6 mesi...e facciamo un anno, da luglio dell'anno
scorso facciamo un anno! Il che vuol dire che questa gente non
viene, si rifiuta di venire, e quando le persone non vengono, fanno
di tutto per non venire, abbiate pazienza, ma io qualche dubbio ce
l'ho!
Presidente
- La parola al collega Nogara.
Nogara (UVP)
- Merci Présidente.
Io ho ascoltato tutti, ho seguito il dibattito...ecco, sta
passando un messaggio sbagliato in quest'aula, cioè sembra che noi,
come opposizione, siamo quelli che vogliamo dipingere, far passare
il Casinò come se fosse un disastro...per una questione forse
politica, per metterci solo in contrapposizione verso la
maggioranza. Io vorrei davvero dire che questo non è assolutamente
vero: quello che noi abbiamo fatto e stiamo facendo, è solo per un
motivo, così, di voler bene a quello che è un patrimonio
importante, è stato un patrimonio importantissimo per la nostra
regione.
Al dottor Frigerio, al manager Frigerio, giustamente è stata
data fiducia nel 2008, perché mi sembra che sia dal 2008 che
gestisce tutto al Casino de la Vallée, è stata data fiducia, è
stata data fiducia per come si possono gestire i giochi, per come
si possono gestire le sale, addirittura non si sapeva, almeno io
non sapevo che era anche un manager per quello che sono gli
alberghi, la gestione dei Resort, tutto. Io penso che adesso per il
dottor Frigerio il tempo sia scaduto, mi sembra che gli abbiamo
dato abbastanza tempo, ormai continuiamo a sentirci dire da anni
sempre la stessa cosa...aspettiamo, aspettiamo...
Ecco, mi ha poi stupito una cosa di quello che ha detto lei,
Assessore; prima ha detto: eh, purtroppo, per i lavori che ci sono
stati, il gioco...ma per anni io ho sentito dire che, grazie a
Frigerio, grazie all'efficienza di Frigerio, i giochi non hanno
patito per niente, anzi si è sempre potuto giocare ed è grazie
anche a questo che Frigerio ha preso il premio che ha preso, perché
si è sempre potuto lavorare all'interno del Casinò, non si sono
neanche accorti che erano stati fatti i lavori! E poi i lavori sono
stati fatti in modo velocissimo...è vero, ce ne siamo resi conto. E
non voglio tornare - ormai l'hanno detto in tanti - su tutto quello
che è successo, ma vi assicuro se quei lavori fossero stati fatti a
casa mia, io non avrei tirato fuori una lira, perché vi abbiamo
esortato...e sarebbe bello poter fare una volta, tutti assieme...ma
basta andare a vedere, senza fare commenti, e guardare, per
rendersi conto dei lavori che sono stati fatti lì. È da circa un
mese, un mese e mezzo che il Resort è aperto? Ci sono già dei danni
importanti, ma si vede - secondo me, per quello che ne capisco -
che sono danni dovuti alla scadente qualità dei materiali che sono
stati usati. A me piacerebbe tanto poter controllare il capitolato
che è stato presentato per gli appalti al Casinò e controllare
effettivamente quello che è stato messo. Perché adesso io non so
quanto si paghi una
suite
...1.200...dopo un mese siamo
entrati e c'era il pavimento in legno tutto scheggiato...siccome
era una
suite
, c'era la cucina senza i battiscopa, c'erano
due dita tra il muro e il pavimento col buco che si vedeva; i
battiscopa, se c'erano, si staccavano; la televisione non si
muoveva più, c'erano i calcinacci che venivano giù. Ecco,
Assessore, lei mi sta dicendo che bisogna dare tempo, bisogna dare
tempo perché...ma io le dico che se fossi stato un cliente e avessi
pagato 1.200 euro per andare in quella
suite
, col cavolo che
io tornerei a pagare 1.200 euro per andare in quella
suite
,
glielo assicuro! Siamo entrati sul balcone, c'erano macchie di
cemento così sul balcone, dopo un mese, non so che cos'era...cioè
tutte queste cose...ma questo non lo diciamo per screditare, lo
diciamo perché c'è da intervenire!
Come diceva giustamente il Consigliere Guichardaz, non è che
dobbiamo stare qui a bisticciare tra di noi per queste cose. Noi
dobbiamo intervenire velocemente...è per quello che le dico che,
appena ho letto gli emendamenti che ha messo sulla nostra mozione,
mi scusi, ma mi è venuto da ridere... Lei ci chiede 6 mesi, ma
altri 6 mesi per tornare a vedere che, adesso, oltre ad esserci 4
battiscopa staccati è tutto staccato, che tutto viene giù? Poi mi
viene a dire che ogni 3 mesi, per i dati, bisogna...lei sa
benissimo che ci sono le decadi, ogni 10 giorni, si sa, non c'è
bisogno di fare i sopralluoghi, non c'è bisogno di andare a
vedere.
Ecco, bisogna poi...scusate se torno un po' indietro, ma bisogna
scindere le due cose: bisogna parlare di gioco e parlare del
Resort. Se parliamo di gioco non c'è bisogno di fare tanti
sopralluoghi, perché con le informazioni che si hanno ogni 10
giorni si sa benissimo cosa succede al Casinò, non è che bisogna
fare dei blitz, andar giù di martedì, di venerdì, di sabato, di
domenica...basta che rendiate pubbliche le decadi, i conti come
sono ogni 10 giorni che li avete. Poi tutta la polemica che c'è
stata, che si è letta sui giornali...eh, perché si denigra la casa
da gioco...io le dico: ero entrato tempo fa al casinò, siamo
arrivati sotto al posteggio, il tunnel era chiuso, siamo andati su
a piedi, siamo usciti, siamo entrati, abbiamo chiesto come mai il
tunnel era chiuso...eh, il tunnel è chiuso...l'hanno fatto, non so
quanto hanno speso, ma non l'hanno mai aperto, forse l'hanno aperto
nelle vacanze di Natale, due giorni. Allora, non mi sembra una cosa
ideale creare tutto un posteggio, la gente arriva in macchina...io
penso che il minimo sia dare un po' di...non so, di funzionalità,
di comodo alla gente che viene in un Casinò, che possa
entrare...no, deve uscire, deve farsi tutte le scalinate, deve
andare alla via principale, deve entrare dall'altra. Poi noi
abbiamo fatto il tragitto per entrare al Casinò...io vi dico, non
so chi ha studiato quel tragitto, ma le assicuro che quando si
arriva alla Sala poker...non so, o si mettono su delle pareti in
cartongesso quando non c'è nessuno, ma è desolante se non c'è
nessuno che gioca! Io, se fossi un giocatore di Casinò, arrivo lì,
guardo, non c'è nessuno, giro i tacchi e me ne vado, perché è
veramente desolante...forse bisogna studiare dei percorsi diversi
per far entrare la gente, perché non è che noi siamo andati a
cercarci la Sala da poker per dimostrare che...siamo arrivati lì,
l'entrata era quella, andati di là, in fila, come diceva il mio
collega Bertschy, abbiamo chiamato il controllo Regione...molto
gentili, sono venuti, ci hanno accompagnato...ma abbiamo fatto la
strada normale. Vi assicuro che arrivare alla Sala poker fa un po'
tristezza!
Poi io continuo a dire che le scelte architettoniche possono
piacere o non piacere, su questo non sto a dilungarmi, però una
cosa che voglio dire è che noi, invece, su certe cose dovremmo
controllare, controllare, perché siccome di Frigerio non ci fidiamo
più, alla fine, con tutto quello che è successo, non penso che a
questa persona bisogna dare ancora tanta fiducia! Io l'ho detto
all'inizio: è stato giusto e giustificato dare un incarico a una
persona e dirle: "lavora, lavora, dimostrami che stai facendo bene
e sei pagato lautamente per farlo", ma quando arriviamo a queste
situazioni...qua si rimandava sempre dicendo: "no, ma state
tranquilli, appena sarà aperto, appena si aprirà, appena si
chiuderà quella porta, appena si aprirà il Resort"...si è aperto
tutto, si è fatto di tutto, le sale anche sopra sono desolanti,
perché poi quando mi venite a parlare di ingressi...io ho visto una
quantità di cinesi seduti che non giocano, ho chiesto: questa gente
gioca? No, no, vengono qua e si siedono...c'è l'ingresso e si
siedono lì, fumano dove possono fumare, stanno fermi lì e sembra
davvero di essere in oriente, perché non c'è nessun altro! E gli
incassi sono quelli che vediamo, non è che portano...speriamo,
adesso, come dice lei, con questo famoso "procacciatore di
cinesi"...non so chi è...da aver incassi maggiori.
Quello che, secondo me, dobbiamo fare a questo punto è
controllare il lavoro che ha fatto questa persona, perché
verificare...io le dico, come le ho detto, non è che sono un
impresario, che sono un conoscitore, però quando sono 20 giorni, un
mese che mi hanno messo la moquette, e vedo i danni che ci sono
sopra la moquette, fotografati, è lecito che mi venga qualche
dubbio? È lecito che possa dire: "ma non vorrei che magari
qualcuno...ma va a sapere qua... ecco, facciamo così, si sono
sbagliati a mettere una moquette che magari doveva essere da cinque
millimetri, me ne hanno messa una da due...andiamo a vedere sul
capitolato che cos'è... C'è qualcuno che fa questo lavoro? C'è
qualcuno che verifica queste cose? Io le dico: su una
suite
,
quello che mi ha stupito da morire...apriamo la porta: crac, crac
alla porta, c'è una riga sul pavimento, una
suite
da 1.200
euro, il danno al pavimento, anche chi entra in una camera del
genere...sono tutte queste cose! Qui non stiamo a fare la guerra a
voi che siete di maggioranza perché vogliamo dimostrare che non
siete capaci, qui dobbiamo essere tutti assieme a salvare un bene
prezioso per la nostra regione, che è stato sempre prezioso per la
nostra regione, che dovrebbe, essere con la CVA, una...chiamiamola
"partecipata", che ci aiuti in questo momento economicamente così
difficile per la nostra regione. È questo che io voglio dire.
Non è che con la mozione che abbiamo fatto volevamo in qualche
modo essere dei soldatini...vogliamo solo che le cose siano fatte
nel modo giusto, anche perché non so chi l'ha ricordato prima, se
abbiamo speso cento e passa milioni di euro per...era come
costruire un nuovo ospedale, non mi sembra che abbiamo investito
quattro lire per una cosa del genere! Allora, tutte le volte poi
faccio un ragionamento come se fossi stato io ad averli spesi,
quando mi piove dappertutto...perché poi pioveva in cucina, piove
davanti ai garage, piove nella hall, piove dappertutto, troviamo
gli stracci attaccati...ma vi sembra una cosa normale che troviamo
gli stracci al soffitto per convogliare l'acqua che cada tutta in
un certo punto così fa solo danni lì? Ma è questa la realtà, non è
che ce la inventiamo, queste sono cose terrificanti! Io non so se
l'impresa...non so, io adesso non mi ricordo esattamente quanto ha
preso chi ha costruito, chi ha progettato questa cosa, ma sono
delle cifre pazzesche! Questi sono stati pagati? Ecco, forse prima
di pagare queste persone...io spero, io spero che ci sia almeno un
controllo severo su queste cose. Io andrei a controllare se
effettivamente la moquette è la moquette da capitolato, io andrei a
controllare se i tendaggi sono quelli giusti, se quel parquet che è
stato messo dopo 20 giorni...mi sembra pazzesco che sia già tutto
scheggiato, mi sembra una cosa fuori dal mondo! Tutte queste cose
devono essere controllate.
Siamo entrati al Billia...sarà perché si doveva aprire, capisco
anche questo...ma all'entrata del Billia ci sono delle fessure così
tra il muro e il serramento, magari hanno anche sbagliato le misure
della porta, ma ci sono delle fessure così tra il muro e il
serramento! Quando piove, l'acqua scende giù lungo il muro ed entra
nell'entrata del Billia...non so se lo sa questo, ma ce l'hanno
fatto vedere perché io ho chiesto, era tutto umido, aveva piovuto
due giorni prima e c'era l'acqua e mi hanno spiegato che c'era un
ruscelletto - sembrava fatto apposta - che porta l'acqua dentro il
Billia. Io queste cose le trovo pazzesche e trovo pazzesco che una
maggioranza non riesca a capire quello che stiamo cercando di farvi
capire.
Noi vogliamo solo controllare che i lavori siano fatti a regola
d'arte, non vogliamo denigrare voi, non vogliamo denigrare nessuno!
Vogliamo salvare al più presto possibile - io dico "al più presto
possibile", come hanno detto giustamente i miei colleghi, prima di
me - un bene prezioso per la nostra Valle che, comunque,
continuiamo a rimandare, perché noi continuiamo a rimandare con
degli emendamenti che ci ha presentato lei...tra 6 mesi, forse tra
6 mesi...poi magari tra 6 mesi succede che c'è l'alluvione e allora
dal Piemonte non sono potuti salire...dobbiamo intervenire subito!
Grazie.
Presidente
- La parola al collega Ferrero.
Ferrero (M5S)
- Grazie Presidente.
Devo dire che dopo un'ora e mezza circa in cui l'Assessore
Baccega ha dovuto sentire la cronaca di una serie di incompetenze,
di sprechi, di mancanza di obiettivi e di errori, la calma serafica
con la quale ha replicato mi ha lasciato veramente di ghiaccio; una
calma che è la calma di un irresponsabile che si trova sull'orlo di
un precipizio, ma non si trova, lui, sull'orlo di un precipizio, si
trova sull'orlo di un precipizio l'intera Casa da gioco, con tutto
il personale. Questa calma è veramente un segno di profonda,
profonda irresponsabilità.
Durante il nostro sopralluogo, quello che ci ha colpito di più e
che penso abbia colpito anche i colleghi di minoranza, è lo
sguardo, sono gli occhi dei dipendenti, costretti a girare tra i
tavoli vuoti, a fare niente, a girarsi i pollici e ad avere tutto
il tempo per pensare ad un futuro sul quale c'è una mannaia che è
sospesa. Ecco, queste persone, penso al di là della "parentopoli",
della "amicopoli", che c'è stata nelle assunzioni al Casinò, questa
situazione del personale, secondo me, deve essere presa in
considerazione. Andate a vedere, rendetevi conto, forse non avete
bene l'impressione di quella che è la situazione. Avete parlato di
marketing a noi...vorrei sentire l'Assessore, magari che dica il
contrario...risulta che il precedente dirigente che si occupava di
marketing è stato rimosso e la questione marketing è stata affidata
allo stesso Frigerio, quindi il marketing attualmente è fatto
sempre da Frigerio! Per quanto riguarda i procacciatori dei cinesi
di Macao, stiamo attenti, stiamo attenti a questi procacciatori;
bisogna dirla tutta: i procacciatori, quelli che vengono chiamati
porteurs
costano, costano anche centinaia di migliaia di
euro e, poi, quanti clienti portano? Facciamo i conti dopo, non
pensiamo a questi clienti facoltosi cinesi che dobbiamo ancora
vedere. Intanto la Casinò sborserà dei soldi a questi procacciatori
per dei clienti che arriveranno o non arriveranno, questo non lo
sappiamo ancora, quindi questa è un'altra cosa sulla quale
bisognerebbe riflettere.
Certo è che ai nostri "116", cioè alle richieste di accesso agli
atti fatte dai Consiglieri, la Casa da gioco non risponde, a quanto
vorremmo chiedere in commissione non si vuole rispondere e, allora,
che cosa si nasconde dietro a questo silenzio...dobbiamo pensare
male? Sì, dobbiamo pensare male, perché noi di documentazione ne
abbiamo già, siamo già in possesso di documentazione, volevamo
verificarla però questa documentazione, per vedere se
effettivamente quello che è arrivato è vero, perché, se fosse vero,
ovviamente non sarebbe più il Consiglio regionale il posto in cui
discuterne, ma sarebbero altre sedi.
Quest'oggi - non l'avete capito, ce ne siamo resi conto - vi
abbiamo teso una mano. Per quanto ci riguarda, per quanto riguarda
il Movimento Cinque Stelle, è l'ultima volta che vi abbiamo teso
una mano; d'ora innanzi ci saranno per queste cose la Corte dei
Conti e, qualora fosse necessario, anche la Magistratura. Si voleva
fare un discorso di ricucitura, di limitazione del danno d'immagine
alla Casa da gioco, che doveva essere un discorso politico che
doveva nascere e finire qui, ma finire in una maniera degna. Avete
chiuso una porta. L'emendamento che ci è stato presentato con
questa un'ulteriore proroga dei 6 mesi, sinceramente ci fa ridere;
è l'ulteriore tentativo di prorogare la fine, l'epilogo di una
storia che è già scritta.
Per quanto riguarda il Movimento Cinque Stelle, quindi, questo
emendamento sicuramente è da respingere. Vi invitiamo - ripeto, è
l'ultima volta - a sottoscrivere la mozione che abbiamo presentato,
perché per quanto riguarda ulteriori mani tese, il discorso, per
noi, è chiuso.
Président
- La parole au collègue Chatrian.
Chatrian (ALPE)
- Sì, grazie Presidente.
Collega Assessore Baccega, ho ascoltato attentamente il suo
intervento. Qualche considerazione sull'intervento che lei, oggi,
ha fatto in aula. Capisco in parte il suo entusiasmo, capisco in
parte che abbia accettato una sfida ardita, ardua, quella di
seguire la nostra Casa da gioco. Ma, detto questo, collega, le
assicuriamo che la situazione è drammatica e, come ben diceva il
collega poc'anzi, le abbiamo proprio dato una mano, scrivendolo
nero su bianco sul punto 2 della nostra mozione:
"predisporre,
entro 15 giorni, una serie di audizioni della dirigenza, del
management e delle rappresentanze sindacali
...quindi dirigenza
tutta, parte sindacale, le difficoltà che ci sono, interne...a
seguito delle difficoltà, a seguito comunque del fatto che la
nostra Casa da gioco non sta andando bene...
"finalizzate al
reperimento di ogni dato utile alla valutazione dell'andamento
della gestione"
. Questo era il nostro obiettivo.
Apro solo una parentesi, collega Baccega. Come II Commissione
stiamo facendo degli incontri a seguito della mozione che abbiamo
ritirato come forze di opposizione e stiamo facendo lo stato
dell'arte per quanto riguarda le più importanti partecipate e
controllate...le assicuro che ieri, audendo i vertici di VdA
Structure...l'audizione per noi è stata a dir poco imbarazzante, a
dir poco imbarazzante, ma non ci fermeremo, andremo avanti,
cercheremo di avere altre informazioni, altre nozioni...le dico:
"imbarazzante". Due ore di imbarazzo totale, non solo da parte dei
Consiglieri di minoranza, ma anche da parte di qualche collega di
maggioranza. Detto questo, lei ci propone - lei o il Governo
regionale - al punto 2:
"prevedere dopo un periodo adeguato
avvio dell'attività, indicativamente dopo il primo semestre,
un'audizione del management"
...cioè, questa mattina la Casa da
gioco ha fatto degli incontri sindacali - come da altri è stato
rilevato in quest'aula - sul problema del personale, e la
situazione è a dir poco...non vogliamo utilizzare il termine
"disastrosa"? utilizziamo il termine difficile, utilizziamo il
termine difficile...e voi ci proponete un emendamento che va nella
direzione del "ne riparleremo" praticamente a settembre o a luglio
del 2014, nel momento in cui l'Amministratore unico è in carica
nella nostra Casa da gioco dal 5 o 7 agosto 2008?
Quali sono le motivazioni per cui non avete la volontà, i
colleghi di maggioranza non hanno la volontà di sentire subito,
domani mattina...noi ritiriamo le prossime mozioni, colleghi di
maggioranza, ritiriamo le prossime mozioni e domani mattina
vogliamo sentire tutta la dirigenza della Casa da gioco, sentire le
parti sindacali, sentire il Governo regionale, ma da domani
mattina! E poi scusi, collega, lei probabilmente è carico di questo
suo entusiasmo per questa sua nuova carica a livello di dicastero o
che cosa, ma non confondiamo però, per chi ci ascolta, com'è la
situazione, come sono i risultati e come sono gli introiti nella
Casa da gioco di Saint-Vincent, per favore! Le chiedo veramente per
favore, perché dobbiamo raffrontare in base al periodo degli altri
anni...lei parte dal 2 novembre al 20 gennaio, ma se facciamo dei
raffronti, dobbiamo farli simili, uguali, perché altrimenti i dati
vengono buttati sul tavolo e nessuno più capisce niente! Allora,
lei può smentirmi se dico cose errate...prima, nel mio intervento,
ho detto la Casa da gioco di Saint-Vincent, nell'arco del 2013, è
stata la maglia nera...lei non mi ha smentito, e chi ci ascolta
quanto meno capisce di cosa stiamo parlando: la Casa da gioco di
Saint-Vincent, nel 2013, ha perso quote di mercato rispetto ad
altre tre case da gioco e lei non me l'ha smentito, mi sembra!
Stessa considerazione per quanto riguarda gli introiti e
l'andamento 2014, e anche su questo vorrei essere chiaro, mi scusi,
ma non mi ha smentito, anche su questo vorrei essere chiaro: oggi,
raffrontando il 27 di gennaio con il 27 di gennaio 2013, noi
abbiamo un calo di introiti rispetto all'anno scorso disastroso
(stesso periodo 2013), e l'Assessore Baccega non ci ha e non mi ha
smentito! Solo per correttezza, perché altrimenti chi ci ascolta
qui forse pensa che ci siano due film o che la matematica non è
un'opinione, ma la matematica è una scienza perfetta, e oltretutto
molto, molto semplice. Volevo dire che la situazione a nostro
avviso è grave, difficile e...un crollo totale! Io non capisco come
i colleghi, e chiedo ancora ai colleghi di maggioranza...io sono
convinto che parte dei colleghi di maggioranza documentino come
irricevibile un emendamento di tale portata: "ne discuteremo tra 6
mesi". È impresentabile e irricevibile, perché partecipo,
partecipiamo insieme ai colleghi di maggioranza alle varie
audizioni in II Commissione, anche quelle un po' imbarazzanti come
quella di ieri mattina, e lunedì prossimo avremo un altro incontro
con tutto il gruppo, lo staff del gruppo CVA, perché abbiamo
dovuto, anche lì, scrivere nero su bianco, far direttamente delle
richieste come commissione, non come commissari di opposizione o di
minoranza o di gruppi consiliari.
Veramente, collega Baccega, se poi volesse eventualmente
intervenire successivamente, io apprezzerei da parte sua se
spiegasse, se può spiegare a tutto il Consiglio il perché domani
mattina noi non possiamo sentire, vista la situazione drammatica,
visti gli introiti in calo, visto il fatto che sembra che un giorno
sì e un giorno no ci sono degli incontri sindacali per il discorso
del personale e per il mantenimento comunque delle 800 persone a
livello di posti di lavoro, e a carico comunque dell'azienda, della
società... Ciò detto, la situazione è sotto gli occhi di tutti, i
risultati sono questi. Ci potete spiegare perché non c'è la volontà
da parte di questa maggioranza? Magari qualche collega di
maggioranza prenderà la parola e dirà: "siamo d'accordo", così
passa approvata la nostra mozione e la prossima settimana
finalmente mettiamo l'iter sulla Casa da gioco, sul suo andamento,
sulle grandi difficoltà e, soprattutto, sul declino totale, perché
in questo momento stiamo perdendo più degli altri, e in questo
momento la nostra Casa da gioco è in grandissima difficoltà.
Io mi aspetto veramente, soprattutto da parte sua, collega
Baccega, una replica in merito, spiegandoci perché non possiamo
audire il management, l'Amministratore Signor Luca Frigerio e le
parti sindacali, proprio visto e considerato che la situazione è
sotto gli occhi di tutti e i risultati sono pessimi. Non è Chatrian
a dirlo, come dicevo prima, non è l'opposizione a dirlo, ma sono i
risultati, nero su bianco, che in questo momento stanno già,
collega, colleghi di maggioranza...questi risultati stanno già
mettendo completamente in discussione un documento approvato 4 mesi
fa, cioè il piano industriale 2014-2016, che probabilmente è stato
scritto...non so se a più mani o a poche mani...fatto sta che, in
questo momento, questo documento fa già acqua da tutte le parti, e
soprattutto le previsioni e i risultati che erano stati scritti su
questo piano industriale 2014-2016 - scritto a fine settembre 2013,
fine settembre 2013 - vengono già smentiti dai fatti, purtroppo! E
la proposta di questo Governo - spero non di tutta la maggioranza -
di questo Governo è di dire: "prevedere un periodo di adeguato
avvio dell'attività"...ma quale attività, colleghi, quale attività,
nel momento in cui tutto sta crollando?...mi chiedo quali attività!
Chiedo ancora uno sforzo a qualche Consigliere di maggioranza di
approvare comunque la nostra mozione. Grazie.
Presidente
- La parola alla collega Fontana.
Fontana (PD-SIN.VDA)
- Grazie Presidente.
Non volevo intervenire, visto che la discussione è stata molto
ampia e molto dettagliata, ma l'Assessore Baccega mi ha stimolato a
fare due riflessioni, e non pensavo nemmeno che su una mozione del
genere la discussione andasse avanti così, perché secondo me si
poteva risolvere...risolvere in che senso? Quello che hanno detto i
colleghi...hanno portato delle osservazioni a questa maggioranza e
chiesto delle spiegazioni. La maggioranza, secondo me, doveva
ascoltare la minoranza, perché questa mozione che abbiamo
presentato voleva solo un confronto per chiedere delle spiegazioni
sui lavori, perché credetemi, davvero, sono rimasta stupita
anch'io. Io, all'inizio, ero una di quelle che diceva sempre che i
soldi spesi sul Casinò erano veramente tanti, però ero anche
convinta che si dovesse fare qualcosa per rilanciarlo e mi è sempre
stato detto che, una volta fatti i lavori, si sarebbe visto come
far ripartire la Casa da gioco...ma veramente, quando siamo andati
giù, sono rimasta sconcertata, sconcertata!
Siamo arrivati al Billia alle nove e mezza di sera...il bar
chiuso, il ristorante chiuso, cioè al Billia, che è legato ad un
Casinò, non c'era nessuno seduto a tavola e non si poteva prendere
nemmeno niente da bere perché il bar era chiuso. Siamo andati al
bar del Casinò, e pensavo che ci fossero i pavimenti galleggianti,
perché ci sono veramente le mattonelle che si muovono. Mi sono
detta: magari sono io che non capisco chi li ha messi, forse sono
quei pavimenti moderni...non ho osato nemmeno dire niente; poi ho
visto che i miei colleghi dicevano: "ce la prendiamo e ce la
portiamo via come souvenir", allora mi sono detta che avevo visto
bene. E poi mi chiedo: in un bar, dove si dice che c'è tanta
gente...ma noi di gente ne abbiamo vista ben poca, magari era di
martedì sera...ma io mi chiedo: come fa la gente ad andare al
Casinò? Non c'è niente! Almeno un piano bar, un qualcosa che attiri
la gente... Forse questa richiesta di andare in commissione poteva
anche servire, ognuno di noi poteva portare delle idee per poter
far ripartire questo benedetto Casinò e il Billia, dopo tutti i
soldi che sono stati spesi! Ma io vi invito davvero, fate un giro
anche voi, e se quello che hanno detto i miei colleghi non è vero,
allora ci ritroviamo qua e ci smentite! Ma io non credo che ci
possiate smentire...perché veramente, andare in un hôtel a "cinque
stelle"...ho visto anche in televisione il Signor Frigerio che l'ha
fatto vedere, ed ero anche orgogliosa quando ho visto quel salone
messo a nuovo, perché è veramente bellissimo, ma mi aspettavo di
incontrare gente, non c'era anima viva, eravamo solo noi! Non avrei
mai creduto una cosa del genere, sono davvero preoccupata! Vi
chiedo veramente...qui nessuno vuole che le cose vadano male, ma vi
chiediamo: facciamo insieme queste audizioni, magari tra tutti
riusciamo a risolvere qualche problema, perché, se andiamo avanti
così, non possiamo più recuperare niente.
Se non viene accettata questa mozione, vuol dire che vi va bene
così e risponderete di tutto quello che succederà, perché veramente
così non si può andare avanti, la cosa è veramente preoccupante. Vi
chiedo veramente: votate questa mozione, perché non ha niente di
politico, è veramente solo per poter risolvere questi problemi.
Lei, Assessore Baccega, ci sottovaluta davvero! Ci porta degli
emendamenti neanche fossimo bambini dell'asilo...ma lei si prenda
la responsabilità e venga in commissione, e cerchiamo di chiarire
tutte quelle cose che sono da chiarire. Qui nessuno vuole
distruggere niente, vogliamo veramente rilanciare la Casa da gioco
perché i soldi sono stati tanti e i cittadini ne hanno
diritto...non che vada tutto a sfascio così come sta andando!
Presidente
- La parola al collega Bertschy.
Bertschy (UVP)
- Brevemente, per dire che l'intervento
dell'Assessore Baccega è un intervento che, in termini politici,
non fa una grinza, solo che è un intervento di altri tempi, di
altri anni e, purtroppo, noi dobbiamo ancora vedere il film nuovo
del Casinò...quello vecchio non ci interessa più di vederlo. Il
film nuovo è che questo pomeriggio le organizzazioni sindacali si
sono incontrate con l'azienda e hanno proposto un accordo per fare
un taglio di 12 milioni di euro, 11,7 per la correttezza, sui costi
del lavoro e del personale...tutti, meno che quelli in alto! E poi
lo leggerà con calma, magari qualche indirizzo lo avrà dato anche
lei...e allora è un po' per questo che, mentre ci riunivamo e
arrivavano queste notizie, ci rendevamo conto che la pellicola
andava molto più veloce di quello che è il dibattito che noi stiamo
facendo. Forse, nell'interesse di tutti, nel nome di quelle "sante
alleanze" che vengono invocate su accordi che sono molto distanti,
sarebbe meglio trovarsi su temi comuni, concreti, e nell'interesse
della comunità, che non è solo l'interesse di chi opera lì,
all'interno.
Dare un messaggio come questo, oggi, in un incontro, in una
situazione così complessa, senza neanche dare un minimo di appiglio
a discussioni successive, e soprattutto senza fare quel gesto di
umiltà che ci aspettiamo tutti da parte di chi ha portato la Casa
da gioco in questa situazione, ci sembra veramente impossibile da
ricevere...non in termini politici, perché ci sta l'accordo
trimestrale, ci rivediamo, ma le cose stanno andando veloci, molto
più veloci di quello che stiamo facendo noi, qui, e se da questa
sala, secondo me, non esce un segnale concreto e forte, che si
prende veramente coscienza del problema che stiamo vivendo,
probabilmente anche per la maggioranza ci saranno altre discussioni
da fare! Allora il tema di oggi è: dare un segnale che noi siamo
sul pezzo, dare un segnale che, giorno per giorno, minuto dopo
minuto, controlliamo quello che stiamo facendo, non dobbiamo più
perderci in discussioni, dobbiamo assolutamente dare la
dimostrazione che noi siamo lì ad operare in questo senso, con
l'efficacia che dobbiamo dimostrare anche in termini politici.
E, ripeto, quello che lei ci chiede con quell'emendamento è
troppo indietro rispetto a quello che sta succedendo. Io non so se
l'hanno già avvisata di quello che è stato annunciato questo
pomeriggio, delle ipotesi che ci saranno dopo questo annuncio. È
meglio, a mio avviso, che ci si confronti e che si dia un segnale
chiaro che è finito il tempo dell'intervallo; non c'è più
possibilità di far pubblicità al Casinò, bisogna dimostrare che gli
80 milioni devono rendere, ma minuto dopo minuto, giorno dopo
giorno, perché altrimenti abbiamo veramente sprecato una grande
occasione di crescere e di ritornare a valorizzare quel bene comune
che qui viene citato tante volte, ma è un bene comune che qualcuno
si vuole tenere esclusivamente per sé, per dimostrare che è più
capace di altri di operare. Allora diamo la dimostrazione che
conosciamo veramente questi dati, che saranno un punto d'incontro
tra le analisi di chi vuol far vedere solo il bello e vuol far
apparire solo certe situazioni rispetto ad altre.
Il risultato è che oggi viene proposto un taglio sul costo del
personale di 12 milioni di euro, perché il costo del personale deve
passare da 57 a 45 milioni; allora, un'azienda può anche tagliare,
ma deve dimostrare anche di saper crescere...troppo facile
continuare a fare i conti tornando indietro! Ed è così da 5 anni a
questa parte, lì dentro! Il bilancio è continuato a scendere,
continuerà a scendere e, per stare in piedi, bisogna andare ancora
una volta ad incidere sul costo del personale.
Presidente
- La parola all'Assessore Baccega.
Baccega (SA)
- Sì, grazie Presidente.
Mi sembra di capire che sia soprattutto il punto 2 dell'impegno
del Governo regionale a essere messo in discussione relativamente a
questo semestre. Il semestre è indicativo per dire che dopo un
semestre abbiamo dei dati sufficienti per poter fare delle
valutazioni obiettive. C'è comunque un fatto nuovo: anch'io ho
ricevuto più di un messaggio da Saint-Vincent, in questa mezz'ora,
e il fatto nuovo potrebbe anche, in qualche modo, suscitare delle
tensioni. Per questo chiedo una sospensione di un po' di minuti per
fare una riunione di maggioranza e cercare di capire se ci possono
essere dei punti che concordano con le richieste
dell'opposizione.
Presidente
- Il Consiglio è sospeso.
Si dà atto che la seduta è sospesa dalle ore 19,47 alle ore
20,16.
Rini (Presidente)
- Colleghi, possiamo riprendere i
nostri lavori. Qualcuno intende prendere la parola? La parola al
collega Viérin.
Viérin L. (UVP)
- Per mozione d'ordine. A seguito della
sospensione richiesta dall'Assessore Baccega - immaginiamo a nome
della maggioranza - vorremmo che sia formulata l'eventuale proposta
a seguito delle riunioni che si sono tenute.
Presidente
- Grazie. Intende rispondere l'Assessore
Baccega.
Baccega (SA)
- Sì, grazie Presidente.
In realtà la proposta era stata fatta in ambito di riunione dei
Capigruppo e auspicavamo che in quella sede potesse arrivare una
risposta, ma comunque nessun problema ai limiti dei livelli di
trasparenza che contraddistinguono la vostra richiesta...la nostra
disponibilità è a essere trasparenti. Noi abbiamo presentato un
emendamento che, al punto 2, per quanto mi riguarda, prevedeva un
periodo di tempo troppo lungo rispetto ai confronti che ci dovevano
essere tra commissione e Casa da gioco, management e rappresentanze
sindacali. La giornata di oggi ha però dato degli elementi nuovi,
c'è stato un confronto sindacale piuttosto teso - dalle notizie che
abbiamo - e quindi, da questo punto di vista, crediamo che si possa
già avviare un percorso immediato con le rappresentanze
sindacali.
È quindi nostra intenzione riemendare il punto 2
dell'emendamento, dove diciamo:
"prevedere un'audizione del
management della Saint-Vincent Resort & Casino e delle
rappresentanze sindacali presso la commissione di competenza"
.
Un confronto che potrebbe avvenire al più presto e, perché no?
anche domani, proprio viste le ipotetiche, possibili tensioni che
si possono determinare e che si stanno in qualche modo determinando
attraverso il tam tam. Questa era la proposta; ci sembra una
proposta ragionevole, una proposta che vada appunto nella direzione
di trasparenza, di confronto, di volontà di non nascondere nulla,
di volontà di dare delle risposte concrete.
La questione dei 6 mesi, là dove si diceva:
"indicativamente
dopo il primo semestre"
, stava proprio per avere dei dati
effettivi. I due alberghi hanno aperto soltanto un mese fa...era
evidente che per poter avere dei dati oggettivi, per poter fare
delle valutazioni sul futuro, era necessario avere dei dati che
potevano essere il primo trimestre, la prima trimestrale o il primo
semestre. Questo era ovviamente l'oggetto di confronto...ma visto
quanto è successo oggi rispetto alla riunione sindacale a
Saint-Vincent, noi riteniamo, come maggioranza, che possa essere
previsto un incontro tempestivo, il più sollecito possibile,
appunto per andare nella direzione di un confronto e vederci
coinvolti anche in qualche modo nel dare degli indirizzi
all'azienda per il confronto con i sindacati. Grazie.
Presidente
- Ha chiesto la parola il collega Viérin.
Viérin L. (UVP)
- Merci Madame la Présidente.
Cercheremo di mettere un po' d'ordine a ciò che è successo
questo pomeriggio. Le forze di opposizione presentano una mozione,
una mozione che - è stato spiegato molto bene questo pomeriggio -
in modo propositivo richiede, non solo a seguito del sopralluogo, e
non solo a seguito della disastrosa situazione della Casa da gioco,
ma a seguito anche della gravosa situazione che si sta presentando,
al di là dei dati che lei ci ha fornito della situazione generale
del Casinò nel suo complesso, che ci preoccupa, che preoccupa la
comunità valdostana, che preoccupa chi opera all'interno del
Casinò, che preoccupa gli operatori di Saint-Vincent, che preoccupa
tutte le persone che hanno a cuore questa importante realtà... La
maggioranza, sin dall'inizio, ha un atteggiamento di semi-apertura,
per non dire di "chiusura", perché attraverso ciò che lei,
Assessore, ha proposto - e altri colleghi lo hanno riassunto molto
bene - proprio di volontà di audire i vertici della Casa da gioco,
come la volontà di presentare in tempi ragionevoli la discussione
del bilancio 2013 in quest'aula...non c'è assolutamente volontà, se
non un documento vago che, in tempi indicativi, prevede di audire
queste persone.
Noi non sappiamo se il fatto che le ha fatto cambiare idea o che
nella maggioranza ha creato qualche breccia probabilmente sia il
messaggino che ha ricevuto, di un accordo sindacale che,
teoricamente, dovrebbe avere il suo mandato da parte dell'azienda,
Assessore Baccega, perché noi non crediamo che la dirigenza del
Casinò, nominata dal Governo regionale, non abbia almeno un input
dell'Assessore con la delega al Casinò, visto che lei è informato
degli orari...informato male...degli orari in cui la minoranza si
reca al Casinò, degli orari in cui siamo usciti, di tutto ciò che
abbiamo fatto, e lei non sa, "e lei non sa" che oggi c'è
un'importante discussione su un'ipotesi di accordo per il 2014 che
prevede...lo abbiamo noi...che prevede una riduzione di milioni di
euro sul personale tranne che sulla dirigenza. E poi, se vuole,
potremmo anche analizzare, insieme ai colleghi di maggioranza - che
sicuramente avranno copia di questo accordo - i dettagli.
Allora noi ci sentiamo leggermente presi in giro, Assessore! E
lo diciamo proprio dopo un pomeriggio propositivo, dove i toni sono
stati pacati, sono state affrontate in modo corretto tutte le
preoccupazioni che noi oggi esprimiamo nei confronti di una realtà
che è un patrimonio di tutti i valdostani, di tutta la comunità
valdostana, soprattutto di questo Consiglio Valle, perché
l'azionista di riferimento del Casinò è il Consiglio Valle...e
allora ci sentiamo un po' presi in giro quando lei, oggi, ci dice:
"ma, alla fine sì, sì, questi li possiamo anche audire, visto che
c'è un accordo sindacale in corso". Ecco, noi non crediamo che il
termine della questione sia riconducibile in questi termini!
Noi chiediamo un atto di buon senso da parte della maggioranza
e, per una volta, per una volta, potete tranquillamente votare
questa mozione, che - come hanno ricordato alcuni colleghi, in
particolare la collega Fontana - non prevede niente di
irricevibile, niente! Noi chiediamo semplicemente che ci siano i
dati che vengono forniti in commissione, prevediamo che entro 15
giorni siamo disponibili a mettere...entro la settimana prossima,
chiaramente, perché il "15 giorni" era prudenziale proprio per dare
la possibilità a questi signori di scomodarsi e di venire a rendere
conto di tutto ciò che sta avvenendo, sapendo...noi lo sapevamo
benissimo che c'erano anche delle riunioni sindacali, anche questo
pomeriggio e domani ci saranno altre riunioni e, come siamo
informati noi, noi crediamo che tutti siano informati di ciò che
succede a Saint-Vincent...perché vede, Assessore, tante volte
Saint-Vincent sembra lontano e in altri momenti è molto
vicino...
Noi crediamo che se c'è una disponibilità che noi riconosciamo
nelle sue parole, noi immaginiamo, ipotizziamo, che non ci sia
nessun problema da parte vostra di votare la nostra mozione, e non
capiamo assolutamente questa chiusura, questa tattica, questa
pre-tattica delle sospensioni. Noi non abbiamo nessun problema ad
affrontare, qui, la discussione, dicendo che noi ci riconosciamo
in toto
in questo testo e non in un emendamento...che poi,
tra l'altro, è un emendamento pasticciato, perché avete presentato
tre punti di un emendamento che poi addirittura adesso voi
rimodificate. No! La nostra è chiara, vogliamo tre impegni: i dati
in commissione; le audizioni in tempi rapidissimi (perché la
situazione sta precipitando) e la questione della possibilità di
parlare del bilancio della Casa da gioco entro una certa data
ragionevole, proprio perché sappiamo, tra l'altro, che i vertici
del Casinò o, meglio, il vertice del Casinò, è in scadenza ad
aprile. Quindi noi non vorremmo - riconoscendo sempre la buona fede
in tutte le proposte che arrivano per dilazionare i tempi - che
dietro l'idea di voler portare la discussione e l'approvazione del
bilancio oltre ad aprile ci sia, così, la "non volontà" di
discutere dei dati reali prima della rinomina dell'Amministratore
unico...che in qualsiasi tipo di società, con i dati che ha
portato, sarebbe già un amministratore che sarebbe stato mandato a
casa! Quindi questo è il merito della proposta che lei, a nome
della maggioranza, ha avanzato e che noi riconosciamo in termini di
apertura, in affanno, a causa delle riunioni sindacali, a causa
probabilmente anche di una presa di coscienza che ciò che è stato
detto in quest'aula, questo pomeriggio, non è che...che è pura
realtà e che le nostre preoccupazioni sono le preoccupazioni anche
di una parte della maggioranza, che sono le preoccupazioni di tante
persone e che tutti assieme, qui, si è uniti, se lo si vuole, per
risolvere il problema. Noi quindi non chiediamo la luna.
In Valle d'Aosta in questo periodo si parla tanto di "larghe
intese"...anche oggi, negli organi d'informazione, il Presidente
dell'Union Valdôtaine ha di nuovo rilanciato questa questione delle
larghe intese, ma la questione delle larghe intese non è solo una
questione politica per andare ad occupare un posto a Bruxelles! Le
larghe intese significano condivisione sui dossier! Allora voi le
larghe intese le avete già bocciate quando non avete accettato una
condivisione a Roma della difesa dell'Autonomia, anche finanziaria,
della nostra Regione; avete ancora una volta voluto gestirvelo da
voi...non più uno, è diventato trino, il dossier, ma sempre dossier
di maggioranza è rimasto! Non avete voluto una condivisione su
questo dossier del Casinò, oggi, e lo ha detto Stefano Ferrero: era
veramente l'ultima occasione di una mano tesa senza inasprire un
dibattito che avrebbe tutti i termini della discussione per poter
essere inasprito, perché ciò che è stato detto e le foto che sono
state fatte vedere sono un quarto di quello che è stato visto nella
Casa da gioco. E tanti, tanti hanno fatto le foto e non le abbiamo
neanche pubblicate per non ledere l'immagine della Casa da gioco
(come qualcuno ha voluto sottolineare).
Oggi noi crediamo quindi che un'apertura di credito da parte
vostra sia l'ultima possibilità per cercare almeno di creare una
parvenza di condivisione su alcuni dossier che sono patrimonio di
tutti. Noi registriamo che vi ostinate a voler pasticciare il
vostro testo perché volete avere probabilmente la...primogenitura
di un qualcosa che, invece, non avete saputo proporre, perché se
effettivamente c'era una volontà di audire subito, tra le società
partecipate, il Casinò, perché era urgente, siamo in II
Commissione, stiamo assistendo ad un giro di audizioni, non c'è
nessun problema a proporre un'inversione delle partecipate che sono
oggetto di audizione, e, dalla settimana prossima, audire il
Casinò. Non è una concessione da parte del Governo...è il Consiglio
regionale, la IV Commissione, in questo caso la II, perché sta
facendo un lavoro sulle partecipate, che decide e che determina il
calendario di audizioni! Noi non abbiamo bisogno del placet di un
Governo o di un Assessore per audire delle persone; era l'impegno
di un Consiglio per cercare di avere una condivisione ampia su
questo dossier, che...e vi continuate ad ostinare per volerlo
gestire in modo solitario. Ma qui, poi, anche le responsabilità,
alla fine, sono solitarie, Assessore, perché di responsabilità si
inizia a parlare! I primi 6-7 mesi in un Governo noi li capiamo,
anche per gli Assessori...sono mesi in cui i dossier devono essere
approfonditi, in cui le responsabilità sono anche del passato, non
sono in capo a chi gestisce, ma dopo 7 mesi non ci sono più alibi:
chi ha le deleghe si deve assumere le proprie responsabilità,
giustamente, correttamente, nel bene e nel male! Noi crediamo che
questa "apertura fittizia" su un testo che è un testo vostro e non
sulla base di discussione che è la nostra mozione sia qualcosa che
non ci convince.
Due considerazioni, invece, nel merito, Assessore, visto che non
ho ancora avuto occasione di esprimere...non volevo neanche
intervenire, ma sono stato sollecitato da alcune risposte...sono
tre le considerazioni. Intanto, la considerazione generale è che di
Casinò si parla in tutte le legislature, da anni, non solo
attraverso il libro di Elio Riccarand sull'
Affaire
Casinò
, famoso, uno dei più famosi libri che in altre epoche
hanno segnato il tempo, anche politico, di questa Regione. Il
Casinò - e lo ricordiamo - a volte è stato ed è un po' per gli
Amministratori locali un po' come la Russia per i grandi
condottieri: tanti ci hanno lasciato le penne, da Napoleone a
Hitler. Noi crediamo che il fatto di evitare che troppi fronti
siano aperti e che si continui in un luogo che è particolare,
perché è un Casinò, e che oggi soprattutto in un momento di crisi
sia accentuata la situazione di
dégringolage
anche e
soprattutto da una gestione che non ha calcolato probabilmente il
momento in cui si vive, conduca chi oggi ha l'onere di amministrare
ad una maggiore condivisione delle responsabilità, se appunto una
persona, un Amministratore non vuol essere isolato in queste
responsabilità.
Quali sono i dati del Casinò: i dati del casinò, anche
rapportato ad altre case da gioco...non abbiamo bisogno di fare
sopralluoghi a Saint-Vincent per capirlo! Sono dati che sono
difficilmente difendibili; è vero, fra qualche mese magari avremo
dei dati migliori, noi lo speriamo, però oggi sono i dati, anche
rapportati alle altre case da gioco...in percentuale siamo quelli
messi peggio, in percentuale, e sui dati reali siamo quasi i
peggiori, siamo il terzo Casinò, e anche di gran lunga staccato
dagli altri in cifre assolute, solo Sanremo è peggio di noi. In
questo momento quello che noi non riusciamo a ritrovare è una
strategia e una via d'uscita, perché se la via d'uscita è questa
strategia di tagli al personale, il giorno dopo, invece, i lavori
continuano in un certo modo, nella settimana seguente c'è una
strategia ancora diversa sul Resort...noi vorremmo capire in questo
momento, anche e soprattutto nella difficoltà, qual è questa
strategia...lei, a volte, insieme al Presidente viene qui, in aula,
a...probabilmente a relazionare sulla base di ciò che le viene
riferito da parte degli Amministratori, ma non dimentichiamoci che
siamo noi che dovremmo dare gli indirizzi, è il Consiglio Valle.
Quindi il boomerang, Assessore Baccega, tornerà nei suoi confronti,
il boomerang che viene lanciato da Aosta e che torna da
Saint-Vincent qui, a Palazzo regionale, è il boomerang degli
indirizzi che vengono dati alla Casa da gioco e che loro dovrebbero
applicare nei termini degli indirizzi che sono stati dati.
In questo momento qual è l'anomalia che ci
contraddistingue?...lei ha citato dei dati e altri li hanno ripresi
molto bene...è che indicativamente c'è un'ipotesi di ripresa che
noi abbiamo colto nelle sue parole, sia nei dati pregressi, è
chiaro che da zero...da una situazione di chiusura a un'apertura
parziale i dati non possono che essere positivi, ma noi non abbiamo
più il tempo di aspettare, altri l'hanno detto, soprattutto se i
tempi coi quali si sta muovendo l'azienda sono quelli di accelerare
sulle persone, non sui numeri, non sul giocato, sulle persone che
operano all'interno della Casa da gioco, un patrimonio che, nel
tempo, è un
acquis
. Chi decide i tagli sul personale? Perché
si taglia sui terzi livelli e non si taglia sulla dirigenza? Perché
ci sono persone in pensione che lavorano lì e questi mai, "mai"
vengono messi in discussione? Vogliamo parlare delle consulenze?
Vogliamo fare una discussione generale sugli eventuali tagli, oggi,
sul Casinò? Noi crediamo di poter essere coinvolti in questa cosa e
non vogliamo interfacciarci solo con voi, perché alla fine siamo
tutti azionisti qui, in quest'aula; noi vogliamo interfacciarci con
chi deve difendere, deve fare gli interessi delle persone che sono
sedute qua, elette dalla comunità valdostana. E quelle persone sono
le persone che voi volevate audire fra 6 mesi! Ma dico...fra 6 mesi
ben vengano, anzi, che tornino, ma inizino a prendere la macchina,
l'auto aziendale, la mega vettura, che vengano qui, a Palazzo, e
che ci raccontino che cosa sta succedendo a Saint-Vincent! E prima
di proporre accordi sindacali di tagli al personale, in questo
caso...diciamo, in termini economici, agli emolumenti o agli
stipendi, chiamiamoli come li vogliamo chiamare, devono avere un
mandato. E allora di due cose l'una: o il mandato glielo avete dato
voi o siete all'oscuro di questo mandato, e la cosa sarebbe ancora
più grave - forse la fretta che noi intravvediamo nella sua volontà
di accettare il fatto di farli venire può essere questo - o magari
non vi siete parlati fra di voi, ecco, che può essere la terza
ipotesi, sapendo che non sempre chi ha le deleghe gestisce i
dossier.
Allora, in conclusione, che cosa vogliamo Assessore? Noi
vorremmo...non che cosa vogliamo...noi vorremmo semplicemente che
ci fosse una reale assunzione di responsabilità da parte di chi
gestisce la Casa da gioco. Lo ripeto: in un'azienda normale,
qualsiasi azienda privata, un Amministratore unico che porta i
risultati all'azionista di riferimento in questi termini sarebbe un
Amministratore che non è rinnovato. Allora, essendo che ad aprile
ci sarà questa importante discussione...ah, è nel 2015, ancora
meglio, ancora meglio, abbiamo tutto il tempo di maturare le nostre
riflessioni...noi vorremmo che con questo bilancio e non all'attesa
dell'approvazione dell'atto, ci fosse la possibilità di avere una
strategia condivisa e non fra 6 mesi. Quindi quello che le
chiediamo, Assessore - ma chiedendolo a lei lo chiediamo alla
maggioranza - è che ci sia una possibilità di votare la nostra
mozione, e non di andare a perderci su pasticci, su altri testi, su
emendamenti.
Questa mozione è stata chiara. Voi, attraverso i vostri
emendamenti, avete accettato in parte almeno la questione
dell'audizione; gli altri due punti sono perfettamente votabili,
nel senso che non chiedono niente di impossibile, non ci sono
considerazioni politiche, non chiediamo le dimissioni, se non a
parole, e aspetteremo di vedere i risultati definitivi, ma non
chiediamo nessun atto clamoroso. Chiediamo semplicemente che dopo
la fase delle discussioni e dei sopralluoghi, delle proposte, delle
azioni, del "116" a cui non abbiamo avuto risposta, di tutte le
azioni che in questi mesi sono state portate avanti, ci sia
finalmente una fase di azione, di azione che possa finalmente
rilanciare questa Casa da gioco, se ancora è possibile rilanciarla,
come i nostri grandi manager...non sappiamo se il rilancio passerà
attraverso questo grande "procacciatore di giocatori cinesi". Ecco,
noi vorremmo che a monte ci sia una presa di coscienza di tutti,
per poi eventualmente distribuire le patenti di responsabilità,
qui, in Consiglio, non solo fuori, ma qui, in Consiglio. Quando
sarà il momento, ognuno di noi si assumerà le proprie
responsabilità, e noi saremo coscienti di aver agito non scaricando
la responsabilità magari su Amministratori che non le hanno, ma
consapevoli che, a monte, c'è stata una condivisione della
situazione attuale e una presa di coscienza, non solo attraverso i
sopralluoghi, ma con dati concreti, quelli che non ci sono stati
forniti e che voi vi siete impegnati a farci avere, analizzando con
calma, bene, tutte le situazioni contabili che a volte altri
colleghi hanno denunciato, e poi, essendo smentiti..."i dati sono
quelli dell'Assessore...no, sono quelli del Consigliere, non è
vero"...
Sediamoci intorno a un tavolo una volta per tutte, tutti
assieme, e analizziamo la reale situazione della Casa da gioco e le
strategie. Dopodiché, ripeto, tutti assieme potremo eventualmente
assumere o fare assumere a qualcuno le responsabilità del caso, sia
in quest'aula, sia fuori da quest'aula, a chi ha la parte
gestionale in capo e soprattutto chi ha gli oneri e gli onori di
portare avanti questa Casa da gioco, sapendo che esiste un
azionista e che quest'azionista incide sulle decisioni
dell'azienda. Grazie.
Président
- La parole à la collègue Certan.
Certan (ALPE)
- Grazie Presidente.
Guardate, io non so come definire questo momento, lo definisco
con un termine...mi pare che siamo finiti in una "situazione
schizofrenica". Come minoranza proponiamo una mozione che ci viene
emendata; poi, perché la situazione scappa di mano e si ricevono
pressioni o comunque messaggi che in qualche modo confermano tutto
quello che noi abbiamo detto in questi mesi, eh, non solo questo
pomeriggio...ci proponete un emendamento ai vostri emendamenti! Io
mi chiedo...definirla "schizofrenica" è ancora gentile, perché noi
è da mesi che segnaliamo e denunciamo questa situazione. Essere
legittimati per tutto quello che stiamo dicendo in questo periodo
da un sms che finalmente è arrivato anche a lei, Assessore...beh,
non è certo molto piacevole, però non fa niente, lo accettiamo
ancora.
Da un punto di vista politico, ripeto, emendate il vostro
emendamento; non so se...l'ha già detto il collega Viérin...non so
se vi state prendendo gioco di noi, pensando pure che presentiamo
una mozione, dopodiché voi ci pasticciate sopra, a vostro
piacimento, e noi dovremmo accettarla! Allora, se non abbiamo detto
finora delle stupidaggini e non abbiamo "banfato"...scusatemi il
termine, ma lo uso veramente perché si capisca...e credo che i
colleghi di maggioranza possano veramente dimostrare quante volte,
in commissione, abbiamo portato degli esempi con tanto di dati: non
abbiamo mai fornito nessun dato, nessun risultato, senza avere
tutta la documentazione! Quindi se ritenete che, in effetti, la
situazione che stiamo in qualche modo segnalando e
documentando...e, come ha detto qualcuno, abbiamo documentato solo
in parte, perché abbiamo...a differenza di quello che forse crede
lei, Assessore, noi abbiamo rispetto per la nostra Regione e per i
cittadini, quindi non abbiamo denunciato tutto quello di cui siamo
in possesso, abbiamo dato delle informazioni che possono già
bastare. Se questo quadro ancora non basta...beh, io credo che
allora sia proprio anche una questione di rispetto nei confronti
dei lavoratori e di tutti gli Amministratori unici, perché abbiamo
chiesto di venire in commissione a tutti gli Amministratori delle
partecipate, non abbiamo chiesto a caso! Mi chiedo...sono venuti in
tanti, molti si sono messi a disposizione, chi con molta umiltà,
chi con meno umiltà, però tutti sono venuti e si sono comunque
messi a disposizione, hanno fornito i dati che abbiamo chiesto lì,
in commissione, come, lo ricordo; come Consiglieri di maggioranza e
di minoranza, tutti insieme...mi chiedo: ma ci sono degli
Amministratori unici intoccabili che possono non venire e vengono
solo a relazionare, vengono solo qua, nel foyer, a far gli
spavaldi, e relazionano solo alla maggioranza? O possiamo essere
anche noi degni di questi incontri? Ci sono dei temi - e avete
concordato con noi - che non si possono definire "di maggioranza" o
"di minoranza"...questo è uno di quelli! Ottocento dipendenti su
una barca...non vado neanche più a farne una questione di soldi, di
investimenti e risorse...800 dipendenti su una barca senza rotta,
non sappiamo da dove manovri il capitano, sappiamo per certo che
quando non manovra dalla cabina di comando va a fondo, questo lo
sappiamo per certo!
Io ripeto: in questa mozione...Assessore Baccega, visto che ci
ha richiamato all'interesse della Valle d'Aosta, noi non vorremmo
infilare ulteriormente il coltello nella piaga, ma ripeto: il bene
della Valle d'Aosta va tutelato, e noi non possiamo continuare a
fare come gli struzzi, mettendo la testa nella sabbia e facendo
finta che vada tutto bene.
Presidente
- Altri? Ci sono altre richieste d'intervento?
Possiamo chiudere la discussione generale. Ci sono richieste
d'intervento in replica o per dichiarazione di voto? ...quindi sul
testo originale. Non ci sono richieste d'intervento? La parola al
Presidente Rollandin.
Rollandin (UV)
- La mozione aveva due aspetti
significativi: il primo, quello di avere contezza di quello che
succede e, l'altro, è stato in qualche modo il traino per spiegare
il risultato di una visita al Casinò, fatta com'è stato spiegato.
Nella discussione si sono fatte tutta una serie di analisi sugli
investimenti fatti, sulle modalità con cui si è operato e su che
cosa si vorrebbe.
Ora, io vorrei precisare che, al di là di questi mesi della
nuova legislatura, nella passata legislatura di questo tema abbiamo
parlato e vorrei ricordare a qualcuno - com'è stato detto - che
siamo partiti nel 2008 con due ricapitalizzazioni in 6 mesi, che
avevano portato poi a cambiare registro e ad andare in una
direzione che aveva dato i suoi esiti e su cui siamo pronti a
tornare. Oggi siamo a discutere sui lavori svolti nei tempi...che
sono quelli rispettati, quindi su questo fatto sono stati
rispettati i tempi per fornire una ristrutturazione globale del
Casinò (parte giochi) e della parte alberghiera: questo è stato un
fatto indispensabile per poter continuare a parlare di Casinò
all'altezza di quella che è non solo la sua fama, ma per poter
essere all'altezza di quello che è il suo futuro. Il sistema di
gioco, quella che è la nuova mentalità con cui si avverte il
gioco...è stato l'oggetto del Casinò sul quale credo ci siano tutti
gli apprezzamenti possibili. Per quanto riguarda i commenti su
quello che è l'Hôtel, l'abbinamento con la Leading Hotels, al di là
di quelle che possono essere delle pecche nella
realizzazione...voglio ricordare che il collaudo dell'opera non è
stato ancora fatto, ci sono tutti i mezzi per correggere,
giustamente. Noi prendiamo atto di tutto quello che si deve fare
per portare a perfetto equilibrio e in ordine quelle che
eventualmente sono state le mancanze (e noi registriamo quello che
ci è stato detto), però l'Hôtel in sé è stato collegato con la
principale catena a livello internazionale, la Leading, che ha
fatto una serie di apprezzamenti...gli apprezzamenti non sono stati
nostri, non sono della maggioranza, ma di organi esterni, che
l'hanno situato tra i migliori hôtels in assoluto. Questa non è una
dichiarazione della maggioranza, questa è documentazione ufficiale.
Io non voglio esprimermi di più sulla parte della realizzazione, né
sullo sviluppo dello stesso, che da parte di tutti è apprezzato, da
parte di tutti, da tutta la clientela. Sul discorso dei risultati
della Casa da gioco attuali, noi abbiamo già anche detto in
quest'aula che la scelta di continuare a fare i lavori - gli 840
giorni a fare i lavori mentre il Casinò era aperto - era una
scommessa, perché sicuramente sarebbe stato più facile chiudere,
fare i lavori e poi riaprire, con tutte le conseguenze che ne
derivavano! In questi due anni sicuramente c'è stata una perdita,
che abbiamo detto e riconosciuto, collegabile non solo alla crisi,
ma anche a quello che è successo per i lavori: lavoravano 26
aziende in contemporanea per riuscire a mantenere i lavori.
Detto questo, oggi ci troviamo ad avere una situazione che da
altre parti, negli altri casinò - voglio ricordarlo - è stata
affrontata... Il discorso sindacale, il discorso della riduzione
del costo del personale è già stato affrontato a Sanremo con un
taglio del 25 percento della riduzione del personale; è stato
affrontato a Venezia...Venezia, come sapete, è in vendita, non
trovano l'acquirente, e devono pagare i debiti al Comune...questa è
la situazione dei casinò in senso più generale. L'intervento è
stato fatto...ripeto: se non fosse stato fatto, il Casinò si
sarebbe chiuso e non ci sarebbe più stata discussione sul Casinò,
sulle deficienze strutturali...quindi questo è un dato di fatto.
Oggi parliamo correttamente di come poter valorizzare
l'investimento che è stato fatto e noi su questo ci stiamo a dare
tutti i dati. La scelta fatta in fase di presentazione di questa
mozione andava nella logica di dire: "aspettiamo 6 mesi, come ha
detto l'Assessore, per dare..." Ora, questo è stato visto come un
non voler dare i dati, non voler colloquiare, non voler rendere
conto, cosa che non è nelle nostre intenzioni. Avevamo quindi
presentato questo emendamento...ma adesso decade, perché
l'emendamento in sé, se non c'è anche l'approvazione, non ha più
senso...pertanto rimane il testo originale, anche se noi siamo
disponibili a fare quello che abbiamo detto con l'emendamento,
perché l'emendamento di oggi...la mozione che noi avevamo
presentato è quella nel testo originario. Noi siamo disponibili a
fare questi confronti e a chiedere che vengano fatti nel modo che
avevamo detto e che abbiamo appena detto anche nella riunione dei
Capigruppo.
Ora, noi riteniamo, al di là di quello che ci possiamo dire su
chi ha visto più lungo, chi ha visto meno lungo, al di là di quello
che ci potrà essere come andamento e come controllo di quello che
deve essere fatto...noi riteniamo che sia stato fatto un hôtel di
gran lusso che non farà e non deve fare concorrenza agli hôtels
della cittadina di Saint-Vincent, e non la farà (questo è a livelli
superiori), anzi, porterà, come dimostrato, altra gente anche a
Saint-Vincent. Concordiamo sul fatto che sia giusto colloquiare e
avere un massimo di rapporto con le associazioni locali, com'è già
stato fatto; riteniamo che la conduzione portata avanti a oggi sia
stata fatta nel modo migliore per cercare di ottenere, in questo
periodo di difficoltà, il massimo che si è potuto. Siamo in una
fase di espansione, nel senso di vedere clientela nuova...sarà
questo accordo con Suncity che dovrà partire verso
febbraio...vedremo i risultati; io credo che questo possa essere un
punto di riferimento importante per aumentare gli incassi, che poi
sono il termometro vero di quello che deve succedere, per poter
risolvere i problemi...risolvere i problemi anche sindacali.
Noi abbiamo detto che quello che è successo oggi nella parte
sindacale alla presentazione di una bozza di proposta, dove c'erano
una serie di punti che, voglio ricordare...chiaramente
l'Amministrazione era già a conoscenza dai tempi di questa proposta
di riduzione di costi, questo la maggioranza, e io lo
riconfermo...non nel dettaglio con cui poi è stato elaborato, anche
se, come credo sia stato detto nella bozza che è stata oggi
proposta, ci sono delle sospensioni di alcuni settori di
finanziamento, ci sono una serie di modulazioni che dovranno essere
viste e dovranno comunque essere, giustamente, oggetto di
trattativa; quindi questo noi lo sappiamo. Noi riteniamo che sia
interesse di tutti fare questo confronto, avevamo dato la
disponibilità...l'abbiamo data, per carità, dopo il
confronto...
L'interpretazione fatta, lo ribadisco, quella di non voler la
trasparenza era un elemento che ci preoccupava, per cui abbiamo
detto: "benissimo, facciamo subito tutti i confronti necessari e
tutte quelle che sono le possibili verifiche di com'è l'andamento,
di come si sta andando avanti". Voglio anche ricordare a chi ha
parlato del disciplinare che è un disciplinare sul quale avremo
modo di discutere, perché - come la collega che l'ha richiamato sa
- anche se la validità è fino al 2033, ogni 3 anni c'è la
possibilità di fare questa rimodulazione e verifica
dell'accordo...il triennale scade il 14 luglio di quest'anno,
perché era partito nel 2011...per l'eventuale revisione di punti
che possono essere fatti, quindi sarà l'occasione per vedere se ci
sono delle modifiche evidenti che si possono portare e guardare con
tutta la dovuta attenzione; quindi non è che noi non conosciamo i
meccanismi, non conosciamo le procedure con cui si lavora laggiù e
con cui ci devono essere questi controlli.
Per quanto riguarda - e chiudo - la visita, per quanto ci
riguarda l'unica cosa che segnaliamo...adesso ci è stato detto: "ma
perché non andiamo insieme"? Noi non abbiamo mai lamentato di non
andare insieme, credo ci sia stata anche una visita di tutta la
commissione al Casinò prima che ci fosse stata questa della
minoranza...l'unica cosa...io credo che nulla toglieva al fatto di
avvisare, in modo che chi doveva esserci fosse presente, ci fosse
la disponibilità per entrare, per fare quello che avete...bastava
avvisare un attimo prima e dire: "guardate, noi vogliamo...", non
cambiava nulla, al di là del fatto che poi...a meno che abbiate
puntato sul discorso "facciamo la sorpresa", ma non penso che fosse
quello il vostro intento...se era quello di andare a verificare,
potevate dire: "guarda, quel giorno noi veniamo giù, vogliamo
andare a visitare questo, questo e questo", c'era chi vi
accompagnava, vi faceva vedere quello che volevate, com'è giusto
che succeda quando ci sono...beh, questo è successo ogni volta che
noi abbiamo avuto o che avete avuto l'intenzione di fare delle
verifiche o di andare a visitare uno qualsiasi degli stabilimenti
che si riferiscono alle partecipate...questo è quanto.
Per quanto ci riguarda, noi riteniamo che a oggi ci sia una
situazione sicuramente difficile. È una situazione che sta
cambiando, per fortuna, com'è stato detto; i dati di questi ultimi
mesi dicono che per fortuna le cose stanno leggermente cambiando,
anche se c'è difficoltà e ci sono ancora tutte le problematiche
aperte. Noi riteniamo quindi che su questo faremo dei confronti, in
modo tale che ci sia la possibilità di avere tutte le informazioni
e poi prendere le decisioni che sono necessarie, insieme, com'è
stato detto, credo con l'azienda, per riuscire a trovare la via
d'uscita migliore per continuare a risalire questa china.
Presidente
- La parola al collega Donzel, per
dichiarazione di voto.
Donzel (PD-SIN.VDA)
- Grazie Presidente.
Certamente alcuni interventi che arrivano così, in coda, alla
fine, avrebbero potuto cambiare il corso degli eventi, ma così non
è, Presidente, il dibattito è andato in tutt'altra direzione, e
adesso si cerca la sterzata finale per salvare il salvabile. La
nostra mozione era votabile, assolutamente, non c'era bisogno di
nessun emendamento Baccega, né di un contro-emendamento Baccega al
suo emendamento che ha reso incomprensibile e ha dovuto richiedere
l'intervento di due colleghi che hanno ripristinato ordine al
dibattito.
C'è stata una segnalazione della gravità della situazione da
parte nostra, da parte di tutta l'opposizione, minimizzata
fortemente dall'Assessore Baccega, ora lei corregge il tiro e dice
"effettivamente la cosa è grave", effettivamente dovremmo
guardarla...e guardi che la nostra mozione dice esattamente queste
cose qui! Le faccio solo questo paragone: quante volte si misura
normalmente la febbre? Io, personalmente, raramente, ma quando
siamo ammalati, però, ce la misuriamo tutti i giorni, la febbre.
Questo dice questa mozione: qui c'è qualcosa che necessita di un
monitoraggio puntuale e preciso, perché, come ha ammesso anche lei,
nonostante ci siano stati interventi, eccetera, ancora le cose non
vanno. Allora noi chiedevamo il monitoraggio...cosa c'era a non
accettare questa mozione? Ci offrite in cambio quella che è la
normale prassi del Consiglio regionale, cioè incontri, l'attività
di routine della commissione, un Presidente di commissione può in
qualsiasi momento dire alla commissione: "andiamo a farci una
visita al Casinò"...è normale, lo può fare, ci può invitare
e...perché? Noi gli diremmo di no? Fatelo! Però oggi qui c'era
l'occasione per fare un dibattito e per dire: "monitoriamo, cioè
misuriamo la febbre del Casinò come va misurata costantemente"? C'è
stato tutto un tentativo di depistaggio, di mettere fuori altre
cifre...qualcuno dall'esterno ha anche percepito e ha detto: "ma
scusate, la minoranza dà dei dati e l'Assessore Baccega li dà
esattamente all'opposto...dove sta la verità? Qui chi è che dà i
numeri?" Nessuno dà i numeri, le cose non stanno in una situazione
normale, tant'è che lei stesso riconosce che sono stati fatti
interventi ripetuti per salvare il Casinò dalla chiusura, quindi è
una situazione di emergenza: ricapitalizzazioni nel 2008 appena
siamo arrivati, poi non bastavano neanche più le
ricapitalizzazioni, quindi cambio di rotta completo, poi un mega
investimento adesso, un investimento enorme, su cui noi abbiamo
delle riserve...naturalmente ci saranno valutazioni, perché visto
da lontano ti fa un effetto, quando vai con la lente
d'ingrandimento vedi delle altre cose...quindi questo abbiamo
voluto raccontare!
Ci sono degli sprechi enormi, noi vogliamo raccontare queste
cose qui, e la nostra mozione ha un senso, un senso chiaro. Non è
possibile dire all'ultimo minuto: "adesso salviamo il salvabile"
dopo che ci avete detto "eh no, quello che avete detto prima non è
giusto, non è vero". Quello che abbiamo detto corrisponde al vero,
e gliel'aveva detto, ben prima dell'intervento di Baccega, la
collega Fontana! Votate questa mozione, andiamo a vedere i numeri,
andiamo a vedere le carte, serenamente! Perché, invece, replicarci
tutte le volte che non sappiamo fare il nostro mestiere di
opposizione, che siamo esagerati, che non capiamo le cose,
eccetera...questa difesa ad oltranza di un management che, invece,
ha molte cose da chiarirci, ma da chiarire non solo a noi
dell'opposizione, da chiarire anche a voi! Volete andarle a vedere
queste cose, volete farvi coscienza anche voi dei dubbi che abbiamo
noi? Se ce le smentite, davanti a noi, e davanti a noi dite: "no,
effettivamente tutte le cose che sono state citate, queste sedie
buttate lì sotto la pioggia, eccetera, a noi rendono, ci
guadagniamo tantissimo a non darle a un centro di
volontariato...questi tavoli qua, a marcire lì a noi ci rendono al
Casinò, questi magazzini tenuti male così per noi sono una
risorsa"...beh, ce lo dimostrate, bene, e noi accettiamo! Se,
invece, anche voi vi rendete conto che quel tipo di gestione non va
bene, insieme si cercherà di capire come si esce da questo tipo di
gestione, quindi perché non votare questa mozione, perché cercare
di stravolgere il significato di questa mozione? Questa mozione
dice: un malato...perché è malato, il Casinò, sennò non ci
sarebbero gli incontri del personale, non ci sarebbero delle
riunioni sindacali difficilissime, in questi periodi...a un malato
dev'essere misurata la febbre costantemente, perché si corregga la
situazione. E questa è la nostra posizione e non la cambiamo.
Presidente
- Per la replica, la parola al collega
Chatrian.
Chatrian (ALPE)
- Sì, grazie Presidente.
Un Presidente che corregge il tiro, che noi possiamo solo
apprezzare. Tre ore di dibattito franco, per noi, diretto, forse
anche un po' acceso, documentato, cerchiamo sempre di documentarci
prima di arrivare in aula, cerchiamo di studiare, perché non
abbiamo la bacchetta magica e non abbiamo quella presunzione di
sapere tutto, quindi arriviamo in aula, cerchiamo di arrivare in
aula preparati, quanto meno...Ho però sentito un Presidente in
difficoltà, colleghi, che deve prima smentire il collega in Giunta,
deve smentirlo per la seconda volta a seguito di una seconda
proposta di emendamento. Sicuramente, Presidente Rollandin, noi
siamo contenti che da domani affronteremo subito questo dossier,
subito, ma voleva di nuovo...come lei sa fare molto bene, e io più
volte le ho riconosciuto questa sua capacità, che indubbiamente
tanti di noi non hanno...deviare un po' di nuovo il tiro, il
dibattito, all'inizio.
Quando ha voluto di nuovo fare un po' di storia...io le dico
solo una cosa, Presidente Rollandin: lei sicuramente passerà alla
storia come Presidente della Regione autonoma Valle d'Aosta dal
2008 al 2013-2014 per il fatto di aver...sì, messo sul tavolo 91
milioni di euro, sicuramente, cash, subito, velocità, tempi
stretti, 887 giorni per ristrutturare i due hôtels e la Casa da
gioco...sicuramente lei passerà alla storia per questo,
sicuramente! E un'altra cosa: mi è piaciuto di più nella seconda
parte, quando ha detto che però qui la situazione è difficile, e
qui la cosa diventa un po' più ardita. E quindi ci
confrontiamo...perché? Perché abbiamo dei problemi di costo del
personale, perché i conti non tornano, perché le difficoltà del
gioco, perché c'è la crisi, perché, perché, perché...e qui la
parte, invece, un po' più ardita, ecco mi è piaciuta di più la
seconda parte, se devo dire la verità, mi è piaciuto parecchio
sulla seconda parte. Peccato che forse potevamo evitare tre ore di
dibattito...se lei si alzava in piedi, senza bisogno di smentire
nessuno, ci poteva dire tranquillamente: "è votabile", perché qui
la casa brucia, e quindi, insieme, dobbiamo chiamare i pompieri e,
insieme, dobbiamo di nuovo forse riassettarla, "insieme",
"insieme"...noi saremmo stati pronti e nessuno di noi sarebbe
nuovamente intervenuto su questo dossier. Mi è piaciuto sulla
seconda parte, poco sulla prima, perché ripeto lei rimarrà alla
storia per aver messo i soldi dei contribuenti valdostani, 91
milioni e 500 mila euro sul tavolo, cash...di tutti i contribuenti,
per ristrutturare "a vostro modo" questa Casa da gioco...però
adesso va gestita, i conti devono tornare, e soprattutto la parte
occupazionale dev'essere salvaguardata.
Noi metteremo la nostra parte e ci saremo per trovare delle
soluzioni, ardite, ma soprattutto condivise. Grazie.
Président
- Pour la réplique, la parole au collègue
Gerandin.
Gerandin (UVP)
- Merci Madame la Présidente.
Ho ascoltato attentamente quello che ci ha detto, Presidente:
lei ha fatto una difesa d'ufficio, penso, ma d'altronde non poteva
smentire quelle che erano state le sue scelte, scelte sicuramente,
conoscendola, un po' personalistiche, e non poteva che essere una
difesa d'ufficio.
Invece lei, Assessore Baccega, a me è parso che stia vivendo in
una situazione un po' irreale, in un mondo tutto suo. Lei può
vivere il suo momento di autocelebrazione, questo nessuno può
impedirglielo, ma il drammatico è che lo sta vivendo sulla pelle
dei dipendenti e sul futuro della Casa da gioco.
Io non voglio toccare la parte legata alla situazione dei
lavori, a come abbiamo trovato il Casinò nella nostra visita, ma
proverò a toccare un po' un argomento che mi tocca particolarmente,
quello sul quale, a mio parere, a nostro parere, è giunto il
momento di assumere delle responsabilità, le responsabilità
manageriali, ma anche responsabilità politiche. Quando parlo di
"responsabilità manageriali", io intendo che quando si ha a che
fare con un manager, un manager strapagato, un manager che dovrebbe
in questo caso anche fare l'imprenditore, perché ci ha detto che
faceva anche il direttore dei lavori quando siamo andati giù, per
cui sicuramente è un manager di quelli che se ne intendono,
ecco...sono quelli che fanno scelte aziendali di marketing, di
promozione, sulla base di progetti di prospettiva e sulle risorse
disponibili legate a piani finanziari, a piani economici e,
soprattutto, a piani di sviluppo. Ora, è facile invertire i ruoli,
nel senso che...io prima richiedo le disponibilità finanziarie, ne
ho a sufficienza, quando mancano chiedo 10 milioni in più, tanto
cosa vuoi che siano 10 milioni in più...dopodiché la garanzia dal
punto di vista...diciamo della solvibilità me la dà la Regione.
Questo è quanto è successo, nel senso che, invece di lavorare sulla
base di un piano economico che doveva prevedere anche come
rientrare, eventualmente, da questi mutui contratti e quant'altro,
si è deciso in maniera diversa, per cui la nostra preoccupazione è
che tra poco si dovrà scegliere se pagare le rate del mutuo o
licenziare il personale. E queste saranno, purtroppo, le difficoltà
a cui si andrà incontro in questo momento per quello che riguarda
la Casa da gioco. Dicevo, è facile un mutuo con garanzia a carico
della Regione, però un mutuo a carico della Regione comporta anche
delle "responsabilità politiche" sulla regolarità dei lavori...ci è
stato detto che in questo momento non si è ancora provveduto ai
collaudi, ma probabilmente ci saranno state delle consegne
provvisorie, qualcosa del genere, non lo so...di certo qualche
documento ci sarà per aver potuto usufruire, in attesa dei
collaudi, della struttura. Però, dicevo, sono responsabilità
politiche...oltre che sulla regolarità dei lavori, anche sulla
veridicità dei piani aziendali, ecco.
Lei, Presidente, ha detto una cosa che a noi preoccupa molto,
nel senso che quando si parla di responsabilità politiche
bisognerebbe avere quella trasparenza per dire la verità, dire
quella che è la situazione reale, compreso il famoso "piano di
rientro" di quelle che sono le ipotesi di accordo 2014. Ora lei ha
detto che era a conoscenza del documento che oggi è stato
presentato per quello che riguarda l'ipotesi di accordo 2014.
L'Assessore, prima di lei, ha detto che ha ricevuto un sms...tre,
okay. Io ero convinto che nella riunione di maggioranza che avete
fatto aveste distribuito il documento coi termini dell'accordo
2014...eh, adesso mi conferma il collega Viérin che l'ha
distribuito lui...per fortuna che l'ha distribuito, ma io ci tengo
a leggerlo, perché è corretto che i termini dell'accordo che sono
scelte politiche, "politiche", che voi avete demandato ai vostri
dirigenti che strapagate...a monte di questi ci sono scelte
politiche, politiche, politiche, su questo non c'è ombra di
dubbio...no, per la carità, lei era a conoscenza, l'Assessore ha
solo ricevuto tre sms, per cui ritengo che probabilmente chi ne era
più a conoscenza fosse lei e non l'Assessore, per cui mi rivolgo
chiaramente a lei.
Allora, i termini di questa proposta che lei ha chiamato
"modulazione" nel suo intervento, parlano di interventi sulla
gestione con tagli per 700 mila euro in economie di gestione, 1
milione e 2 per riduzioni organici, 300 mila per la riduzione dei
tempi determinati, 370 mila per disponibilità reparti operativi, 30
mila per unificazione dei fondi di previdenza, 50 mila per economie
sulle attività esterne (totale interventi sulla gestione: 2 milioni
650), ma riguardano anche interventi - e quelli ben più pesanti -
su quelli che sono la struttura retributiva. Allora, c'è la
cancellazione di incentivi e parlo: per i servizi alberghieri, del
premio pasquale e premio di produzione e, per la Casa da gioco, di
tutti gli incentivi e i premi di reparto, per 2 milioni; di
sospensione e maggiorazione di orario per 600 mila e riferito alla
sospensione opera per un periodo di tempo limitato triennale,
limitato triennale...no, vabbè, è molto...la cancellazione
dell'indennità di cassa per 350 mila, l'indennità professionale di
funzione di secondo livello per 700 mila, le sospensioni contributi
del fondo previdenziale per 1 milione e 100, la sospensione ex
premio di produzione 4 milioni e 300 mila. Con un piccolo inciso ti
dice che:
"Si sottolinea che con l'esclusione dell'incidenza dei
premi incentivi e di contributi per la previdenza integrativa, gli
interventi proposti determinano la contrazione media della
retribuzione mensile pari circa al 12 percento"
. Non c'è un
euro, non c'è un euro come scelta politica di riduzione dei
compensi dei manager! Di questo la politica deve vergognarsi, di
questo dovete vergognarvi! Di questo dovete scendere giù e guardare
in faccia i dipendenti, ditelo ai dipendenti che non togliete un
euro ai manager superpagati, non togliete i benefit, non togliete
le
suites
, non togliete la macchina! Queste sono le vergogne
della politica! Adesso lo sapete tutti e vi prenderete la
responsabilità se non la votate questa mozione, perché è ora di
piantarla con le operazioni di documenti nascosti, di quando
vengono convocati i manager il martedì e si danno le direttive!
Questa è la verità, e di questo ne siete a conoscenza e vi prendete
la responsabilità di non votarla! Non un euro in meno ai manager
superpagati, e togliete il 12 percento più tutti i premi, più tutte
le reperibilità...è una vergogna, è una vergogna, e dovete
vergognarvi di questo! E dovete metterci la faccia per non votarla,
perché non è ammissibile una cosa del genere, non è
ammissibile!
Concludo. Mi riallaccio a quello che diceva il collega Ferrero:
la cosa più desolante del sopralluogo che abbiamo fatto è stato
vedere le espressioni, i volti di disagio che c'erano laggiù, tra
il personale, tra il personale...quelli che magari hanno avuto la
vostra benedizione, ma che in questo momento si vedono mancare la
terra sotto i piedi, quelli che in questo momento non ci credono
più al futuro della Casa. Prima di fare tanti piani, dovete
motivarlo il personale, ma non lo motivate se gli togliete lo
stipendio, se gli tagliate lo stipendio e non toccate quello dei
manager! Io penso che sarebbe accettabile anche da parte del
personale magari chiedere un sacrificio, ma dopo che l'hanno fatto
altri che prendono 300 mila euro all'anno, più i premi! Queste sono
le cose da fare, le scelte da fare, sennò la politica non sarà più
credibile. E scendete, guardatele in faccia, queste persone, tanto
sono amici vostri, per cui...non c'è problema, vi diranno che cosa
ne pensano!
Presidente
- Altri? La parola al collega Guichardaz.
Guichardaz (PD-SIN.VDA)
- Allora, credo che sia
necessario dire un po' le cose come stanno, perché mi sembra che
qua si giochi...non siete al Casinò, cari colleghi della
maggioranza, qua stiamo giocando non con
fiches
, ma con il
destino delle nostre finanze, con il destino di centinaia di
lavoratori, non contateci delle "cucche", non contate delle
"cucche" alla gente, bisogna dire come stanno le cose!
Voi avete detto che il massimo che poteva fare questo Signor
Frigerio...poi qualcuno un giorno magari ci dà anche un curriculum
di questo "Signor Frigerio", così almeno sappiamo, una volta per
tutte sveliamo anche le esperienze decennali nel campo della buona
amministrazione, e per il momento lo chiamiamo "Signor Frigerio",
poi magari scopriamo che ha qualche...che ne so io, ha studiato ad
Harvard economia e, quindi, è il massimo delle potenzialità che
potevamo esprimere con "soli" 300 mila euro all'anno... Dicevate:
"è il massimo che poteva fare"...il massimo che poteva fare il
Signor Frigerio, con le cose che abbiamo visto questo pomeriggio,
con le foto che vi abbiamo fatto vedere, con la situazione che
emerge, che emerge dai giornali, dalle relazioni che abbiamo
cercato di mettere sul tavolo oggi, voi dite che questo Signor
Frigerio è il massimo che poteva fare? Avete detto: "beh, non si
entrerà in competizione, ma figuriamoci se si entra in
competizione, abbiamo fatto un "cinque stelle lusso" che non
entrerà mai in competizione"! Lei, Presidente, è sicuro che il
Signor Frigerio e il suo management non offrano stanze a prezzi
concorrenziali anche con i "due stelle" o con i "tre stelle"? Lei
ci mette la mano sul fuoco? Giura sul suo onore che così non sarà
mai? Che non ci saranno mai delle scontistiche tali da creare
concorrenza sleale con soldi pubblici agli esercizi che ci sono sul
territorio, gente che si deve "sbattere" per potersi procacciare la
clientela, attraverso la qualità, attraverso...sì, piani di
marketing, fatti giorno per giorno, "fidelizzazione" si chiama
quella...e allora voi ci dite: "no, figuriamoci, noi faremmo delle
stanze da 1.200 euro", allora oggi abbiamo saputo dal Presidente
che non ci saranno pacchetti offerte, magari con qualche 20-30-50
euro di
fiches
, che magari non andiamo nemmeno a prendere i
clienti con l'aereo, con l'elicottero...no! Concorrenza leale,
massima concorrenza...beh, chieda agli albergatori, Presidente
Rollandin, chieda agli albergatori se non hanno timore di questa
concorrenza! Noi li abbiamo sentiti, perché nelle nostre
scampagnate sentiamo anche la gente, sono terrorizzati,
"terrorizzati"!
E i dati che noi vorremmo avere dal Signor Frigerio e dal suo
management, sono dati...tra le altre cose, visto che non c'è un
sistema di concorrenza, a me piacerebbe che questo signore...poi vi
dico anche la differenza che c'è tra la nostra mozione e il vostro
emendamento, perché oggi raccontiamo alla gente che voi siete stati
disponibili, ma cosa c'è di diverso tra una mozione e l'altra? Poi
magari lo spiego...però mi piacerebbe sentire dalla viva voce di
costui, di questo signore, che non ci è dato - eh, sembra
l'irraggiungibile - di intercettare, tranne quella volta che
abbiamo fatto la gita guidata per farci vedere le mirabolanti
ristrutturazioni, quel signore lì. Mi piacerebbe chiedergli com'è
possibile che nel 2012 questo signore ha speso 1 milione 236 mila
euro di "cibo" per i suoi clienti. Ci sono dei ristoranti pagati
206.309 euro...di che cosa? Di offerta di cibo? Di offerta di
pranzi? Un altro 146.791...mi piacerebbe chiedere a questo signore,
con tutto il personale che c'è, com'è che spende 1 milione 132 mila
euro di pulizia strade e locali in più rispetto al personale che
ha, che fa quel tipo di mestiere...1 milione 132 mila euro! Venga
qua a spiegarci come mai dà 206 mila euro a un ristorante e ne dà 5
mila a un altro! Ci spieghi i criteri, i criteri che utilizza per
distribuire qua e là sul territorio, cosa che adesso probabilmente
non potrà più fare ed è per questo che i commercianti e i
ristoratori sono nel panico, perché prima distribuiva quelle che
per lui magari sono le briciole, oggi non potrà più farlo, perché
come ha detto il nostro Presidente non potrà più mandare dei
clienti e pagarli...per che cosa? Per un'ospitalità supplementare?
Abbiamo una marea di stanze, abbiamo un albergo e io mi aspetto che
si azzeri quella cifra, che si azzeri la cifra...i 200 mila euro, i
69 mila euro, i 154 mila euro...poi andiamo a vedere anche chi sono
questi signori, mi piacerebbe chiederlo! Autoservizi aerei:
44.711...qua andiamo. Voli aerei per manifestazioni: 502 mila euro,
502 mila euro di voli aerei per manifestazioni...ma che cos'è, ha
l'aereo jet personale questo signore? Vigilanza: 696 mila euro;
servizio taxi: 437 mila euro, e via dicendo. Servizio di
portierato: 300 mila euro di portierato, non abbiamo abbastanza
portieri, no? Ne dobbiamo mandare 150 a casa! Allora ci spieghi se
il servizio di portierato è un'altra cosa, collega La Torre, viene
qua, entro 15 giorni, non entro 3 mesi come diceva e come dice la
vostra mozione.
La differenza...facciamo un confronto sinottico. Noi dicevamo:
"fornire alla commissione competente entro 30 giorni i dati
relativi agli afflussi presso la Casa da gioco...incassi, suddivisi
per periodo...occupazione delle stanze...introiti"
, noi
vogliamo controllarla questa gente, vogliamo controllare, vogliamo
vedere se raccontano "fuffa" o se ci dicono la verità! E voi:
"fornire trimestralmente"
, eh, con una comoda modifica del
disciplinare...
"previa modifica del disciplinare di
gestione"
...siamo a posto! Poi noi dicevamo:
"predisporre
entro 15 giorni una serie di audizioni della dirigenza, del
management, delle rappresentanze sindacali interne della
Saint-Vincent Resort & Casino, finalizzate al reperimento di
ogni utile dato alla valutazione dell'andamento della
gestione"
. Voi cosa dite?
"Prevedere un'audizione del
management del Saint-Vincent Resort & Casino e delle
rappresentanze sindacali presso la commissione competente"
. C'è
una leggera differenza! Noi volevamo reperire ogni utile dato, vuol
dire che li mettiamo qua, intorno a un tavolo, e facciamo come
abbiamo fatto coi loro colleghi di CVA, di Finaosta, con i colleghi
di VdA Structure, che sono arrivati e ci hanno dato i loro numeri,
li abbiamo rimandati a casa, rinviati, persone che, a dirla,
avranno qualche credito in più del Signor Frigerio...sono tornati a
casa con le domande scritte, e ci devono fornire le domande in II
Commissione, cavoli! E questo signore noi non riusciamo a farlo
venire? Dilazioniamo, magari viene, ci fa la sua comparsata dà a
tutti del tu, ci dà le pacche sulle spalle come l'altra volta,
"sono il vostro peggior nemico...ciao, sono il tuo peggior
nemico"...ma chi sei? Questi signori sono dei dipendenti nostri,
devono venire qua e dimostrare quello che valgono, attraverso i
dati, devono fornire i dati, perché sono dati necessari.
"Introdurre
- punto 3 -
una procedura mensile...di
controllo sull'andamento aziendale che comunichi incassi del gioco,
mance, incassi alberghieri, variazioni mensili degli organici
-
oggi parliamo di licenziamenti, parliamo di risoluzioni
contrattuali -
evidenziando il risparmio ottenuto su base
annuale
- guardate un po'! -
e gli eventuali costi
integrativi delle risoluzioni contrattuali"
. Sembrava che
sapessimo dove si andava a parare, questi sono i dati che
necessitano a noi
..."presentare in tempi previsti le norme di
bilancio 2013, fatti salvi tempi tecnici incomprimibili"
...e
togliamo tutta la procedura mensile di controllo di queste persone
che oggi ci vengono ad annunciare che fanno dei tagli
stratosferici...ma, diamine! Ma mai una volta che si tocchino i
loro stipendi, mai una volta! Ma l'esempio parte dall'alto! Ma
qualcuno glielo deve dire a questo "signore"! L'esempio parte
sempre dalla dirigenza, non può partire dal basso, allora diventi
credibile, nel momento in cui dai l'esempio, non puoi pensare di
tagliare sugli istituti previdenziali, sul premio di Pasqua, sugli
stipendi, sulla retribuzione supplementare, se non addirittura su
quella base...adesso poi mi premurerò di approfondire questa
follia...ma come si fa? Ma che si tocchino i loro stipendi...che se
li tagli a 36 mila euro e non a 360 mila, se vuole dimostrare di
essere una persona che vale! Dopodiché verrà qua e ci dimostrerà
senza i suoi benefit quello che è capace di fare. Ma figuriamoci,
mai toccarsi le proprie retribuzioni, mai toccarsi i propri
privilegi! Questo "signore" guadagna il doppio del Presidente
Rollandin e dirige un Casinò al Resort Saint-Vincent...dirige...io
non lo so se lo dirige, col pugno di ferro...come lo dirige? Che
non abbiamo neanche modo di provarlo, di vederlo, di intervistarlo
e di interrogarlo... Presidente Rollandin, qua, questo "signore"
prende il doppio di quello che prende lei, Presidente, di
stipendio, ma...per cosa? Per avere degli utili stratosferici? O
per evitare che questo "baraccone", se lo possiamo definire così,
vada a picco?
Veramente, io trovo che il non prendere atto che siamo in una
situazione di emergenza, che richiede tempi brevi, e che richiede
dati certi, è una follia, è una follia! Non possiamo fare
un'audizione, giusto per toglierci il callo, al Signor Frigerio e
al suo management. Poi noi abbiamo bisogno di dati, abbiamo bisogno
di mettere sotto torchio, sotto controllo queste persone, perché
fino ad oggi non hanno dimostrato...contrariamente a quanto pensate
voi, che li dipingete come se fossero dei geni, delle persone che
non potevano fare diversamente...andatevi a vedere le situazioni,
andare a vedere come spendono i soldi, dove li distribuiscono, con
che criteri distribuiscono e poi venite qua, a dire che sono il
meglio del meglio del meglio! E magari li facciamo i protagonisti
di questo
sequel
al Forte di Bard insieme a qualcun altro
dei manager che governano il Forte di Bard!
Presidente
- Altri? Non ci sono altre richieste? Possiamo
mettere in votazione? La votazione è aperta. Votiamo il testo
originale, non emendato...il testo presentato dalla minoranza.
L'emendamento è decaduto perché non è accettato. Possiamo mettere
in votazione? Colleghi, siete d'accordo? Mettiamo in votazione il
testo presentato dalla minoranza non emendato. La votazione è
aperta. Chiudiamo la votazione.
Presenti: 35
Votanti: 35
Favorevoli: 17
Contrari: 18
Il Consiglio non approva.
Colleghi, con questo sospendiamo i nostri lavori che
riprenderanno domani mattina alle 9.
---
La seduta termina alle ore 21,30.
