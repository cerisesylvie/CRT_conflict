Classificazione
CASA DA GIOCO


Resoconto integrale del dibattito dell'aula
Oggetto del Consiglio n. 344 del 14 gennaio 2004 - Resoconto
OGGETTO N. 344/XII - Approvazione del nuovo rendiconto al 31
dicembre 2002 del Casinò de la Vallée - Gestione Straordinaria, a
norma dell'articolo 8 della l.r. n. 88/1993 modificata.
Il Consiglio
Premesso che la legge regionale 21 dicembre 1993, n. 88
recante "Istituzione della Gestione Straordinaria per l'esercizio
della Casa da Gioco di Saint-Vincent", come modificata con legge
regionale 7 giugno 1999, n. 13, prevede, all'articolo 8, che la
Gestione Straordinaria presenti all'approvazione del Consiglio
regionale il bilancio consuntivo dell'attività svolta, comprensivo
della relazione del Collegio dei revisori e della relazione della
società di revisione;
Premesso che con atto della Giunta regionale n. 4112 del 3
novembre 2003 è stato trasmesso al Consiglio regionale il bilancio
relativo all'esercizio 2002 della Gestione Straordinaria
attualmente in liquidazione;
Preso atto che il liquidatore in data 27 novembre 2003 ha
trasmesso una nuova versione del bilancio dell'esercizio 2002 in
ossequio al Principio Contabile n. 29 emanato in materia dai
Consigli Nazionali dei Dottori e Ragionieri Commercialisti;
Preso atto che in data 9 dicembre 2003 il Collegio dei
Revisori ha trasmesso una nuova relazione del bilancio rielaborato
dal liquidatore esprimendo parere favorevole alla sua
approvazione;
Preso atto dell'aggiornamento della relazione della società
di revisione Deloitte & Touche S.p.A. ricevuto il 10 dicembre
2003 che rileva che la nuova versione del bilancio fa venir meno il
rilievo espresso nel punto 3 della relazione originaria e che
accoglie correttamente eventi divenuti noti successivamente alla
data di chiusura dell'esercizio;
Richiamata la deliberazione della Giunta regionale n. 3049 in
data 13 agosto 2003 concernente l'approvazione del bilancio di
gestione ai fini della riassegnazione alle strutture dirigenziali
di quote di bilancio e degli obiettivi finanziari correlati per il
triennio 2003/2005, nonché di disposizioni applicative;
Visto il parere favorevole rilasciato dal Coordinatore del
Dipartimento Bilancio, Finanze, Programmazione e Partecipazioni
regionali - nell'esercizio delle funzioni del Commissario regionale
presso la Casa da gioco di Saint-Vincent il cui posto è vacante, ai
sensi del combinato disposto degli articoli 13, comma 1, lettera e)
e 59, comma 2 della legge regionale 23 ottobre 1995, n. 45, sulla
legittimità della presente deliberazione;
Visto il parere della IV Commissione consiliare
permanente;
Delibera
di approvare il nuovo allegato rendiconto della Gestione
Straordinaria della Casinò de La Vallée di Saint-Vincent, ora in
liquidazione, relativamente all'esercizio 01 gennaio 2002 - 31
dicembre 2002 a norma dell'articolo 8 della legge regionale 21
dicembre 2003, n. 88 e s.m.i., in sostituzione di quello trasmesso
con nota a firma del Presidente della Regione in data 4 novembre
2003 prot. n. 3457/sgt e successiva nota in data 7 novembre 2003
prot. n. 3508/sgt.
Allegato
(Omissis)
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Direi che il Consiglio, ai sensi della legge
regionale, affronta con notevole ritardo l'approvazione di un
bilancio che è ormai riferito all'esercizio 2002.
Faccio una premessa metodologica, perché probabilmente in
quest'aula si faranno tutta una serie di riflessioni e quindi su
queste riflessioni, a mio modesto modo di vedere, prima di entrare
nel merito del bilancio, occorre fare un breve percorso del perché
siamo arrivati ad oggi.
La legge regionale n. 88/93 prevede che la Gestione
straordinaria, entro 3 mesi dalla chiusura dell'esercizio o entro
30 giorni dall'affidamento della nuova gestione, presenti
all'approvazione del Consiglio regionale il bilancio annuale.
Ricordo che il 31 dicembre 2002 fu il momento in cui la gestione di
fatto cambiò: da un soggetto individuato con legge regionale
definito Gestione straordinaria la gestione fu trasferita ad un
soggetto di diritto privato: una S.p.A.. Ora, in una situazione del
genere il bilancio avrebbe dovuto essere effettuato nel termine di
30 giorni, così non è stato e il bilancio è stato trasmesso il 1°
aprile 2003. Nei 2 mesi successivi il Consiglio avrebbe dovuto
approvare il rendiconto; chiaramente, essendoci le elezioni
regionali, vi è stato il periodo di non convocazione del Consiglio,
quindi il nuovo Consiglio regionale si è trovato a dover effettuare
un'approvazione che oggi viene sottoposta all'attenzione di noi
tutti, con delle perplessità sui tempi evidentemente.
Ricordo che la Giunta si è insediata l'8 luglio; che, a fronte
di questo tema così complesso, la Giunta e il sottoscritto hanno
voluto fare una serie di verifiche meramente contabili, di cui poi
entreremo nel merito. Cominciamo ad entrare nel dettaglio dal punto
di vista della sostanza, perché questo tipo di operazione ha
destato anche in commissione una serie di perplessità.
La legge n. 88 all'articolo 9 prevede espressamente che la
Giunta regionale effettui tutte le verifiche e tutti i controlli
del caso per cui, a fronte di una situazione non conosciuta, ai
sensi dell'articolo 9, lo scrivente si è adoperato per valutare
tutta una serie di fatti. Da lì ebbe inizio una corrispondenza con
gli organi preposti, quindi il liquidatore che in quel momento era
rappresentante legale della Gestione straordinaria, il collegio
sindacale e i dirigenti di allora, al fine di poter avere degli
elementi che permettessero di arrivare con serenità
all'approvazione di questo bilancio.
Continuo a parlare di bilancio perché è questo il termine
utilizzato dalla legge regionale e, siccome in aula vi sono
autorevoli consiglieri con una dimestichezza particolare con il
Codice civile, vorrei rileggere la definizione di
bilancio…
(interruzione del Consigliere Lattanzi, fuori
microfono)
… no, non è una lezione! Ho imparato
nella mia modesta carriera che a volte è opportuno rileggere le
cose, anche quelle più elementari e l'articolo 2.423 del Codice
civile dice:
"Gli amministratori devono redigere il bilancio di
esercizio"
, leggo questo perché per consuetudine abbiamo
adottato i criteri che vengono adottati dalle S.p.A., allora,
quando si parla di bilancio, si dice bilancio di esercizio,
costituito dallo stato patrimoniale, dal conto economico e dalla
nota integrativa. Questo è quello che dice la legge, legge che
regola in modo specifico il bilancio la norma non cita null'altro;
quindi il termine "bilancio" non è vago, ma preciso ed è costituito
dallo stato patrimoniale, dal conto economico e dalla nota
integrativa. Se volete andare ad integrare la lettura dei documenti
di cui siamo in possesso, dobbiamo trasferirci all'articolo 2.428,
dove si parla della relazione sulla gestione, ma quella è un'altra
cosa, è un documento diverso, tant'è che si dice:
"il bilancio
deve essere corredato da un altro documento"
, esattamente come
la relazione del collegio sindacale.
Ci troviamo di fronte ad un documento che è stato costruito a
più mani perché, se andiamo a vedere il primo documento che è stato
a disposizione della Giunta, troviamo una relazione sulla gestione,
che è un documento a parte, firmato dall'ex comitato di gestione e,
per presa d'atto, dal liquidatore. Dopodiché abbiamo il bilancio
propriamente detto, quello previsto peraltro dalla legge regionale,
firmato dal liquidatore e, da questo punto di vista, ci troviamo
con una certezza: il nostro referente per avere tutta una serie di
chiarimenti sul bilancio è il liquidatore. Da lì inizia una
corrispondenza con il liquidatore per avere i chiarimenti del caso,
poi entreremo nel particolare, ma prima vorrei finire questo
ragionamento metodologico.
Nel momento in cui la bozza di bilancio non è legittimata da una
sua approvazione, rimane bozza di bilancio. Oggi se questa
Assemblea approverà il bilancio, questo sarà effettivamente il
bilancio, finché non sarà approvato è una bozza di bilancio.
Nelle nostre corrispondenze abbiamo cercato di fare chiarezza su
dei punti non chiari e da questa corrispondenza sono emerse delle
cose che non andavano bene, nella continuità dei principi contabili
e non è per il fatto che è cambiata una persona che si valutano le
cose in modo diverso, no, siamo in presenza di continuità. Cosa
accade nel momento in cui sopraggiungono delle cose nuove? Qui
abbiamo il Consiglio nazionale dei dottori commercialisti e il
Consiglio nazionale dei ragionieri, che hanno approvato nel tempo i
principi contabili, che si collegano a quelli internazionali e sono
seguiti da qualsiasi estensore di bilancio per fare un bilancio che
sia corretto. Si deve verificare fra la data di formazione del
bilancio e la data di approvazione da parte dell'organo assembleare
che - cito -
"se si verificassero eventi tali da pregiudicare
l'attendibilità del bilancio nel suo complesso, gli amministratori
dovranno opportunamente modificare il progetto di bilancio"
. Il
termine utilizzato è
"dovranno"
, non è una facoltà, è un
obbligo. Qualcuno ha voluto riprendere con me una definizione: "il
bilancio è una fotografia", non possiamo introdurre al suo interno
elementi falsi o inesistenti, ma dobbiamo fotografare quello che
c'è. Faccio un esempio: se qualcuno di voi avesse una mia foto di
20 anni fa, avrebbe la foto di una persona che pesava 25
chilogrammi di meno, quindi nel tempo questo peso si evolve (però
prometto di dimagrire). La foto quindi è un qualcosa che
rappresenta un soggetto vero, che nel tempo si può modificare, così
come i crediti e i debiti. Quando voi prendete in considerazione un
credito - e qui anche abbiamo delle persone che possono darmi dei
consigli: abbiamo consulenti finanziari -, il credito nel tempo può
deteriorarsi, può anche valere di meno. Oggi quindi lo fotografo in
un certo modo, ma fra un anno o due questo credito potrebbe valere
di meno, è pur sempre un credito; quello che non esiste non lo
posso fotografare. Questo per dare un "cappello" metodologico a
questo tipo di rapporto.
Entrando nel particolare, ci troviamo di fronte ad un bilancio
che ha perfezionato il suo ciclo, che ha dei valori diversi
rispetto alle prime bozze di bilancio che abbiamo visto, ma che è
un bilancio corredato dal parere della società di revisione, dal
parere del collegio sindacale ed è un bilancio che viene approvato
da tutti i soggetti che istituzionalmente hanno un ruolo. Qualcuno
mi dirà: "avete fatto dei pasticci in Giunta, avete trasmesso un
bilancio che sarebbe la seconda versione, che era diverso rispetto
a quello che era stato inviato, ma senza la relazione del collegio
sindacale e la relazione della società di revisione". Ho già avuto
modo di rappresentarvi, con un parere legale dello studio
"Iorio-Fubini-Cavalli", chiesto dal collegio sindacale, in cui si
dice che la bozza di bilancio, se viene modificata accogliendo dei
rilievi fatti dal collegio sindacale o dalla società di revisione,
non necessita di una nuova relazione…
La Giunta quindi, nel momento in cui ha inviato la seconda, ha
inviato un documento che era coerente con il primo, perché non
c'era nulla di nuovo se non l'accoglimento dei rilievi del collegio
sindacale.
La seconda versione modificata, in ordine di tempo la terza,
poneva delle modifiche diverse rispetto a quelle sollevate dal
collegio sindacale, quindi questa nuova versione ha dovuto avere
una riformulazione sia del parere del collegio dei revisori, sia
della società di revisione. Ecco che a questo punto l'Assemblea ha
un documento che viene presentato tardivamente, questo nessuno lo
può negare, ma un documento che ha tutte le coerenze con il nostro
ordinamento.
Dal punto di vista sostanziale, abbiamo un bilancio relativo ad
un'annualità che non è particolarmente brillante per la Gestione
straordinaria e quella del 2003 forse è anche meno, tant'è che
abbiamo fatto delle riflessioni. Questa stessa Assemblea nel corso
del 2003 ha modificato radicalmente anche il disciplinare di questa
gestione: ricordiamo che questo bilancio, come è scritto nella
relazione sulla gestione, è il risultato di un disciplinare
ante-modifiche del marzo-aprile 2003, per cui, se andate a vedere
la percentuale media della ripartizione fra i proventi di spettanza
della Gestione straordinaria, di spettanza della Regione, troverete
che la percentuale media di riparto ha portato alla Gestione
straordinaria il 45,96% dei proventi, contro il 93,61 dei proventi
che erano pervenuti alla Gestione straordinaria nel 2001.
Voi sapete bene - mi rivolgo a coloro che erano in questa sala
al momento dell'approvazione del nuovo disciplinare - che per il
2003 la percentuale della casa da gioco è il 48%, quindi il
Consiglio regionale è già consapevole della necessità di andare a
modificare queste regole, perché il mercato del gioco muta; quindi
nel vecchio disciplinare, che si basava su una ripartizione che
differenziava le percentuali singole, il riparto era differenziato
a seconda della tipologia del gioco. Abbiamo sempre detto, e
continuiamo a dirlo oggi, che i cosiddetti "giochi francesi", i
cosiddetti "giochi lavorati", ancorché americani, sono quelli che
l'Amministrazione regionale privilegia, non per una questione di
"noblesse", ma per una questione occupazionale, perché, aumentando
le slot machines, si possono aumentare i proventi, ma non si
aumenta l'occupazione.
Una delle finalità di questa casa da gioco è quella di dare del
lavoro e noi abbiamo fra gli occupati diretti e gli indiretti un
migliaio di persone che lavorano; quindi anche qui, nell'ambito
della discussione, pregherei di considerare questo non come un
giochino per gestire più o meno dei personalismi, ma come
un'azienda che permette a mille famiglie di avere un reddito, che
produce proventi importanti per l'Amministrazione regionale.
Dilungarci oggi su un'analisi attenta di tutta una serie di
situazioni potrebbe non essere particolarmente proficuo, perché il
quadro oggi è completamente cambiato non solo dal punto di vista
giuridico, perché non abbiamo più una gestione straordinaria,
abbiamo una S.p.A.; non solo perché non abbiamo più un disciplinare
ormai superato, ma un altro tipo di disciplinare, ma anche perché
sono cambiate le condizioni di tipo commerciale.
Ricordo che nel 2002 c'era un contratto particolare,
tecnicamente si chiamava "vuoto per pieno", che stravolgeva i
rapporti e una gestione ordinaria della casa da gioco perché, in
una situazione del genere, l'interesse per gestire correttamente la
promozione o meno forse poteva essere sminuito. È chiaro che, oggi
come oggi - e non voglio anticipare nulla -, noi siamo di fronte ad
una situazione che via via si deteriora sia dal punto di vista
degli ingressi, sia dal punto di vista dei proventi. Ho una tavola
comparata, dove i proventi complessivi della casa da gioco del 2003
sono 139.130.350, quelli del 2002 147.507.701, quelli del 2001
148.666.911 ed è chiaro che tutto questo è stato superato dai
fatti, il bilancio del 2002 è superato dai fatti!
Le determinazioni dell'Amministrazione regionale, della Giunta
vanno nel senso di mettere mano ad una situazione anche e
soprattutto dal punto di vista numerico: gli ingressi nel 2001
erano 834.000, nel 2003 709.000, quindi abbiamo un'evoluzione che
non è una "preoccupazione" della maggioranza o della Giunta, è una
questione che è sotto l'attenzione di tutti, quindi eviterei delle
speculazioni. È chiaro che questo tipo di ragionamento non può
essere in alcun modo imputato al fatto che è stata introdotta la
Gestione straordinaria, in quanto questa è stata una scelta
inevitabile dal punto di vista politico. Dovevamo percorrere questo
tragitto che oggi ci ha portato ad una normalizzazione; ricordo a
tutti che, nel momento in cui è stata scelta la Gestione
straordinaria, c'era un serio rischio di chiusura del Casinò; ecco
perché direi che è sterile e fuorviante il fatto di dire che la
Gestione straordinaria dal punto di vista politico deve essere
bocciata, non è questo quello che dobbiamo fare! Lo strumento è
corretto, dobbiamo utilizzarlo bene, quindi, da questo punto di
vista, questo bilancio e le cose che stiamo dicendo non sono
assolutamente una bocciatura del percorso fino ad oggi fatto,
perché riteniamo che sia corretto quello che è stato fatto fino ad
oggi.
Dal punto di vista sostanziale, prima vi ho espresso le entrate
complessive, non le entrate di pertinenza di Gestione straordinaria
ma, se entrate nello specifico, Gestione straordinaria nel 2002 ha
dei ricavi per 85.888.786, che vedono un miglioramento parziale
rispetto ai ricavi del 2001, soprattutto in virtù del disciplinare
che anche nel 2002 fu ritoccato e quindi, nonostante vi sia stata
una flessione in linea generale, i ricavi della Gestione
straordinaria hanno avuto un leggero incremento dovuto ad un
riparto che è stato modificato (ho fatto l'esempio prima del 43 e
45%).
Gli indicatori che trovate sono indicatori che vi permettono di
definire la gestione come una gestione di continuità rispetto al
2001, abbiamo un incremento importante, ma nelle norme del
personale, che ha avuto una progressione di circa 2 milioni di
euro, ma nel complesso ci troviamo di fronte ad uno strumento che
ha prodotto un bilancio nel 2002 che è in linea rispetto a quello
del 2001. Quali sono le poste che stravolgono e che portano a più
di 9 milioni la perdita? Sono relative a poste straordinarie e qui
inizio ad evidenziare una delle poste più importanti che ha
peggiorato il risultato di esercizio, ovvero la svalutazione del
credito nei confronti dell'INPS. Antepongo una cosa recente, perché
è una corrispondenza inviata dal liquidatore il 17 dicembre, in cui
segnala che la Corte di appello di Torino ha discusso la sentenza
di appello sull'ENPAS, che è l'altro istituto di previdenza insieme
all'INPS che è chiamato in causa su questa vertenza, dando torto
alla casa da gioco. Evidentemente ogni causa ha la sua storia, vi
dico solo che il giudice relatore è lo stesso, quindi vuol dire che
vi sono degli orientamenti; poi in diritto ogni causa va discussa e
va affrontata, ma questa è la sostanza.
Dal punto di vista sostanziale, ci troviamo di fronte ad una
bozza di bilancio, che era stata presentata con un avviso negativo,
un parere non favorevole del collegio sindacale e, poiché la
formulazione del parere del collegio dei revisori poteva dare adito
a delle incomprensioni, il 26 settembre, per fare queste
valutazioni, lo scrivente chiede al collegio dei revisori: "in
buona sostanza cosa volevate dire con quella frase finale?" Il
collegio dei revisori, senza esitazioni, dice che la conclusione -
qui leggo di nuovo testualmente -
"va intesa nel senso che, ad
avviso del collegio, il bilancio stesso poteva essere approvato
solo rettificando la postazione del credito INPS, la cui iscrizione
per l'incertezza del credito stesso non era ritenuta conforme ai
principi contabili"
. È chiaro che questo tipo di operazione,
proseguendo il periodo in cui il bilancio non si "cristallizzava" e
rimaneva bozza di bilancio, ha costretto il liquidatore a
riflettere su delle richieste del soggetto controllore se quel
credito era buono o no e lì non ci sono tante interpretazioni, vi
ho letto prima il principio contabile, il principio contabile nel
particolare dice in modo specifico:
"in presenza di questi fatti
i valori del bilancio devono riflettere l'effetto che tali eventi
comportano sulla situazione patrimoniale e finanziaria e sul
risultato economico"
. Fa poi alcuni esempi dove vi è
l'obbligatorietà, quindi non è un vezzo.
Nel modo specifico la definizione dopo la chiusura
dell'esercizio di una causa legale in essere alla data di bilancio
per un importo diverso a quello prevedibile a tale
data… abbiamo proprio un dato puntuale,
ma che non viene scritto da Marguerettaz o da qualcun altro su
ordine; si tratta di principi contabili universalmente accolti ed
accettati che creerebbero dei problemi a qualcuno, se non venissero
adottati da questo qualcuno nel momento in cui viene chiamato a
fare un certo tipo di mestiere. Ecco perché le valutazioni ad un
certo punto hanno concordato su un certo tipo di operazione, perché
quel credito via via, con la giurisprudenza che si consolidava
negativamente e con tutta una serie di
rilievi… andava a creare
un'insussistenza della posta di credito.
Dopodiché sono a disposizione se qualcuno volesse avere dei
dettagli, ma non credo perché su questa vicenda fra interrogazioni
e altre iniziative la cosa mi pare sia conosciuta ai più.
Altro elemento importante, e non ultimo, è quello del "Disco per
l'estate", perché uno dei primi compiti che ha un responsabile del
Dicastero delle finanze è quello di verificare se va ad approvare
un bilancio in cui vi sono debiti e crediti nei confronti del
soggetto che approva, che corrispondono alla contabilità regionale.
Questo credo sia il minimo indispensabile e questo è quello che è
stato fatto dagli uffici, non dall'Assessore, ma dagli uffici. Gli
uffici, a fronte di una verifica puntuale sui rapporti reciproci di
debito e credito, hanno rilevato che nel bilancio della Gestione
straordinaria esisteva un credito nei confronti della Regione che
non era supportato da nulla. Ora, una delle varie corrispondenze
che ha ricevuto la IV Commissione… vi
sono corrispondenze anche di precedenti organi in cui si dice:
"il Consiglio, nel momento in cui approva il bilancio, ratifica
tutte le poste che ci sono"
. Se è vero questo - e non vi era un
supporto dentro la contabilità -, cosa accadeva? Che approvava un
debito fuori bilancio e poi lascio a voi le conseguenze del caso.
Era indispensabile quindi fare chiarezza su questo punto.
Non sto a valutare cosa si è detto e cosa si è fatto, ovviamente
non posso entrare nel merito; devo entrare nel merito delle cose
che ci sono perché - lo abbiamo detto più volte - l'amministrazione
parla per atti. Considerato che non avevamo nessun impegno formale,
nessuna deliberazione, nessun capitolo specificatamente previsto
per questo tipo di attività e capitoli generici all'interno del
bilancio regionale, non abbiamo potuto far altro che trasmettere
queste informazioni all'Assessorato di competenza, che doveva
rispondere negativamente rispetto a queste pretese. Da questo punto
di vista è chiaro che, andando a rileggere le carte nel passato, fa
specie che qualcuno abbia indicato in vari passaggi societari che
quel credito era certo, liquido ed esigibile. Questo è stato detto,
scritto ed autenticato da un notaio, quindi anche lì allora devo
dire la verità che sui criteri di certezza, esigibilità e liquidità
comincio ad avere dei dubbi. Anche qui però la corrispondenza degli
assessorati non ha potuto che essere molto trasparente e molto
lineare.
Abbiamo un ultimo episodio che crea un poco di perplessità,
sempre sul ragionamento della reciprocità di questo bilancio ed è
la componente di debito che avremmo voluto riscontrare all'interno
del bilancio di esercizio del 2002 del Casinò, relativo a delle
fatture che la Regione aveva emesso nei confronti di Gestione
straordinaria. Come vedete, nella relazione del liquidatore si
danno indicazioni su questo passaggio in quanto si dice:
"ci
sono delle fatture, ma noi non le abbiamo mai ricevute"
. Qui
devo farvi perdere di nuovo un momento, perché questi crediti li
abbiamo all'interno della nostra contabilità, essendo delle fatture
del 2002 sono dei residui attivi, quindi crediti che noi vogliamo
incassare. Se è vero questo, è vero anche che, non accogliendo
questo, per loro, debito con la Gestione
straordinaria… vi sarà un confronto
successivo che ci permetterà di definire se questi erano dovuti
oppure no. Su questo però devo dire che le pretese della Regione
sono corrette, non solo sono fondate su fatture che abbiamo emesso
nei confronti di Gestione straordinaria e che, grazie a questa
emissione, hanno permesso alla Giunta di allora di fare una
variazione di bilancio, ma riscontriamo all'interno della
documentazione, che è stata acquisita dalla Procura nell'ambito di
altre vicende, un'accettazione implicita di queste fatture, dove il
responsabile dell'Ufficio stampa, scrivendo al responsabile
amministrativo, dice:
"Gentile ragioniere, faccio seguito ai colloqui intercorsi
per confermarle che la Regione autonoma Valle d'Aosta emetterà
documento contabile di debito nei nostri confronti, pari
all'importo netto dei proventi derivanti dalla vendita dei
biglietti di ingresso in occasione delle manifestazioni "Trofeo
Valle d'Aosta" e "Trofeo Monte Bianco" da noi organizzate"
.
Se questo non è un qualcosa che con chiarezza evidenzia che c'è
un accordo in cui l'Amministrazione regionale emetteva delle
fatture e questi tali fatture le pagavano, dico che avremmo delle
difficoltà. Ecco perché questa attività per avere la fondatezza dei
numeri, perché fare dei ragionamenti oggi nel 2004 su una gestione
del 2002, quando il quadro è completamente cambiato, non credo che
ci possa dare dei valori aggiunti. Ho voluto fare questo tipo di
ragionamento ed ho voluto fare anche quella premessa, perché questa
non vuole essere una bocciatura e un giudizio su un percorso, che
il sottoscritto, la Giunta condivide nella sua totalità perché non
vi erano altre soluzioni.
Da un certo punto di vista, abbiamo voluto ringraziare tutti
coloro che hanno contribuito a che si possa parlare oggi ancora di
Casinò, perché, con una situazione di indeterminatezza - e non
vorrei tornare agli anni 1993-1994, qualcuno di voi lo ricorda
meglio di me - , con una serie di imbarazzi si poteva rischiare la
chiusura del Casinò, quindi è stato correttamente intrapreso un
percorso che, per via di contenzioni ed altri problemi, si è
concluso solo nel 2002.
Ora, ritengo che il bilancio, così come è stato proposto, sia
coerente con le risultanze, con le scritture contabili e con le
manifestazioni che vi sono state, quindi sottoponiamo questo
documento alla discussione per poi chiedere all'Assemblea di
approvare il documento.
Président - Je déclare ouverte la discussion générale.
La parole au Conseiller Praduroux.
Praduroux (UV) - Nella prima seduta l'11 novembre 2003 era
iniziato l'esame del dossier relativo al rendiconto al 31 dicembre
2002 della Gestione straordinaria della Casa da gioco di
Saint-Vincent.
In quella occasione la IV Commissione, "sviluppo economico",
aveva riscontrato la mancanza della relazione del collegio dei
revisori e della società di revisione del bilancio incaricata,
rinviando così la proposta di atto amministrativo alla pronuncia di
un parere in merito. Il lavoro relativo all'iter di approvazione
del rendiconto proseguito nelle settimane successive è stato svolto
con impegno e puntualità dalla IV Commissione. Nel corso della
propria attività la commissione ha proceduto all'audizione
dell'Assessore al bilancio, finanze, programmazione e
partecipazioni regionali, Marguerettaz, del Presidente della
Gestione straordinaria, del collegio dei revisori e del
liquidatore, per consentire ai componenti di mettere in luce ogni
aspetto utile e i chiarimenti necessari per poter essere in grado
di esprimere una valutazione compiuta. A questa attività
conoscitiva si è aggiunta la possibilità di approfondire la materia
per il tramite del parere dell'Avv. Dal Piaz, con successiva
integrazione di quello trasmesso dall'Assessore Marguerettaz
dell'Avv. Saracco. Nel corso della seduta del 15 dicembre scorso,
al termine della lunga serie di audizioni, dopo aver preso
conoscenza della documentazione pervenuta e dopo ampio confronto,
la IV Commissione ha formulato parere favorevole alla proposta di
atto amministrativo che la Giunta regionale aveva presentato l'11
dicembre, relativamente all'approvazione del nuovo rendiconto al 31
dicembre 2002 del Casino de la Vallée, Gestione straordinaria.
Ritengo che il lavoro compiuto in IV Commissione sia stato
ispirato, oltre che dalla massima trasparenza, dalla preoccupazione
principale di consentire entro i tempi più brevi all'Assemblea
regionale di poter esaminare e dibattere l'argomento e le modalità
che lo hanno caratterizzato. Avendo già avuto modo di confrontarmi
con la materia oggi in discussione, ho potuto rendermi conto che
ogni aspetto legato a questo atto amministrativo deve essere preso
in esame, tenendo ben presente la collocazione temporale
dell'oggetto al centro dell'analisi; si sta trattando cioè di un
rendiconto al 31 dicembre 2002. A partire da quella data si sono
infatti succedute alcune situazioni che, trascinate a cavallo da
una legislatura all'altra, potrebbero ad oggi essere considerate in
un'ottica diversa. Sono convinto che sia necessario recuperare la
dovuta serenità quando si affronta un tema importante, come quello
legato alla Casa da gioco di Saint-Vincent.
Non possiamo non considerare che in questi ultimi mesi abbiamo
assunto decisioni importanti per voltare pagina, per dotare questa
risorsa importante per l'intero tessuto economico e sociale
valdostano di strumenti e di professionalità come quelle insediate
nel nuovo consiglio di amministrazione, tali da poter intervenire
con serietà e decisione al suo rilancio. Certo, una riflessione va
fatta: analizzando con la dovuta obiettività e pacatezza le azioni
del passato, con l'obiettivo di acquisire da questa analisi la
concretezza dell'esperienza per porla al servizio dello sviluppo di
un'attività, che permetta alla nuova società di disegnare linee di
intervento al passo con i tempi e con la concorrenza del mercato a
livello nazionale ed internazionale, un mercato in rapida
evoluzione che presenta sfide nuove e sulle quali è bene ponderare
scelte in grado di non snaturare la fisionomia della casa da gioco,
sia sotto il profilo della professionalità di chi ci lavora, sia
sotto l'aspetto occupazionale… poter
contare su risorse umane motivate consentirà anche di puntare su
obiettivi impegnativi. Siamo convinti che questa azienda possieda i
mezzi adeguati per stare al passo con i tempi e per crescere: la
sua è una funzione importante anche per le positive ricadute che
possono dare qualificazione all'offerta turistica, culturale e del
tempo libero per l'intera Regione. È indispensabile dunque seguire
con attenzione questo cammino costruttivo, lungo il quale sarà
necessario far sentire all'azienda la fiducia nostra e di tutti i
Valdostani, al fine di contribuire a creare un clima favorevole per
cogliere le occasioni di sviluppo per il futuro.
Président - La parole au Conseiller Tibaldi.
Tibaldi (CdL) - Abbiamo anche apprezzato la lezione che ci ha
fatto in materia societaria il super Assessore Marguerettaz, che si
è cimentato nella citazione di principi contabili, nel ribadire
norme di carattere civilistico e societario, dimenticando che i
principi contabili da lui affermati con grande erudizione, in
realtà a Saint-Vincent appaiono completamente dimenticati se non
addirittura affossati, poi entreremo nella sostanza di questa
considerazione. Prima una breve premessa sull'aspetto procedurale,
sul quale peraltro non ci vorremmo dilungare, per il semplice fatto
che l'aspetto procedurale è importante ma, secondo noi, prevale
l'importanza dell'aspetto sostanziale.
Quanto all'aspetto procedurale, se è vero quello che lei ha
detto che il bilancio è una fotografia di un certo momento, non
riusciamo a capire come mai questa fotografia è stata "violentata"
nel corso del 2003 con operazioni di "maquillage" che sono state
fatte con la cazzuola, nel senso che è stato modificato in una
prima istanza per il credito INPS il bilancio e in una seconda
istanza per il presunto credito relativo al "Disco per
l'estate"…
(interruzione dell'Assessore Marguerettaz, fuori
microfono)
… ha rimosso le irregolarità, però
avremmo apprezzato nell'ambito del suo intervento una distinzione
fra bilancio di gestione e bilancio di liquidazione, principio che
è stato più volte ribadito dal liquidatore nei diversi incontri
effettuati in IV Commissione. Se il bilancio è una fotografia,
comunque sappiamo oggi che il bilancio della Gestione straordinaria
2002 è diventato un film, perché è una somma di fotogrammi che si
sono sovrapposti ed è un film di qualità decisamente scadente, anzi
è un horror, perché ne è uscita una situazione che non è senz'altro
difendibile, come lei ha cercato di fare. È un film fra l'altro
redatto a più mani, c'è una difficoltà di riconoscimento anche
della paternità di questo film, perché lo ha iniziato un regista e
lo hanno finito altri soggetti. L'aspetto procedurale quindi è
deprecabile, perché questo bilancio doveva essere portato in
approvazione innanzitutto prima della fine della scorsa
legislatura, come poteva essere fatto e come è stato fatto nel 1998
con l'ultimo esercizio del 1997 da parte della Giunta precedente e
non "tirato con le pinze" per arrivare ad un'operazione di
"maquillage" decisamente scadente, come oggi andiamo ad esaminare.
Su tutta la corrispondenza che è
intercorsa… ha arricchito con
informazioni ulteriori quelle che sono delle situazioni di
deterioramento che si stanno verificando nella casa da gioco. Lei,
Assessore, ha avuto le risposte - a differenza di tanti di noi
consiglieri, che hanno presentato tante interrogazioni ed
interpellanze nel corso di questi anni e non sempre hanno avuto le
risposte - da quella amministrazione che, di fatto, è stata in
parte licenziata, però non riusciamo a capire come mai lei oggi
tenda a fare una difesa di ufficio di una gestione i cui risultati
negativi non sono imputabili al mercato, ma solo alla cattiva
amministrazione, alla cattiva conduzione.
Penso che i dati che lei ha sottomano come tutti
noi… se lei guarda al mercato, nel
mercato c'è chi cresce e chi cala, cioè ci sono due casinò che sono
cresciuti e Saint-Vincent è calato ed è diventato il fanalino di
coda nella crescita 2003. Ci ha poi anticipato i dati del 2003, che
sono addirittura più bassi come proventi rispetto al 2002, ad un
2002 che, sulla base dei risultati di gestione, potremmo definire
come "l'annus horribilis", proprio facendo riferimento a quel film
horror di cui dicevamo, perché 9,1 milioni euro di deficit di
bilancio indicano il picco più basso di risultato negativo in
questo caso in un decennio che segna un "trend" di costante
declino.
Vorrei soffermarmi su alcune considerazioni che ha fatto lei,
prima di entrare in alcuni aspetti sostanziali.
Oggi è inutile dilungarci - lei dice - in un'analisi di questo
bilancio, ma allora quando ci dilunghiamo? Non possiamo immaginare
di poter cancellare l'esercizio 2002 della Gestione straordinaria;
purtroppo arriva con un solenne ritardo in quest'aula, ma non è un
esercizio contabile che si può cancellare, che si può tralasciare.
Oggi, quindi, dobbiamo invece dilungarci in un'analisi più
approfondita di questo fatto, non solo procedurale, ma anche
sostanziale, perché lei stesso, non appena si è insediato, ha
iniziato una fitta corrispondenza con l'amministrazione della
Gestione Straordinaria, attuale "Casino S.p.A.", per avere delle
risposte chiare su aspetti che anche a lei, come Assessore, erano
oscuri.
Come mai prima istituisce questa fitta corrispondenza al fine di
avere delle risposte ed oggi dice che le colpe sono ascrivibili al
mercato? Sta difendendo l'indifendibile. Se vale questa sua teoria,
perché cambiare il consiglio di amministrazione? Potevano essere
quei 5 nomi che hanno preceduto gli attuali, altrimenti ha tutto il
sapore di una lottizzazione politica: cambiano i soggetti, di fatto
la musica resta la stessa, anche perché lei prima ha recitato la
stessa versione che fino allo scorso anno ha recitato il Presidente
della Regione Viérin. Il Casinò cioè è un ente che ha una funzione
di un certo tipo in prevalenza sociale, di occupazione - che
nessuno gli vuol negare -, ma trascura l'aspetto economico e tutti
quegli aspetti deteriori che hanno caratterizzato un decennio di
"mala gestio".
Perché allora ha iniziato una fitta corrispondenza e un braccio
di ferro, come descrivevano i giornalisti, con la passata
amministrazione e poi oggi viene a dirci che è inutile dilungarci
perché il fenomeno è congiunturale? Lei ha detto: "il mercato del
gioco si evolve" - l'ho annotato -, ma tutti i mercati procedono
verso una naturale evoluzione. Ci spieghi a questo punto perché ha
sostituito il consiglio di amministrazione, se andava così
bene!
"Questa annualità non è particolarmente brillante", lei ci ha
detto. No, non è particolarmente brillante, è devastante, è
disastrosa, a differenza anche di quanto ha detto il Capoufficio
stampa durante una serie di interviste nel periodo di Natale, il
quale ha dichiarato: "tutto sommato, i dati sono molti buoni", ma
se non arriva la clientela a Natale, quando arriva al Casinò? È
normale che vi siano dei risultati confortanti a Natale poi, se
guardiamo gli altri 350 giorni precedenti, erano in profondo rosso,
perché lei ci ha detto che vi è un'ulteriore contrazione,
anticipando le risultanze in termini di volume di gioco del
2003.
Per quanto riguarda la gestione, l'esercizio si inserisce in un
periodo di costante declino, nonostante la ripartizione dei
proventi in senso ancora più favorevole alla casa da gioco, perché
la ripartizione dei proventi su quella cifra del 46% che lei ha
detto è stato il frutto di una modifica intervenuta 2 anni fa e
pensiamo che nel 2003 questo "range" vada dal 46 al 48%, quindi ad
ulteriore beneficio della gestione, senza contare che la gestione -
adesso "Casino S.p.A." - avrà anche la sovvenzione del 6%, ai sensi
del disciplinare, per quanto riguarda il piano di sviluppo e del
14% per quanto riguarda le manifestazioni. È un ente quindi iper
sovvenzionato, che dovrebbe "macinare" denaro, perché di denaro ne
transita quotidianamente ma, di fatto, i dati sono in caduta
libera. Se guardiamo i dati del 2002, introiti totali: 149,7
milioni di euro, di cui proventi di gioco: 147,5; la quota lorda
della Regione è nel 2002 di 79 milioni di euro ed è già in calo di
4 milioni di euro rispetto al 2001, quindi la Regione anche lei, a
causa di questa caduta di gestione della casa da gioco, sta
perdendo entrate. La quota del Casinò si mantiene su un livello di
70 milioni di euro e vi è da dire che il risultato netto si
conferma su 9,1 milioni con segno negativo. La quota netta della
Regione, se togliamo i contributi in conto esercizio che la Regione
ha dato nel corso del 2002, passa da 79,7 milioni a 72,3 milioni,
perché la Regione nel corso del 2002 ha erogato 7,4 milioni di euro
per le manifestazioni e per altre iniziative promozionali a
Gestione straordinaria; quindi vuol dire che il netto che la
Regione nel 2002 ha incassato è solo di 72 milioni di euro, dico
"solo" perché, rispetto agli anni passati, la cifra segna un
"trend" in discesa. I 9,1 milioni di euro poi chi li paga? Li
aggiorniamo ai prossimi esercizi o bisognerà fare una legge
speciale per ripianare il debito? A questi bisogna aggiungere
quelle eventuali spese, che derivano dalla "soccombenza" delle
controversie giudiziarie che sono state avviate dal "gruppo
Lefevre", tutto a carico sempre di "Pantalone" e il tutto va a
decurtazione di queste somme che vengono elogiate come tenuta dei
dati rispetto alle risultanze degli anni precedenti.
Assessore, probabilmente lei ha tutti i dati, ma vorrei
lasciarle una serie di specchietti che sono stati realizzati dal
nostro gruppo sull'andamento degli introiti della Regione, sugli
introiti e sulle presenze in termini assoluti a livello di giochi.
Le curve sono inesorabilmente in discesa e questo non depone a
favore di una sua difesa di ufficio, che poteva essere
assolutamente evitata.
Le uniche curve in salita sono quelle relative ai costi. Le due
principali voci di costo sono quelle per il personale e per i
servizi, le prime per 1.995 euro, 61,5 miliardi, nel 2002 siamo a
89,2 miliardi - ho convertito la cifra in lire -, più 45%. Vi è un
aumento fisiologico dei salari, le posizioni retributive che non
confutiamo; siamo passati da 815 dipendenti del 1995 a 865 in
questo arco di tempo del 2002, con un aumento di 50 unità, ma 50
unità non rappresentano quella proporzione di più 45% di aumento
del costo del personale e non giustificano neppure un incremento
del costo salariale o stipendiale di chi lavora lì dentro. Il dato
drammatico sono i servizi, dove nella voce "servizi" vi è tutta una
serie di sottovoci fra le quali anche i porteurs sui quali dopo ci
soffermiamo.
I servizi nel 1995 ammontavano a 39 miliardi, nel 2002 sono
saliti a 71,7 miliardi, più 83% rispetto al 1995. Se nella grande
categoria di servizi rientrano anche gli investimenti promozionali,
con un più 83% in questi 8 anni uno si aspetta non dico risultati
corrispondenti, ma una proporzione perlomeno: crescono gli
investimenti in termini promozionali, che vi siano anche delle
risultanze in termini meno che proporzionali, ma pur sempre
proporzionali; invece no, perché il 2002 è il picco negativo in
termini di risultati di bilancio nonostante la variazione delle
aliquote di ripartizione. Questi dati - lei è commercialista lo sa
meglio di noi - deve focalizzarli e chiedere conto a chi ha
amministrato, anziché difenderlo oggi, perché siamo arrivati a
questa situazione nonostante che i presupposti economici vi fossero
tutti.
Alla luce di questa lievitazione esponenziale dei costi, mentre
i proventi di gioco sono calati e, di conseguenza, anche l'utile
non esiste più, forse perché questa Gestione straordinaria, ora
"Casino S.p.A.", è concepita meramente in termini
politico-assistenziali, è una sorta di grande contenitore dove
viene praticata la regola dell'ammortizzatore sociale, dove
dobbiamo garantire il vitto e la sopravvivenza di mille dipendenti
e rispettive famiglie, ma dove la logica del ritorno economico per
la casa da gioco e per la Regione, per la prima è completamente
scemata, per la seconda sta venendo meno anno dopo anno.
Assessore, se lei vuole dare un'inversione di tendenza a questo
"trend" drammatico, che si è innestato e consolidato negli anni
scorsi, lo deve fare non solo cambiando consiglio di
amministrazione, ma intraprendendo tutta una serie di azioni che
virino a 180° la rotta di questa conduzione e innanzitutto si
cominci a riconoscere che la casa da gioco è anche un ente
economico, anche perché la logica politico-assistenziale conduce
all'estinzione di qui a qualche anno, oppure al fatto che la
Regione di qui a qualche anno non solo non vedrà più introitare
nulla, ma dovrà andare a ripianare i debiti, che saranno ormai
talmente ingenti che non potranno essere imputati ad una logica del
mercato che declina, perché in Croazia o altre regioni d'Europa i
casinò stanno facendo un mucchio di soldi e invece qui non ne
fanno.
Venezia e Sanremo, senza uscire dai confini nazionali, hanno
segnato, nonostante la congiuntura, dei risultati positivi; questo
significa o che abbiamo degli handicappati che stanno guidando la
casa da gioco, oppure individuiamo le persone che sono in grado di
dare sostanza a questa tendenza.
La conduzione, che è stata espletata dal comitato di gestione
straordinaria, è stata costellata da episodi infausti che noi
auspichiamo non abbiano più a verificarsi, ridicoli, spregevoli
dell'esercizio imprenditoriale e li abbiamo riportati più volte con
iniziative in questo Consiglio. Ricordiamo - e vengo al discorso
del porteur - i "cadeaux" dei pomodori pelati che sono stati
elargiti a dirigenti e a dipendenti, questo risale al 2002, in
spregio anche qui ad un regolamento che vieta che a dirigenti e
dipendenti della casa da gioco vengano fatti doni da parte di
clienti, anche perché poi è facile immaginare una collusione.
Abbiamo poi scoperto che era un cliente facoltoso o, meglio, era
uno di coloro che si occupano di portare i clienti a Saint-Vincent,
e anche qui vi è un altro dato in contraddizione: le voci di costi,
che rientrano nella categoria dei servizi che riguardano i
porteurs, sono inspiegabilmente cresciute, questo significa che i
porteurs guadagnano di più nonostante i cali della clientela e dei
proventi. Chi è che mangia qui? Chi è che sta ingrassando a spese
nostre? Tutte voci in contraddizione che un commercialista come lei
avrà senz'altro già verificato e le saranno balzate agli occhi.
Oggi allora non può venire qui a difendere quello che non può
difendere, fa una brutta figura anche da un punto di vista
professionale, oltre che politico, perché, se si sofferma un attimo
su queste voci di costo, sono spaventose, le capisce quasi un
profano. Come mai i procacciatori di affari incassano di più, ma
gli affari diminuiscono? La dia lei la risposta nella replica visto
che dovrà replicare.
Altro dato, che non è consolante, è quello dell'incremento delle
sofferenze da parte dell'Ufficio cambio assegni sulle quali lei ci
ha girato la risposta dell'ex amministratore delegato. Abbiamo
fatto un'interrogazione con risposta scritta, abbiamo chiesto
alcune cose, risposte in parte evasive e in parte centrate, però
anche lì siamo a 6 milioni e rotti di euro, cioè crediti sui quali
mettiamo una pietra tombale, o riusciamo a recuperare qualcosa?
Dovrà anche lì intervenire la Regione con laute sovvenzioni per
coprire un altro buco di bilancio?
Nel 2002 sono espatriate anche delle fiches - forse lei lo ha
vissuto in maniera esterna -: sono espatriate 7.000 fiches e a
posteriori ci hanno detto che dovevano essere rettificate, perché
tecnicamente inidonee, però sono uscite dalla casa da gioco - e le
fiches sono moneta corrente - senza alcuna autorizzazione, senza
che i servizi di controllo della Regione ne sapessero alcunché. Vi
sono episodi di questo genere che vorremmo non si verificassero
più, quindi anche qui lei dovrà dimostrare di essere in grado di
invertire la rotta, perché si è assunto questo impegno con la sua
importante ed ampia competenza. Noi sappiamo che lei ne ha la
consapevolezza, però non vorremmo che alla sua consapevolezza
facessero da sfondo delle logiche politiche che già negli scorsi
anni abbiamo visto e deprecato perché, se si tratta solo di
cambiare i nomi per non cambiare le modalità, tanto valeva tenere
le stesse persone, e questo lo ribadiamo.
Noi abbiamo espresso una nota di merito quando il Presidente
della Regione è venuto qui e ci ha comunicato che il Consiglio di
amministrazione della casa da gioco era stato rinnovato. È un
segnale che abbiamo apprezzato perché, se vi è una volontà
effettiva, qualcosa può cambiare. Se questa volontà effettiva viene
mutilata da logiche di lottizzazione e di controllo politico, siamo
daccapo e quindi "si cade dalla padella nella brace". Non ci
interessa che cambino le persone, ma che cambino le modalità di
gestione.
Il consiglio che diamo esaminando questo bilancio allora è che
bisogna riprendere il controllo sulla attività di gestione, non in
senso politico, ma in senso effettivo per un efficace ed efficiente
rilancio della casa da gioco; un controllo non attraverso insulse
interferenze nella gestione, bensì verificando costantemente che
chi è preposto alla gestione sia all'altezza di questa difficile
situazione. Il Casinò non è un ente di assistenza, ma è un ente che
deve essere ridisegnato per quello che è stato creato nel 1947 e
potenziato nei decenni che sono seguiti ma, dal 1994 ad oggi, le
pagine sono passate da un grigio sempre più intenso al nero di
questo 2002, che è da non ripetere.
La questione procedurale. Il bilancio è una fotografia, oggi non
è stata una fotografia perché è stato modificato a più riprese; è
una fotografia che evidenzia a tinte fosche una situazione che noi
speriamo cambi nel vero senso della parola. Penso che il ruolo
della IV Commissione sia stato molto importante in questo
frangente, perché in quella sede è stato richiesto il parere di un
legale sulla funzione del Consiglio, l'azionista di questa S.p.A.,
che è l'unico con il potere di modificare il bilancio. Il bilancio
in realtà è stato modificato su input dell'Assessore per mano del
liquidatore e qui ci sentiamo di "tirare le orecchie" al Presidente
della IV Commissione, che abbiamo dovuto sollecitare con una certa
insistenza affinché venisse nominato un legale di fiducia per la IV
Commissione nella persona del Prof. Dal Piaz. Oggi il Presidente
Praduroux si è fregiato del fatto che la IV Commissione ha
approfondito adeguatamente il tema; sì, però ricordi, Presidente,
che, quando venne proposto l'incarico di un consulente per avere
lumi su questa delicata faccenda, lei disse: "Noi non abbiamo
bisogno di alcun legale perché la vicenda è molto chiara". Oggi
però afferma il contrario, quando dice che è importante che la
commissione si sia dotata anche di un suo parere e non si sia solo
appoggiata ad un parere che è stato fornito da un legale
dell'Assessore che, guarda caso, è di segno opposto a quello che ha
fornito l'esimio Prof. Dal Piaz.
Non voglio dilungarmi sulla questione procedurale perché altri
colleghi avranno modo di farlo, ripeto, il problema è di sostanza,
i fatti e i ragionamenti che abbiamo fatto non possono essere
trascurati ed auspichiamo che l'Assessore, nel valutare il futuro
della casa da gioco, visto che dopo vuole parlare del 2004, li
abbia a cuore e non si presti al gioco di qualcuno che vuole fare
della casa da gioco una propria palestra di utilizzo politico ed
elettorale a danni della comunità valdostana e dell'andamento
finanziario della Regione.
Président - La parole au Conseiller Curtaz.
Curtaz (Arc-VA) - Il tema del Casinò è già fra quelli che non ci
riempie di entusiasmo; oggi il poco entusiasmo è anche conseguenza
dell'intervento dell'Assessore, che ha ravvivato la polemica sulla
procedura dell'approvazione del bilancio.
Dico la verità: volevo occuparmi molto poco del problema della
procedura, ma di fronte all'Assessore che su circa un'ora di
intervento, occupa 50 minuti per enunciare "excusatio non petite",
ripetendo in maniera didattica la sua versione dei fatti, mi corre
l'obbligo di replicare, perché un nostro eventuale silenzio su come
è stata condotta questa vicenda potrebbe far ritenere a qualcuno
che si tratti di una sorta di acquiescenza rispetto alle
osservazioni fatte dall'Assessore. Vede, Assessore, non voglio
entrare - perché non mi sembra questo il posto - nelle
disquisizioni di carattere giuridico, commerciale o contabile che
lei ha fatto, perché non mi sembra questa la sede: credo che questa
sia la sede del confronto politico e allora ci dobbiamo confrontare
sui fatti politici e sui dati più generali. Abbiamo dei dati
oggettivi: dopo oltre un anno parliamo del bilancio 2002. Se lei e
i suoi colleghi che l'hanno preceduta avevate il potere di
vigilanza e di controllo previsto all'articolo 9, che lei tira
fuori tutte le volte come un coniglio dal cilindro, perché non
avete chiesto, lei e i suoi
predecessori…
(interruzione dell'Assessore Marguerettaz, fuori
microfono)
… ma vi è una continuità politica,
sto facendo un discorso politico… non
avete chiesto che quel bilancio e quella relazione venissero
presentati entro i 30 giorni previsti dalla legge! Perché non avete
preteso, una volta che è stato depositato il bilancio, che venisse
discusso nell'ultimo Consiglio dell'altra legislatura, perché non è
vero che non vi erano più Consigli a disposizione e che eravamo in
regime di "vacatio", in attesa delle elezioni. Perché, da luglio a
dicembre, avete continuato a chiedere correzioni, ad imporre
modifiche - poi diremo se erano giuste o sbagliate - al
liquidatore? Questo ve lo dovete chiedere, altrimenti abbiamo
ragione noi quando diciamo che, se il bilancio deve essere una
fotografia dell'esistente, la fotografia è stata in continuazione
modificata in base anche al succedersi degli eventi, perché nella
"vicenda INPS" la convinzione dell'inesistenza del credito, che è
via via maturata e che lei ha fatto propria, non era riferita al 31
dicembre 2002, ma a sentenze che sono state pronunciate
successivamente e che hanno introdotto quel tipo di
ragionamento.
L'esigenza di modificare in continuazione il bilancio è dovuta
ai ritardi di cui siete responsabili, perché non avete adempiuto
nei termini previsti dalla legge, poiché non si è discusso il
progetto di bilancio quando doveva essere discusso. Dopodiché, dal
punto di vista procedurale - glielo dico con rispetto, ma con
fermezza -, lei ha fatto una serie di passi totalmente arbitrari,
perché l'articolo 9 che lei invoca, spesso, con il bilancio non
c'entra nulla. La norma non fa riferimento una sola volta al
bilancio, ma parla di un generico potere di vigilanza e di
controllo; un controllo di tipo gestionale da parte della Giunta. È
un altro, l'articolo di legge che si occupa del bilancio, che è di
competenza esclusiva del Consiglio. Voi il bilancio dovevate
mandarlo qui, se volevate, potevate leggerlo, potevate dare dei
consigli qui! Lei poteva emendarlo qui, poteva proporre delle
modifiche solo in questa sede, è questo il punto! Lei ha sottratto
al Consiglio i suoi poteri. Lei doveva venire qui e dire: "Vi è la
questione dell'INPS, vi sono state delle sentenze nuove, non ne
hanno tenuto conto; hanno fatto l'errore di contabilizzare entrate
per il "Disco per l'estate", propongo di modificare il bilancio".
Dovevamo modificarlo qui, non doveva essere lei a prendere carta e
penna e a scrivere al liquidatore di modificare il progetto di
bilancio.
Abbiamo visto poi - apro brevemente una parentesi - in
commissione questi liquidatori, venire e dire una prima volta
"nero", la seconda volta era già "grigio", la terza volta tutto
sembrava "bianco": ci sono i verbali, sono cose incresciose.
L'ultima volta che ho assistito ai lavori della commissione non ho
neanche fatto domande, sono andato via, perché c'era la vaga
sensazione di essere presi in giro. È chiaro che i liquidatori
avevano subito pressioni da parte sua e della Giunta, per fare
quello che voi gli chiedevate. Tutto sbagliato, dovevate venire
qui, proporre una diversa formulazione del bilancio motivandola in
maniera adeguata e credo che anche le opposizioni avrebbero potuto
consentire a certe modificazioni! Le voglio dire, per onestà
intellettuale, che, a mio giudizio, soprattutto due delle tre o
quattro modifiche richieste e apportate, hanno un loro fondamento
sostanziale, lo riconosco alla luce di oggi, perché la prudenza
consiglia di non mettere fra le poste attive il presunto credito
nei confronti dell'INPS, così come la posta delle entrate relative
al contributo per il "Disco per l'estate" non poteva essere messa
in bilancio, perché non c'era la relativa deliberazione di Giunta.
Non posso quindi non riconoscere che queste osservazioni fossero
giuste, però questo diritto/dovere di rettifica lo aveva il
Consiglio, non lei. Questo le dico non perché siamo amanti delle
procedure o perché ci piace il Codice civile, ma perché è un fatto
di rilevanza politica. Ripetiamo le stesse cose: viviamo in una
Regione in cui questo Consiglio conta sempre meno. I membri della
Giunta e del Governo dichiarano in tutte le sedi che vogliono
ristabilire la centralità del Consiglio e, appena vi è una cosa
concreta, fanno il contrario.
Chiusa la parentesi, spero per sempre, perché stiamo parlando
del 2002, poi dovremo parlare nel 2003…
e siamo già nel 2004… Chiusa la
questione procedurale e venendo al merito, è un eufemismo dire,
come ha fatto l'Assessore, che questo bilancio non è
particolarmente brillante. No, questo bilancio è disastroso! È
disastroso perché i dati lo dicono, perché gli afflussi sono in
calo, perché i corrispettivi sono in calo e io sui corrispettivi
voglio fare un'ulteriore osservazione. Si parla sempre di cali di
corrispettivi su basi percentuali, ma nessuno tiene mai conto
dell'inflazione. Il calo del corrispettivo non è solo quello
dichiarato: è quello più l'inflazione e sappiamo che viviamo in uno
Stato dove l'inflazione è 2,5-3%, quindi aggiungiamo ogni anno ai
cali dei corrispettivi quel 2,5-3% di inflazione. Cali di
corrispettivi - come già ha rilevato chi ha parlato prima di me -,
nonostante sia diversa la ripartizione degli incassi, più
favorevoli alla Casa da gioco. Questo significa che la Regione ci
rimette ancora di più. Se non ho capito male, la Giunta sta
pensando ad un nuovo meccanismo che cambi ulteriormente, spero di
aver capito male perché, se così fosse, andremmo ad un continuo
rincorrersi di percentuali per far diventare, prima o poi, il
bilancio positivo.
Credo che in ordine alle responsabilità voi, Governo e
maggioranza, non vi possiate sottrarre da una responsabilità
politica rispetto a questo bilancio. La Casa da gioco era
amministrata attraverso una gestione straordinaria, la Regione -
dicasi la Giunta - dava gli indirizzi politici e sceglieva gli
amministratori: il risultato è questo. L'argomentazione delle
condizioni di mercato è nello stesso tempo vera e falsa: vera
perché, effettivamente, il mercato in questione poteva essere in
crisi, però giustamente dobbiamo confrontare i dati del Casinò con
quelli degli altri casinò. Vediamo che vi è una certa uniformità
nel 2002, se poi andremo a vedere, come faremo, i dati del 2003,
verificheremo che tutti gli altri crescono e il nostro Casinò cala,
allora non è questione di contingenza sfavorevole, vi è
qualcos'altro che non funziona. Delle due l'una, come suggeriva il
Consigliere Tibaldi: o è colpa della congiuntura, e allora dovevate
ringraziare il consiglio di amministrazione uscente che, nonostante
questa congiuntura, è riuscito a limitare i danni a 9 milioni di
euro di perdite, oppure è colpa di un consiglio di amministrazione
lottizzato - perché erano 5: 3 "dell'Union", 1 della "Stella
Alpina" e 1 dei "Democratici di Sinistra", manuale Cencelli in mano
- che ha conseguito questi risultati, che parlano da soli.
Un altro punto sul quale ritengo essenziale avere dei
chiarimenti è la tematica del contenzioso. Stiamo parlando di tanti
soldi in contenzioso, vi sono tutta una serie di cause, di
intrecci, di richieste di danni; secondo me, è doveroso in questa
sede, non dico un aggiornamento puntuale, ma comunque capire che
rilevanza ha il contenzioso rispetto alle poste di bilancio perché,
se non ricordo male, l'ultima edizione del bilancio del liquidatore
dice che, nella malaugurata ipotesi che questi contenziosi
andassero male, qualcuno dovrà provvedere e quel qualcuno sarà
l'Amministrazione regionale. Ritengo dunque doveroso che ci vengano
chiariti i termini di questo contenzioso, mentre nella
presentazione dell'Assessore non abbiamo sentito alcun elemento a
tale proposito.
Queste sono le nostre riflessioni su un bilancio già molto
datato, una riflessione e un giudizio non solo di carattere
economico, ma di tipo politico estremamente negativo che siamo
costretti a dare, dati alla mano, dati che parlano. Se vogliamo
sintetizzarli con una frase: dati di un casinò in caduta libera.
Ripeto: non siamo i difensori del gioco di azzardo e non siamo tra
quelli che provano grande entusiasmo nel sostenere un Casinò, però
siamo anche persone ragionevoli che sanno che la Regione riceve
delle risorse dal Casinò, che sanno che il Casinò impiega tutte le
persone che oggi sono alle sue dipendenze. Fra l'altro una
riflessione che si potrebbe fare è se queste persone, che oggi sono
impiegate, sono in numero adeguato, se sono troppe o troppo poche;
forse sarebbe il tempo di parlare anche di queste cose. Se questo è
il giudizio, ci aspettiamo, come ha preannunciato l'Assessore, che
nella replica ci si dica qualcosa delle prospettive, quanto meno di
come il Governo regionale intende invertire la rotta.
Abbiamo brevemente commentato la scelta del nuovo consiglio di
amministrazione. Avevo usato una frase che mi sembra a freddo di
poter riconfermare, avevo detto che si tratta delle persone giuste
al posto sbagliato; degni professionisti, bravi, che non hanno
alcuna competenza in materia di casinò. Speriamo che imparino in
fretta, cosa volete che vi dica? Se impareranno in fretta, forse
otterremo dei risultati. Dopo questo primo passo, anche coraggioso,
di cambiamento del consiglio di amministrazione, ci attendiamo
sempre il famoso piano strategico, perché ormai le aziende, in
particolare una azienda di questo tipo, devono pianificare. Avevamo
un piano strategico depositato a luglio, ma non ne parlo neanche
più, lo cito solo storicamente. Quello non lo tenga neanche più nei
suoi cassetti, Assessore, come ha fatto finora, lo butti pure nel
suo cestino, nessuno andrà più a raccoglierlo, perché non avrà più
alcuna rilevanza alla luce di quello che è successo nel frattempo.
È necessario però che i nuovi amministratori del Casinò cerchino,
una volta che avranno capito cosa non funziona - e non sarà un
compito facile -, di capire cosa bisogna fare perché il Casinò
funzioni meglio.
Président - La parole au Conseiller Comé.
Comé (SA) - Per quei 50 minuti dei 60 che ha citato prima il
Consigliere Curtaz mi sono sentito un allievo dell'Istituto
Manzetti e mi sono detto: "non è che qui siamo poi sottoposti
all'esame per avere il diploma di ragioniere?". Sinceramente mi
aspettavo da lei un intervento meno tecnico e più politico.
Dico - differentemente dal Consigliere Curtaz - fortunatamente
che siamo arrivati all'atto conclusivo, siamo qui per dare o meno
la nostra approvazione all'ultimo allegato del rendiconto della
Gestione straordinaria del Casinò di Saint-Vincent. Perché dico
"fortunatamente"? In commissione abbiamo avuto tantissime sedute;
in quella commissione, come è già stato sollevato dai colleghi,
abbiamo sentito e letto di tutto e il contrario di tutto.
Vedete, colleghi, le commissioni sono costituite per svolgere
un'attività istruttoria, preparatoria, di approfondimento, che
l'aula non sarebbe in grado di fare rispetto ad un qualsiasi
provvedimento, quindi noi dovremmo come commissione fornire un
parere all'aula sull'opportunità o meno dell'atto.
Qual è il mio parere, che posso fornire ai colleghi che oggi
dovranno con il loro voto approvare tale atto?
Posso solo dire una cosa: questo è un bilancio di esercizio
modificato, pasticciato, pilotato. Voglio ricordare a tutti i
colleghi che oggi siamo qui per esaminare ed eventualmente
approvare il bilancio di esercizio 2002 e che, essendo posta in
liquidazione la Gestione straordinaria, nei prossimi mesi saremo di
nuovo chiamati ad esaminare e ad approvare il bilancio di
liquidazione. Questo per evidenziare come non sia necessario in
questa fase fare le analisi definitive dei rapporti Casinò-Regione
e Casinò e altri e questa posizione è stata assunta anche dal
liquidatore che, nella prima audizione in data 11 novembre 2003,
così dichiarava:
"Il bilancio al 31 dicembre 2002 è un bilancio di
funzionamento, mentre il bilancio che preparerò al 31 dicembre
2003, essendo un bilancio di liquidazione, chiaramente ha delle
cautele maggiori che non quelle relative al bilancio di
funzionamento, anche se adesso ho fatto una nuova elaborazione del
bilancio, perché così è stato l'intendimento della
Regione"
.
Così è riportato anche dai giornali, l'Assessore all'inizio
nelle sue prime dichiarazioni ha detto:
"La Giunta, in attesa
della sentenza definitiva sulla questione, ha deciso di svalutare
il presunto credito di Gestione straordinaria"
. Questo per far
capire che questo bilancio ha subito modifiche da più mani,
indipendentemente dalla titolarità o meno di apportare le
modifiche. Su questo argomento abbiamo avuto pareri di esperti
giuristi e legali che, dimostrando grande sensibilità
professionale, non solo hanno inviato un loro parere, ma si sono
premuniti di inviare delle integrazioni al primo parere,
dimostrando come sia sempre in auge il detto:
"l'asino viene
legato dove paga il padrone"
.
Vorrei tralasciare tutti questi aspetti e vorrei invece mettere
in evidenza come anche la macchina regionale non funzioni, perché
il liquidatore ha dichiarato che le variazioni, che hanno
determinato la stesura dell'ultima bozza di bilancio, sono state
formulate a seguito di risposta avuta dalla Regione nel novembre
2003, mi riferisco al "Disco per l'estate". Il liquidatore ha
dichiarato che lui aveva chiesto prima all'Assessore al bilancio,
in data 15 gennaio 2003, e successivamente all'Assessore al turismo
in data 20 gennaio 2003 di confermare o meno il credito verso la
Regione, per quanto riguarda gli anticipi fatti dalla Gestione
straordinaria per il "Disco per l'estate" e per 11 mesi non ha
avuto alcuna risposta; solo nel novembre 2003 l'attuale Assessore
al turismo nega questo credito.
Ora, non si può negare che vi sia qualcosa nella macchina che
non funziona: è mai possibile che la Regione per 11 mesi faccia
scena muta su una richiesta di un debito di 310.000 euro? Qui vi è
una responsabilità politica molto forte da parte di quella forza
che ha guidato e che sta guidando la maggioranza e non si può dire,
Assessore, come lei spesso dice: "io non c'ero", perché lei non era
solo il Consigliere di Saint-Rhémy-en-Bosses, lei era il Presidente
di questo movimento e molti Assessori attuali erano in Giunta! Su
questo passaggio, quindi, vi è un unico soggetto colpevole ed è la
Regione, perché non ha dato gli strumenti a chi doveva redigere il
bilancio.
Questo certamente è un bilancio molto movimentato, dove troviamo
pareri discordanti e un gioco a lanciare le pietre e nascondere il
braccio. Un bilancio quindi poco limpido e trasparente ed è per
questo che il sottoscritto e la "Stella Alpina" daranno un voto di
astensione su questo atto, perché non vi sono le condizioni.
Lasciamo a voi, colleghi Consiglieri di maggioranza, assumervi la
responsabilità di votare il bilancio 2002 del Casinò.
In questa occasione ci pare di fare anche una riflessione sul
futuro del Casinò, essendo questo uno dei centri economici più
rilevanti della Regione, sia per i livelli di occupazione - così ha
detto l'Assessore -, sia per l'indotto, sia per gli introiti che
fornisce alle casse regionali. Mi sono messo a leggere il programma
di maggioranza e abbiamo visto come la maggioranza creda nella casa
da gioco, tant'è che si dice che la nuova S.p.A. permette oggi di
garantire una gestione corretta, economicamente efficace e
trasparente, nel pieno perseguimento dell'interesse pubblico.
Abbiamo appreso nell'ultimo Consiglio la nuova composizione del
consiglio di amministrazione; al di là delle considerazioni di
stima sui singoli soggetti, noi assumiamo un atteggiamento di
attesa per vedere le scelte e le decisioni che saranno assunte per
- speriamo - far risplendere il "sole" a Saint-Vincent. Nei
prossimi giorni - oggi però abbiamo letto del "congelamento",
questo nuovo termine - verrà nominato il nuovo direttore generale,
ma non penso che, con la semplice nomina di questo massimo
dirigente, si possa pensare ad un rilancio della casa.
La Regione nell'aprile 2003 ha approvato il disciplinare che
regolava i rapporti fra Regione e S.p.A., ma la Regione deve dare
applicazione per permettere di perseguire l'obiettivo di
rafforzamento dell'attività da gioco - e qui rientro nella
richiesta sulla quale mi pare che ormai il Consigliere Curtaz sia
rassegnato -, mentre invece non voglio ancora rassegnarmi. Qui la
Giunta ha ricevuto il piano di sviluppo, redatto dal vecchio
consiglio di amministrazione, come era previsto dal disciplinare,
ma lei, Assessore, non ce lo ha mai fatto vedere per poter fare
un'analisi, per un coinvolgimento di tutti i consiglieri.
Assessore, glielo richiedo per la seconda volta: l'altra volta
glielo ho richiesto in Consiglio, non mi ha dato una risposta,
questa volta gradirei una risposta, fra l'altro le ho anche
presentato una richiesta scritta in base all'articolo 116, perché
ci terrei ad avere una copia di questo piano di sviluppo per poter
fare una riflessione sulle proposte presentate dal vecchio
consiglio di amministrazione. Ora, penso che il nuovo Consiglio
dovrà lavorare seriamente e celermente per riformulare un nuovo
piano di sviluppo e chiederei non solo un piano di sviluppo, ma un
piano aziendale per sapere chi deve fare, che cosa deve fare. Oltre
alla mancanza di questo piano di sviluppo, altre sono le mancanze
da parte della Regione, come ad esempio voglio citare che è
stabilito dal disciplinare il regolamento sui controlli; la
Regione, entro 180 giorni dalla sottoscrizione del disciplinare,
doveva approvare un regolamento per permettere forme di controllo
più severe e garantire maggiormente la regolarità dei giochi e
degli incassi; anche qui non abbiamo mai sentito una proposta di
tale regolamento.
Infine, siamo ormai vicini al 31 gennaio, data di consegna
dell'analisi per l'eventuale acquisizione del complesso aziendale
di interesse per l'esercizio della Casa da gioco di Saint-Vincent;
vorremmo sapere chi è stato nominato, visto che ad una precedente
interrogazione, presentata dal collega Curtaz e dal sottoscritto a
fine novembre, non abbiamo avuto risposta. Queste sono le richieste
e le motivazioni che ci portano a dichiarare il nostro voto di
astensione su questo atto.
Président - La parole au Conseiller Pastoret.
Pastoret (UV) - Chers collègues, mettez-vous commodes, je vous
informe que j'ai intention d'utiliser tout le temps qui est mis à
ma disposition et cela parce qu'il me semble que nous sommes en
train de vivre un moment important, puisque l'acte qui est soumis à
notre attention représente le moment conclusif de l'activité de
Gestion extraordinaire du Casino de la Vallée de Saint-Vincent. Il
me semble donc judicieux et nécessaire, de dresser un compte rendu
de l'activité que Gestion extraordinaire a déployée de 1994 à 2002
et des résultats qui ont été atteints.
Tout d'abord, je voudrais rappeler que Gestion extraordinaire a
été crée par loi régionale suite aux difficultés des adjudications
de la gestion de la maison de jeu, avec un appel d'offres à un
sujet privé, appel d'offres qui fut lancé pour la première fois en
1991. En effet, à partir de 1946, la gestion de la maison de jeu
avait été attribuée à "Sitav" et, au fil des décennies, cette
convention fut toujours renouvelée, jusqu'au moment où, avec
délibération du Conseil de la Vallée du 7 juin 1991, fut approuvée
une procédure d'adjudication publique de la maison de jeu, qui
prévoyait la participation de sociétés ayant une série de
caractéristiques de fiabilité pour gérer le Casino. La suite de
cette décision et de la procédure qui en découlait porta à la non
adjudication de la gestion de la maison de jeu et au commencement
d'un contentieux qui cristallisa toute situation et cela dans un
climat d'incertitude, qui amena enfin le Conseil de la Vallée à
approuver la loi n° 88/93, portant:
"Istituzione della Gestione
straordinaria per l'esercizio della Casa da gioco di
Saint-Vincent"
. Ce qui est intéressant c'est que ladite loi à
l'article 1
er
, 1
er
alinéa, prévoyait - je
cite -:
"Il Consiglio regionale può istituire, con propria
deliberazione, la Gestione straordinaria regionale per l'esercizio
straordinario della Casa da gioco di Saint-Vincent in caso di
rinuncia, revoca, decadenza o scadenza della concessione
limitatamente al periodo necessario per un nuovo affidamento della
gestione della casa da gioco stessa"
.
La raison de se donner une loi et d'en définir l'objet que je
viens de citer était celle avant tout de ne pas arrêter même pour
un seul jour la maison de jeu, ce qui aurait pu importer le très
grave risque d'une fermeture prolongée ou peut-être définitive du
Casino, vu la faiblesse des éléments juridiques sur lesquels se
basait l'existence de ladite maison de jeu, qui avait été instituée
avec un acte, que j'estime de grand courage, par arrêt du Président
de la Région du 3 avril 1946, suite à une délibération du Conseil
de la Vallée du 7 février 1946.
La loi n° 88 a donc garanti au Casino de continuer son activité,
en séparant les vicissitudes du contentieux de l'activité de la
maison de jeu. La volonté du législateur, sur la base de l'alinéa
de la loi n° 88/93, était claire et cette volonté était explicitée
dans les années à venir par des décisions et des actes cohérents et
continuels; cependant, il faut se rappeler et avouer que
l'esercizio transitorio, l'on préconisait dans la loi, malgré la
Région, a été beaucoup plus long que personne ne l'aurait imaginé
et cela pour des raisons objectives liées au contentieux qui s'est
produit au cours d'environ 8 ans et qui s'est échelonné au cours de
la X
e
et de la XI
e
législature. Bref, en
résumant, deux étaient les points forts de la loi n° 88: celui
implicite de ne pas fermer la maison de jeu et celui explicite d'en
assurer le fonctionnement transitoire dans l'attente d'une nouvelle
adjudication. Cette loi a aussi permis d'atteindre des résultats
auxquels peut-être personne ne s'attendait et qui ont été une
réappropriation de la part de la Région d'une série de structures
et d'activités, qui avaient été créées par "Sitav", mais qui
étaient indispensables au fonctionnement de la maison de jeu et
dont la création de Gestion extraordinaire a permis à la Région
d'assumer le contrôle direct avec une réévaluation d'entreprise du
Casino, une activité de sauvegarde continuelle de l'occupation et
même une croissance des emplois, un gain majeur pour la Région en
termes économiques bruts. Ce dernier point a permis dans une
situation difficile, celle du Grand Hôtel Billia, de pouvoir
soutenir un contrat onéreux du point de vue économique, sans des
dépenses ultérieures pour l'Administration régionale, tout en
sauvegardant les emplois.
Je voudrais, chers collègues, vous fournir toute une série de
données économiques pour les années de Gestion extraordinaire, mais
le temps s'écoule rapidement, donc il est nécessaire de faire un
résumé. Au cours des années de Gestion extraordinaire 1994-2002,
soit 9 ans, la Région a eu une répartition de 698 millions d'euros;
si on fait une projection du contrat "Sitav" qui existait avant, la
Région aurait touché 635 millions d'euros, c'est-à-dire 63 millions
d'euros en moins, ce qui signifie que, merci à Gestion
extraordinaire, la Région a eu des bénéfices accrus pour environ
125 milliards de lires sur 9 ans. Il est vrai, il faut le dire que,
dans la même période, la Région effectuait des couvertures des
pertes de Gestion extraordinaire pour 49 millions d'euros, la
dotation d'un fonds pour 5 millions et un résidu de pertes
d'ultérieurs 6 millions, ce qui nous donne un total de 60 millions
d'euros.
Il ne faut cependant pas oublier que Gestion extraordinaire a
assuré le respect de la couverture de "oneri straordinari ed
impropri", selon la définition du disciplinaire, pour un montant de
57 millions d'euros dérivant du contrat "vuoto per pieno" du Grand
Hôtel Billia, qui a permis de garantir l'emploi à 170 personnes
qui, dans le cas contraire, auraient été au chômage. On pourrait
dire donc que la somme totale de ces coûts parie avec les activités
précédentes de "Sitav", mais Gestion extraordinaire n'aurait pas pu
tenir ses comptes, si "Saav" n'aurait pas garanti 200 milliards de
lires de revenu, soit environ 100 millions d'euros, qui ont permis
de contribuer à soutenir et à amoindrir le coût du contrat de
"vuoto per pieno" de l'Hôtel Billia. Tout cela a été fait avec un
pourcentage de répartition moyenne de 39,5% que la Région avait
reconnu à Gestion extraordinaire contre une répartition moyenne de
48% que les autres sujets publics reconnaissaient aux autres
casinos en Italie. En résumant, cette répartition dans les 9 ans a
permis à la Région d'encaisser plus de 1.350 milliards de lires,
60,5% du total. Gestion extraordinaire dans la même période en a
encaissé environ 900, 39,5%. Tout cela a permis à Gestion
extraordinaire de garantir l'emploi à environ 800 personnes à
l'intérieur de la maison de jeu, mais le total des embauchés
dépasse les 1.000 personnes, si l'on calcule les 170 employés du
Billia et les 90 de "STV", société créée suite au contentieux avec
l'Hôtel Billia, qui a produit à son tour des bénéfices pour environ
43 milliards de lires depuis son existence. Si l'on considère que
ces sommes ont été dépensées et, par conséquent, encaissées dans le
secteur de la restauration et de l'accueil, il ne faut quand même
pas oublier les au moins 20 milliards de lires qui ont été investis
par Gestion extraordinaire sur le territoire voisin pour les
dépenses d'hospitalité dans les structures hôtelières privées. Il y
en a là pour dire que Gestion extraordinaire a rempli de façon
digne sa mission, que la retombée de la gestion publique,
contrairement à ce qu'on a dit, a été largement positive, que les
choix politiques, qui avaient été à la base de cette adresse, ont
été incontestablement positifs. Tout cela tenant compte d'une
évolution importante de l'activité dans le secteur des jeux, qui a
porté à des modifications de la clientèle, des habitudes dans le
monde du jeu, machines à sous dans les bars, super cagnotte du
loto, et cetera.
Maintes analyses ont été faites sur ce thème et je n'en
reviendrai donc pas, cependant il est bien de rappeler que, dans la
période 1994-2002, le secteur du jeu a vu des recettes totales des
4 maisons de jeu qui sont passées de 298 millions d'euros de 1994 à
532 millions d'euros en 2002. Les recettes totales sur cette
période ont été de environ de 7.000 milliards de lires et presque
un tiers de ces recettes ont été encaissées par le Casino de
Saint-Vincent, c'est-à-dire Saint-Vincent 2.300 milliards de lires,
Campione 1.650, Sanremo 1.250, Venise 1.850. J'aurais beaucoup de
données à vous fournir, mais je veux seulement rappeler que depuis
1999 le leader des casinos s'est affirmé toujours plus Venise, qui
est leader dans le secteur du chemin, du black jack, des slots,
tandis que Saint-Vincent reste leader dans le secteur de la
roulette française et dans le trente-quarante. On ne peut pas
ignorer quelles sont les raisons du succès de Venise, le fait qu'il
y a deux casinos, qu'ils sont modernes et qu'ils répondent aux
exigences actuelles de la clientèle. Il me semble important de
fixer l'attention sur quelques-uns des points fondamentaux du
développement de Venise. Tout d'abord, les typologies de jeux et
les choix qui en découlent: Saint-Vincent est encore aujourd'hui la
maison de jeu où unanimement ?uvre le personnel avec le meilleur
niveau de préparation professionnelle, ce qui assure encore la
compétitivité de la maison de jeu dans certains secteurs, mais nous
savons bien que le marché demande aujourd'hui davantage de slots,
donc la question se pose de savoir si Saint-Vincent est-il capable
de suivre cette adresse et - si cela se fera - d'assurer la
sauvegarde des emplois.
Jusqu'à présent la politique de la maison de jeu a été celle de
continuer à assurer cet équilibre. Certains comptes considérés
négatifs reflètent le poids de cette politique, qui est le fruit
d'un choix politique de la Région elle-même. Il m'a paru comprendre
de ce qu'a dit l'Assesseur qu'on souhaite la poursuite de cette
politique favorisant l'emploi; nous attendons et nous verrons bien.
Ce que l'on nous demande souvent c'est pourquoi nous n'avons pas
fait l'autre chose que Venise a faite, c'est-à-dire développer
rapidement de nouvelles structures pour donner des réponses. C'est
une question qui demandera de ma part une illustration ponctuelle
sur certains passages, mais je voudrais en terminer avant avec
Gestion extraordinaire, en rappelant que c'est à travers la
création de Gestion extraordinaire que la Région s'est réappropriée
de la maison de jeu, ce qui représente l'aspect positif fondamental
de Gestion extraordinaire. Cette affirmation, d'ailleurs, était
dans les années précédentes fort partagée dans ce Conseil, je
voudrais citer, un pour tous, le Conseiller Borre qui, au cours de
l'illustration de la loi de 2001, sur les S.p.A. publiques, parlant
de Gestion extraordinaire, avait dit:
"È stato un atto coraggioso che ci ha permesso di
riappropriarci, in piena trasparenza, di un importante ed organico
settore economico, forse per troppo tempo dato in concessione a
società private. Modello di gestione che, dopo aver ampiamente
beneficiato del regime di monopolio del settore, ha dimostrato
l'incapacità a rinnovarsi e che ha al contrario evidenziato una
mera ricerca del lucro. La scelta operata ci ha consentito fra
l'altro, malgrado gli ostruzionismi attuali dei precedenti gestori,
di continuare a ricevere importanti risorse finanziarie, ci ha
consentito di imboccare la via dell'autonomia e dell'indipendenza,
le cui tappe principali vanno dalla creazione di un efficiente
sistema informativo di proprietà fino alla riappropriazione dei
marchi di impresa"
.
Cela dit, il faut bien dire que les objectifs de la loi n° 88/93
et de la politique de la Région étaient bien d'autres et que la
cohabitation si longue avec Gestion extraordinaire a été forcée
outre mesure. En fait, la volonté de la Région n'était pas celle de
gérer à travers Gestion extraordinaire pour une période si
prolongée le Casino; la loi préconisait que Gestion extraordinaire
était créée pour la période nécessaire à une nouvelle adjudication.
Il se trouve qu'aucune adjudication a été possible suite au
contentieux qui s'est produit et dont la Région a été victime,
comme M. Curtaz rappelle souvent, et ce contentieux a eu aussi des
aspects tragiques, puisque dans certains moments il ne s'est pas
limité à prétendre des solutions agrées, mais il a aussi mis en
discussion le bien-fondé de l'Administration à prendre des
décisions autonomes et dans le respect des procédures
administratives. Il suffirait de lire les documents produits par
les avocats, les tribunaux et le Conseil d'Etat au cours de ces
années sur ce contentieux, ils représentent des excellents sujets
d'étude pour des jeunes étudiants pour connaître le rite byzantin
de la justice administrative. Cependant, l'Administration a eu le
courage de résister et de l'emporter et il faut se dire que cela a
été fait malgré ceux qui voulaient des arrangements en cours de
route et que la Région a bien fait d'aller jusqu'au fond de ce
contentieux. Il n'était pas question de se démontrer musclés, mais
de voir affirmé le bien-fondé de ses propres raisons.
Le parcours du contentieux s'est achevé, par décision du Conseil
d'Etat, le 19 décembre 2001, qui avait accueilli le recours de
l'Administration régionale contre le jugement du TAR de la Vallée
d'Aoste du 18 mars 1999. Je n'ai pas le temps de citer entièrement
quel a été l'avis du Conseil d'Etat, mais je voudrais seulement
rappeler qu'il avait dit que: "l'accertamento rigoroso del
requisito di trasparenza e di affidabilità dell'azionariato fosse
un preciso dovere dell'Amministrazione, specie in considerazione
del ripetuto contenzioso che si era sviluppato al riguardo, con
l'ovvia conseguenza che le conclusioni, alle quali la Regione è
pervenuta, non di mancanza del requisito, bensì di impossibilità di
accertamento del medesimo, appaiono, dal punto di vista di un
giudizio necessariamente prognostico, del tutto corrette".
A l'époque on avait pris acte avec satisfaction de cette
conclusion, le problème avait été résolu et donc il fallait se
pencher sur l'aspect important du futur développement de la maison
de jeu. L'objectif était celui de la part de la Région, sur le
modèle qui avaient suivi Venise, Sanremo, Campione, de créer un
modèle de gestion publique qui soit fonctionnel et sûr pour le
futur; donc la création d'une société à capital entièrement public.
C'est pourquoi le "Gouvernement Viérin" proposa au Conseil la loi
régionale n° 36/2001 portant: "Constitution d'une S.p.A. pour la
gestion de la Maison de jeu de Saint-Vincent". L'objectif était
celui de créer ladite société et de procéder par la suite à la
réalisation d'un plan de développement organique de la maison de
jeu, un plan qui avait été prévu dans la loi n° 36 à l'article 34.
On était conscients qu'un renouvellement de la maison de jeu était
nécessaire, voire même indispensable, vu les avancements de la
concurrence et donc c'est ainsi que la Région approuva la loi n°
36/2001, au cours de 2002 et là avait été prévue la présentation au
Conseil de ce plan de développement, qui aurait bénéficié des
ressources financières nécessaires pour atteindre les objectifs
fixés.
Le Gouvernement italien contesta la loi de la Région et présenta
recours à la Cour constitutionnelle le 22 février 2002. Ce recours
engendra de nombreuses discussions à l'intérieur et à l'extérieur
de cette salle, une fibrillation politique s'empara de la politique
même jusqu'au moment de la décision de la Cour constitutionnelle du
7 novembre 2002, qui confirma la légitimité de la loi approuvée par
ce Conseil.
En passant je voudrais rappeler quelque chose d'intéressant
quant à l'incertitude, même au sein de mon mouvement "l'Union
Valdôtaine", qui se prétend, et souvent à juste titre, le bastion
de la défense des compétences de la Région envers l'Etat, il y eu
là aussi des figures de quelque taille politique, qui manifestaient
une incertitude douteuse sur le bien-fondé de la Région de résister
à ce recours. Je rappelle que la majorité même fut mise en
discussion et je dois rappeler ici le courage du Président Viérin
dans sa détermination de vouloir voir affirmée notre compétence de
légiférer en la matière. Je veux aussi rappeler le soutien non
seulement politique, mais aussi juridique du Président du Conseil,
Louvin, qui déploya toute son intelligence au soutien de la thèse
du Gouvernement selon laquelle nous avions le droit de légiférer en
la matière.
Malgré les défections, le principe de la défense des compétences
l'emporta et cette obstination, qui ne voulait que préserver et
réaffirmer le bien-fondé de notre principe d'autonomie, fut aussi
primée par la sentence de la Cour constitutionnelle. Une sentence
importante qui renforça l'ensemble des dispositions qui avaient
reconnu jusqu'à ce moment, quoique de façon assez faible,
l'existence de la maison de jeu. Une étape historique parce que
pour la première fois une loi de la Région définissait de manière
explicite l'existence du Casino et de la part de la Cour
constitutionnelle l'Etat nous a reconnu non plus "de facto"
,
mais "de iure" le droit à avoir une maison de jeu et de la
gouverner par une activité législative de la part de ce Conseil.
Cette victoire nous a coûté beaucoup sous l'aspect stratégique.
L'année 2002, à cause de cet énième contentieux, nous a empêché de
constituer un organisme de gestion, le seul titré selon la loi à
rédiger ce plan de développement si nécessaire pour le Casino.
Voilà l'histoire brève de ces dernières 10 années. Une histoire
que j'ai voulu refaire pour fournir à tous les éléments nécessaires
à comprendre les observations que d'ici peu je développerai, en
partant avant tout du rôle que ce Conseil et l'Exécutif ont eu dans
la gestion du Casino. Je veux affirmer que, au-delà des différentes
positions politiques, dans toutes les occasions où l'on s'est
occupés du Casino, le respect des fonctions a toujours été assuré.
Le Conseil, les commissions, le Gouvernement ont rempli leurs
fonctions sans déborder les uns dans les compétences des autres.
J'aimerais bien que dans le futur cette sérieuse façon de procéder
soit réhabilitée et cela non pas pour un plaisir personnel, mais
pour le respect de cette Assemblée et de ce qu'elle représente
envers la communauté de ce Pays d'Aoste. Je n'entrerai pas dans le
détail du compte rendu, de plus je le voterai comme je l'ai fait en
commission, mais je le ferai contre c?ur pour la manière dont ce
bilan a été géré.
D'abord, ce bilan est arrivé au Conseil merci au Président
Praduroux et aux Commissaires de la IV
e
Commission qui,
merci au sens de responsabilité aussi des Commissaires de la
minorité, a tranché et a décidé d'envoyer le document au Conseil,
afin que le débat se fasse à la lumière du jour. Aucun des
commissaires ne peut se cacher que le parcours que ce bilan a fait
a créé pas mal d'embarras dans chacun d'entre eux, un embarras que
je partage. Nous avons entendu et constaté au cours des réunions un
tel nombre de contradictions et de justifications spécieuses que
nous aurions dû nous refuser de prendre en examen ce bilan. Nous
avons, nous, choisi d'être responsables et de l'envoyer au Conseil.
Même, on ne pouvait et on ne peut pas ignorer que ce bilan n'est
pas celui de Gestion extraordinaire, mais celui de l'Assesseur
Marguerettaz. Ce bilan reporte les données de l'activité de Gestion
extraordinaire, mais il est fils des décisions de l'Assesseur.
L'Assesseur nous a lu à plusieurs reprises ses lettres en
commission avec l'intention de démontrer qu'il n'avait demandé à
personne de modifier quoi que ce soit, cela est peut-être vrai, on
n'a pas fait de grandes questions sur cela, mais il les a
justifiées ces modifications. Il l'a fait aussi aujourd'hui; ce qui
est grave, Assesseur Marguerettaz, c'est que vous ne vous êtes pas
opposés à ce que cela soit fait. L'Assesseur aurait dû, lui,
prendre acte que de nouveaux éléments auraient dû être pris en
considération et les présenter au Conseil et le Conseil, étant le
sujet titré à approuver et à modifier le bilan, aurait approuvé ces
modifications et par la suite ce bilan. Personnellement je regrette
que cela n'ait pas été fait, parce que ce que sera dit dans cette
salle sur le bilan sera dit non pas sur le bilan même, mais sur son
père putatif, qui est l'Assesseur Marguerettaz, et non plus sur
Gestion extraordinaire, qui était le sujet titré à faire ce bilan.
Voilà pourquoi je ne parlerai pas des contenus de ce bilan, mais je
sollicite par contre pour le futur un respect des procédures. Moi
je ne suis pas comme M. Curtaz qui veut réaffirmer la centralité de
ce Conseil, moi je ne soutiens pas à tout prix les compétences du
Conseil, mais je demande le respect des règles et, si ces règles ne
nous conviennent pas, nous avons le pouvoir de les modifier.
Assesseur Marguerettaz, vous nous avez mis dans la condition non
pas de voter un bilan, mais de prendre acte de vos décisions et de
vous confirmer ou non une confiance, puisque ce bilan s'identifie
avec vous. Je ne sais pas si vous aviez réfléchi à cela. Voilà que
encore une fois on est appelés à réaffirmer le soutien à la
majorité et, cette fois, à vous-même. Vous avez eu une confiance
sur la parole au mois de juillet, on vous fera confiance encore
cette fois, malgré quelques efforts, que vous avez faits, pour
mettre en discussion cette confiance. Pour le futur voyez d'avoir
davantage à l'esprit le respect de cette Assemblée, de ses
compétences et aussi de la majorité qui vous soutient.
Croyez-moi, je vous le dis en toute amitié et tout en pensant à
la maison de jeu, je vous invite dans le futur aussi de respecter
d'autres règles, je profite de cette occasion pour les rappeler.
Loi n° 36, article 4:
"La Giunta regionale è autorizzata a promuovere la
costituzione di un'altra società per azioni a totale capitale
pubblico avente ad oggetto sociale la realizzazione di nuovi
immobili per la Casa da gioco di Saint-Vincent sulla base di
progetti definiti, nell'ambito di piani di sviluppo della casa da
gioco approvati dal Consiglio regionale"
.
Disciplinare, articolo 14, piano di sviluppo:
"La
Regione… "
- c'était l'époque de la
Présidence de M. Louvin et j'ai bien à l'esprit que lui lorsque
disait
"Regione"
il entendait cette Assemblée -
"… al fine di assicurare la migliore
funzionalità della gestione della casa da gioco e di ottimizzare la
redditività, effettuerà gli opportuni investimenti sulla base di
progetti definiti nell'ambito del piano di sviluppo, proposti da
"Casino S.p.A." ed approvati dal Consiglio regionale"
.
Je dois rappeler que le conseil d'administration avait transmis
ce plan de développement depuis le mois de juillet et qu'il était
encore une fois là de votre devoir de le transmettre au Conseil
pour donner application à l'article 14 dudit disciplinaire. Vous
aurez aussi dû informer vos collègues du Gouvernement que les
règles établies prévoyaient que le Conseil avait ces compétences.
Aucun ne discute - moi non plus - le droit du Gouvernement d'avoir
une prise en charge préalable de ce document, mais après il y a
obligation de le transmettre au Conseil, ce qui n'a pas été fait.
On vous accordera un vote favorable sur ce bilan, une confiance qui
comprendra aussi un non-lieu sur ce thème, mais je ne peux pas ne
pas remarquer que, ainsi faisant, nous avons gaspillé 6 mois de
temps précieux. Voilà pourquoi j'ai rappelé tous ces passages à
l'avant et que le changement que vous avez voulu à tout prix du
conseil d'administration - et dans le mérite duquel je n'entre pas
- vous demande de bien réfléchir aux passages formels et
administratifs qui vous sont dictés par la
loi… et par le disciplinaire.
En conclusion, je demande au Président Perrin d'être garant des
prérogatives de cette Assemblée, lui qui est un des ceux qui ont
toujours démontré une sérieuse approche procédurale aux procédures
de cette Assemblée. M. le Président, je vous demande d'inviter tous
au respect du rôle de cette Assemblée, comme vous nous l'avez
annoncé lors de la présentation du programme de législature.
Président - La parole au Conseiller Lattanzi.
Lattanzi (CdL) - Mi asterrò dallo speculare su questo intervento
del collega Pastoret, perché lo considero un intervento di
altissima onestà intellettuale e uno dei momenti di democrazia più
belli da quando sono in quest'aula, dal 1998. Tante volte abbiamo
sentito i Consiglieri anche di maggioranza nei corridoi esporre
idee diverse da quelle della Giunta, ma mai abbiamo avuto il
piacere di poterne discutere in maniera serena. Mi asterrò quindi
dallo strumentalizzare questo intervento, perché lo considero un
valore di onestà intellettuale per tutti.
Con la stessa onestà vorrei rispondere ad alcune affermazioni
fatte dal collega Pastoret, perché in maniera anche commovente ha
difeso tutta una serie di scelte politiche ed amministrative, con
tutta una serie di atti che ha citato a sostegno della giustezza
delle decisioni politiche che dal 1993 hanno caratterizzato la
costituzione di Gestione straordinaria e quindi oggi la discussione
di questo bilancio, che chiude la sua vita. Voglio ricordare
anch'io qualcosa a rappresentanza di quella Giunta che ha sostenuto
quelle decisioni. Voglio ricordarle che nessuno qui nel 1993,
quando si decise di fondare Gestione straordinaria con un atto
formale, era contrario. Io non c'ero, ma il mio collega Tibaldi sì
e addirittura propose due emendamenti, che vennero accettati,
proprio perché in quel contesto di conflittualità era forse non la
via desiderata, ma una via obbligata, che garantiva l'apertura
della casa da gioco, perché l'alternativa era la chiusura. Questa è
storia e qui si possono fare poche interpretazioni. Questa Gestione
straordinaria però si è prolungata più del desiderato e qui, almeno
dal 1998 in avanti, abbiamo più volte sollecitato una soluzione
che, guarda caso, poi è venuta: quella di una costruzione di una
società nuova per gestire il Casinò. Per la verità, noi auspicavamo
una S.p.A. privata, comunque un gestore privato, ma le
argomentazioni a sostegno della costituzione della S.p.A. per il
post-momento straordinario di gestione, lungo, erano che bisognava
evolvere in un soggetto più dinamico, un'azienda che potesse
ragionare in termini di diritto privatistico e quindi potesse dare
una prospettiva ad un Casinò che subiva la concorrenza del
mercato.
Ha citato due cifre e vorrei fare un commento su queste due
cifre, perché parliamo sempre degli anni della Gestione. Il collega
dice: "dobbiamo ricordare che, in questo troppo lungo forse periodo
di Gestione straordinaria, abbiamo più volte dovuto
intervenire…" - ha citato anche una
cifra: 60 milioni di euro - "… per far
fronte a dei disavanzi di bilancio causati da questa Gestione
straordinaria, che doveva avere ogni anno una breve e limitata
vita, ma che di fatto poi, non potendo affrontare progetti di
ristrutturazione radicale, progetti di sviluppo di prospettiva,
barcamenandosi nella sua gestione ordinaria, produceva quello che
oggi andiamo a certificare con il bilancio di chiusura, cioè una
decadenza gestionale ed amministrativa". Il collega però dice: "è
vero che abbiamo sostenuto per circa 60 milioni di euro questi
bilanci, ma è anche vero che la Gestione straordinaria gran parte
di questi introiti li ha girati per sostenere un oneroso contratto
con il Billia, che poi era un ulteriore sostentamento ad una serie
di maestranze a cui corrispondevano circa 160 famiglie che, senza
quell'oneroso contratto di affitto Billia-SAAV, avrebbero forse
subito un ridimensionamento".
Annotiamo che 60 milioni di euro ci sono serviti per tenere
occupati una parte di quei 160 dipendenti; li avrebbero licenziati
tutti, avrebbero chiuso? Probabilmente no, forse il Billia avrebbe
negoziato rapporti diversi, forse meno onerosi, avrebbe licenziato
forse 40-50 persone, quindi prendiamo atto che all'Amministrazione
quel personale non licenziato è costato, per una partita di giro,
diciamo così, circa 120 miliardi. Piccola riflessione: ci sono
costati cari, ma può anche essere corretto, visto che nel concetto
dell'amministrazione precedente c'era come obiettivo principale
l'occupazione dei 1.000 dipendenti del Casinò e dei 160 del Billia
come accessorio strategico e quindi suo personale, dunque
prendiamone atto. Se questo era l'obiettivo principale, abbiamo
sostenuto da sempre che non era sufficiente ragionare in termini di
assistenzialismo ed ammortizzatori sociali, perché la conseguenza
di una politica di sostegno sociale, di interventi con finalità di
ammortizzatore sociale non avrebbe aiutato, se non accompagnato da
piani di sviluppo e da investimenti, il Casinò a mantenere quelle
maestranze nel tempo; e qui veniamo al commento sull'intervento
dell'Assessore al penultimo atto di questa gestione. Commentando
questo bilancio… il mio collega Tibaldi
lo ha già fatto, non è che abbiamo scoperto cose nuove. Questo
bilancio, al di là della sua vicenda e di come è arrivato a noi,
non è che ci stupisce più di tanto, perché è la fotocopia dei buchi
degli anni precedenti, a conferma che quel modello gestionale - pur
con alla base delle valutazioni condivisibili, ma da noi ritenute
sbagliate in termini di prospettiva - fatto di una gestione
straordinaria con un "management" burocratico fortemente pressato
da condizionamenti politici, con una finalità che era
assistenzialistica, quasi più elettorale che occupazionale, non
poteva che continuare a produrre delle perdite cospicue
importanti.
L'Assessore nel suo intervento addirittura ci annuncia che anche
il 2003 non sarà brillante, ma sarà poco brillante come quello di
cui stiamo discutendo ed ora vengo ad una serie di riflessioni
sulle considerazioni che ha fatto il collega Marguerettaz. Lei ci
ha fatto 50 minuti di didattica sulla ragioneria e sul diritto
societario - e noi abbiamo tutti ringraziato -, ma, come hanno già
sottolineato i miei colleghi, ben si è guardato da sottolineare
come, fra tante regole del diritto societario, vi siano anche
quelle dell'Amministrazione regionale di rispettare le regole che
questo Consiglio si è dato, come ha detto prima il Consigliere
Pastoret. Condivido - perché mi sono iscritto per ultimo, per non
parlare dopo il mio collega Tibaldi - che forse, invece che
sperticarsi per 50 minuti in diritto commerciale e societario, bene
avrebbe fatto a portarci 5 mesi fa il bilancio qui, perché questo
dice la legge, Prof. Marguerettaz! Fare la lezioncina di ragioneria
agli altri, allora va bene, ne prendiamo atto con umiltà, abbiamo
imparato qualcosa, perché vi è sempre qualcosa da imparare, però
non si può non essere onesti ed intellettualmente corretti! Bisogna
dire che lei per primo, che spiega agli altri, come premessa di un
dibattito corretto sotto l'aspetto tecnico, ha evaso le regole,
perché quel bilancio andava portato qui!
L'iter di questo bilancio - i miei colleghi di commissione lo
hanno già detto - è stato sì scandaloso per come è stato portato
avanti, per gli imbarazzi che si sono creati per chi doveva
sostenere prima la tesi, poi la doveva modificare e anche qui una
riflessione la farei nel vedere dei revisori dei conti che
modificano la loro presentazione del rendiconto in funzione delle
pressioni che hanno ricevuto, con tutto quello che sentiamo in giro
sui revisori dei conti! Non possiamo accettare che chi è pagato per
certificare le correttezze poi giustifichi le scorrettezze, non è
accettabile! Non è accettabile neanche sostenere che, poiché questo
è il bilancio finanziario 2002 della Gestione straordinaria, visto
che siamo in una nuova epoca - perché adesso c'è la gestione S.p.A,
siamo in un nuovo contesto -, questo bilancio si debba archiviare
con un voto quasi di presa d'atto. Io non sono d'accordo perché, se
è vero che stiamo parlando con un anno e qualcosa di ritardo del
bilancio 2002, è altrettanto vero che non è che nel 2003 sia
cambiato qualcosa; infatti lei ci annunciava che anche il 2003 sarà
un anno in rosso.
Lei però dice: "vi sono state le elezioni in mezzo, abbiamo
preso in mano la situazione prima", per 5 mesi nessuno ha fatto
niente nella prima parte dell'anno, nella seconda parte dell'anno,
a parte il suo impegno a continuare a "rattoppare" un bilancio che
non arrivava mai in Consiglio, si è anche ben guardato di portare
in questo Consiglio il progetto di sviluppo che noi stiamo ancora
aspettando. La giustificazione è stata: "non possiamo portare un
progetto industriale in quest'aula, perché non sappiamo ancora come
veniamo fuori dal contenzioso con il Billia", ma mi scusi,
Assessore, per la questione del Billia avete dato un incarico il 27
ottobre alla "Finaosta" per individuare le più corrette procedure e
le eventuali strade per risolvere questo contenzioso. "Finaosta"
non ha iniziato ad occuparsi della "questione Billia" solo dal 27
ottobre, perché è dal 1° gennaio 2003 che si sta occupando dei
contenziosi, anzi lo stava già facendo alla fine del 2002. Lo
ricordo perfettamente, quando, in scadenza di contratto al 31
dicembre 2002 - fra l'altro con un'interpellanza portata in questo
Consiglio nel novembre 2002 -, ricordavamo la scadenza dello stesso
e chiedevamo cosa stesse facendo la Giunta; ricordo che il
Presidente Viérin rispose che stavano già procedendo a delle
valutazioni su come o rinnovare, o liquidare, o acquistare, o
affittare questa "situazione". La "Finaosta" sa quindi da oltre un
anno qual è la situazione dei contenziosi e noi ci chiediamo: ha
trovato o non ha trovato una soluzione? Ad oggi, il progetto
industriale non è qui e questo ci fa dire che non si è ancora
trovata; mi risulta addirittura che la questione si sia
ulteriormente complicata.
Altro fatto importante: perché questo bilancio non chiude
un'epoca? Perché la sua gestione di questa nuova epoca non ha
ancora portato ad una soluzione, non solo, ma alla costituzione del
nuovo consiglio di amministrazione doveva seguire la presentazione
di un amministratore delegato, di un piano industriale e di un
progetto di sviluppo e invece leggiamo sui giornali che
l'amministratore delegato non è stato nominato. I 5 uomini di buona
volontà, che di Casinò se ne sono occupati da 15 giorni, allora
dovranno cominciare a pensare quali strategie commerciali,
industriali e di sviluppo, di mantenimento delle quote di mercato e
di crescita e, se queste persone sono brave, ci impiegheranno dei
mesi a prendere atto della situazione, a capire come è il mercato e
come funziona. L'amministratore delegato, quello che avrebbe dovuto
conoscere il mercato, il gestore, impostare strategie, avete deciso
voi di non nominarlo, quindi siamo come alla fine del 2002 e
l'inizio e, purtroppo, la fine del 2003, ma siamo ormai nel
2004!
Una considerazione rivolta ai Consiglieri di maggioranza: mi
chiedo con quale responsabilità politica, ma soprattutto
amministrativa si può votare in modo positivo un bilancio, che
presenta tacconamenti, rifacimenti, una procedura assolutamente
irregolare, ma soprattutto che produce un deficit di meno 9 milioni
di euro. L'unica cosa che si potrebbe fare è prendere atto con
un'astensione: mi astengo perché prendo atto che vi è un buco che è
una voragine, siccome l'Assessore ha annunciato che il 2003 sarà
uguale, ma come si fa a votare favorevole a una cosa di questo
tipo? Perché siamo preoccupati? Perché l'Assessore dice che vi è
una nuova era, ma la nuova era non c'è! L'unica cosa che avete
fatto è togliere gli uomini degli altri e mettere i vostri! La
politica industriale non c'è, le soluzioni non le avete ancora
trovate, la "Finaosta" in un anno che se ne occupa non ha ancora
trovato il "bandolo della matassa"! Il gestore non lo avete
nominato, avete posticipato e vi sono 1.000 famiglie che da quel
Casinò dipendono.
Parliamoci chiaro allora: se perseguiamo la strada
dell'amministrazione ordinaria, che ha perseguito per 8 anni
Gestione Straordinaria per l'esistenza di contenziosi, problemi,
questioni politiche, quel Casinò entro 3 anni mette in cassa
integrazione almeno 300 persone perché, mentre noi rinviamo ed
analizziamo e riflettiamo, gli altri vanno avanti! Non facciamoci
abbindolare dal concetto che il mercato si restringe; il mercato
del gioco si è allargato, non si è ristretto, si è ristretto per
qualcuno, come sempre avviene. Quello che non possiamo fare come
Consiglio regionale è avallare un bilancio per l'ennesima volta
negativo… ma che soprattutto è la
predisposizione di ulteriori bilanci in funzione di decisioni che
non state prendendo, che presupporranno ulteriori buchi e
amministrazione controllata. Siamo preoccupati, quindi nella
disapprovazione di questo documento nella forma e nella sostanza,
ribadiamo la preoccupazione delle non scelte, delle scelte non
trasparenti.
Credo che questo Consiglio abbia il diritto di dibattere del
piano industriale, di conoscere chi si assumerà la responsabilità
di portare a compimento quella che per il momento può considerarsi
una fase di salvataggio, una fase di mantenimento delle quote di
mercato, poi di sviluppo ne parleremo. La situazione di questo
bilancio però non è che il preludio a quelli che per il 2003 e il
2004 cominciano a delinearsi come ulteriori buchi per
l'Amministrazione regionale.
Si dà atto che dalle ore 19,47 presiede il Vicepresidente
Lanièce.
Presidente - La parola al Consigliere Fiou.
Fiou (GV-DS-PSE) - La discussione del rendiconto 2002 del Casinò
de la Vallée è l'occasione anche di una riflessione più generale
sulla Casa da gioco di Saint-Vincent. Lo è guardando al passato per
trarre alcune lezioni dalle esperienze vissute; lo è soprattutto
guardando avanti, per individuare le soluzioni che rafforzino il
ruolo di un'azienda, che è stata e che è per la Valle d'Aosta
un'occasione sostanziosa occupazionale ed economica, di per sé e
per il ruolo di richiamo turistico che può svolgere.
Propongo queste considerazioni, dando per scontato il
superamento delle riserve morali circa l'utilizzo imprenditoriale
del gioco di azzardo, pur sapendo che in quest'aula non per tutti
questa questione è risolta, ma questo aspetto penso che vada
rinviato ad un confronto più specifico.
Prima di fare altre considerazioni dico due cose in merito al
rendiconto. Per prima cosa accolgo come corretto il rendiconto in
oggetto, perché è stato considerato tale dalla relazione della
società di revisione, dal collegio dei revisori dei conti e direi
che è stato anche vistato favorevolmente per legittimità dal
Coordinatore del Dipartimento del bilancio, finanze, programmazione
e partecipazioni regionali, nell'esercizio delle funzioni del
Commissario regionale presso la Casa da gioco di Saint-Vincent. Io
mi inchino sempre al parere di chi ha competenza e responsabilità
nell'affermare la legittimità degli atti. Così come prendo atto del
giudizio di correttezza delle procedure che hanno portato alle
modifiche della prima stesura di questo rendiconto, giudizio
espresso in commissione dall'Assessore competente, dall'ex
Presidente di Gestione straordinaria, dal liquidatore, dal collegio
dei revisori dei conti e supportato anche dai pareri di esperti
richiesti da più parti.
Detto questo, entro invece in alcune considerazioni più
politiche di carattere più generale.
Ho ascoltato con attenzione e rispetto gli interventi e anche le
valutazioni dei rappresentanti di "Forza Italia", che hanno
attratto un po' più la mia attenzione, valutazioni che si
aggiungono ad altre fatte dagli stessi in più occasioni di
dibattito sulle vicende del Casinò e tendenti a sottolineare una
filosofia, che privilegia l'iniziativa privata rispetto
all'intervento pubblico nella gestione dei fatti economici.
Quanto detto dai colleghi di "Forza Italia" oggi mi ha sorpreso
per i toni pacati, per una certa moderazione nelle tesi, che invece
in altri momenti si esprimevano con ben altra veemenza, con la
quale attaccavano un periodo di gestione come la Gestione
straordinaria del Casinò, decisa in quest'aula e portata avanti per
salvaguardare la possibilità della Regione di tenere in mano
competenze su questa azienda, quando con operazioni a dir poco
spregiudicate attori privati tentavano di procurarsi un tornaconto
attraverso un infinito contenzioso, anziché preoccuparsi di fornire
garanzie in merito ai criteri richiesti per accedere alla gestione
dell'azienda, e rappresentanti del Governo, con operazioni
finalizzate a mortificare le competenze regionali, tentavano di
mettere loro le mani sul Casinò. Gestione straordinaria per "Forza
Italia" è un po' il simbolo della sconfitta del proprio lavoro di
affiancamento di quelle operazioni, per tale motivo per loro è da
denigrare; perciò non capisco invece le disattenzioni di qualche
altra voce, che dovrebbe essere più convinta del fatto di dover
consolidare le competenze regionali in materia e quindi valorizzare
il lavoro di Gestione straordinaria che è stato fatto in quella
direzione.
Una prima fase di discussione sull'iniziativa per il rilancio
del Casinò ha fatto pensare ad una valutazione negativa del ruolo
di Gestione Straordinaria e questa valutazione negativa è stata
alimentata soprattutto dai mezzi di informazione, però mai smentita
da altri. Ho apprezzato quindi molto oggi l'esplicito giudizio dato
dall'Assessore in questa direzione.
Senza valutare le ombre che hanno caratterizzato Gestione
Straordinaria riguardo soprattutto alla poca trasparenza e
all'inefficienza organizzativa, sarebbe un grave errore dimenticare
che la stessa ha salvato l'azienda da attacchi di affaristi privati
e da rappresentanti governativi, che hanno tentato di mettere le
mani sul Casinò con operazioni spregiudicate, che tendevano a
mortificare la proprietà - dico Regione - sul piano economico e su
quello delle competenze. Di fronte a questi tentativi, sarebbe un
grave errore politico alimentare la sfiducia nella necessità di
tenere saldamente in mano alla Regione, almeno in questa fase
ancora, le sorti di un'azienda che ha scatenato e scatena appetiti,
per quei circa 140 miliardi all'anno di vecchie lire che ancora
rende alla comunità valdostana, pur in presenza delle difficoltà
che i dati che circolano anche in questi giorni sull'andamento
dell'azienda evidenziano e che fanno parte di un "trend" negativo
che dura ormai da anni e che, se non corretto, farebbe correre seri
rischi all'azienda.
Gestione straordinaria sicuramente per la sua stessa natura,
straordinaria appunto, ha rappresentato un momento di stasi nel
campo dell'innovazione, nell'iniziativa cioè di adeguare l'azienda
ai cambiamenti del mercato del gioco. Anche la proprietà Regione è
stata costretta in una lunga fase di posizioni difensive:
contenzioso, accerchiamento ed inadeguatezza delle condizioni su
cui poggiare seri progetti di sviluppo hanno reso la proposta del
Casinò inadeguata ai tempi. Anche al suo interno si è protratta una
scelta, a parer mio meno motivata, di non intervenire in termini di
miglioramento di redditività e competitività, oltre che di
trasparenza e quest'ultima cosa sarebbe un impegno ancora più
motivato da una gestione così caratterizzata come pubblica.
Occorreva e occorre una svolta, raccogliendo la positiva linea di
difesa del Casinò avviata da Gestione Straordinaria, ma cogliendo
l'occasione della chiusura dei punti più problematici del
contenzioso, che hanno permesso la costituzione della S.p.A.
pubblica, per avviare una svolta decisa nella gestione
dell'azienda. Svolta vuol dire piano di sviluppo per adeguare il
Casinò ai cambiamenti del mercato del gioco, vuol dire piano
aziendale e finalmente oggi ho sentito evocare anche questo, però
quasi casualmente, mentre mi pare che sia un elemento fondamentale
adeguare l'organizzazione dell'azienda al piano di sviluppo che si
dovrebbe mettere in piedi, per renderla organizzativamente più
efficiente e meno costosa come hanno fatto gli altri casinò. Questo
va fatto senza inseguire nuove eventuali sirene private, non è
ancora il momento, magari nel nome "privato uguale più efficienza",
credo che alcune occasioni nazionali in questo momento ci stanno
dimostrando valutazioni diverse in questo senso. Questo non per
sottovalutare le potenzialità del privato, ma per non rimetterci in
un circolo vizioso che abbiamo vissuto in questi ultimi 9-10
anni.
Il rinnovamento del consiglio di amministrazione è certamente un
passaggio, io dico ragionevole, nella direzione della riforma. Vuol
dire chiudere con una fase straordinaria, chiudere con una
transizione fra questa e la nuova S.p.A., quindi era un passo da
fare, anche se andava correlato meglio con il piano di sviluppo e
il piano di azienda, ma mi pare un messaggio di una direzione che
si vuole prendere. Non possiamo fermarci lì. Rimane l'esigenza di
questi due piani, di sviluppo e di azienda, perché sono due
percorsi entrambi indispensabili da intraprendere. Rimane
l'esigenza di un nuovo "management", che si faccia carico del
rinnovamento interno dell'azienda, ricordando che questa, per non
intraprendere strade devianti, deve essere vista soprattutto come
un ente economico, perché bisogna ricordarci che solo così
garantirà in prospettiva anche la funzione occupazionale per la
quale siamo tutti molto preoccupati, e insieme quella promozionale
per il territorio e per il settore turistico.
Chiudo con un'ultima considerazione. Nel discutere di procedure,
più volte abbiamo tirato in ballo il ruolo dei vari attori
istituzionali, del Consiglio in particolare. Non voglio riprendere
tutti gli argomenti, ma cominciare a buttare lì qualche piccola
proposta di primi passi in direzione della trasparenza. Con la
S.p.A. pubblica viene a mancare quello che ricevevamo come
resoconto trimestrale che veniva presentato al Consiglio e grazie
ad esso potevamo svolgere anche una certa funzione di controllo
dell'andamento di quanto avveniva all'interno della casa. Sarebbe
opportuno sostituirlo con qualcosa di analogo, adesso che questo
non è più previsto per la nuova S.p.A.. Così come - butto lì un
sasso nello stagno per smuovere un poco le acque - non è stata
regolamentata la procedura del conteggio delle mance, previsto
tavolo per tavolo, dall'ultimo disciplinare. Credo che si debba
provvedere affinché questo venga fatto, perché anche questo
permetterebbe ai consiglieri, ma prima di tutto all'interno
dell'azienda di avere maggiore chiarezza sull'andamento di come si
svolgono i conti all'interno dell'azienda stessa. Dicendo questo
rischio di entrare troppo nello specifico di cose, che dovrebbero
far parte del piano aziendale, di cui non spetta a me indicarne le
linee. Richiamo anch'io l'impegno per la costituzione della
cosiddetta "immobiliare", richiamata dal Consigliere Pastoret, è
tutta ormai "carne al fuoco" che dovrebbe essere meglio seguita.
Termino il mio intervento risottolineando l'urgenza di aprire la
fase relativa al piano di sviluppo e al piano di azienda.
Annuncio ovviamente il voto favorevole del gruppo dei
"Democratici di Sinistra".
Si dà atto che dalle ore 20,15 riassume la presidenza il
Presidente Perron e che alle ore 20,16 il Consigliere Lanièce
lascia l'aula consiliare.
Président - Je n'ai pas d'autres conseillers inscrits à parler.
Je ferme la discussion générale.
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - Do un giudizio positivo di quello che ha
espresso l'aula, anche perché, per un Assessore che inizia la sua
attività nel corso del 2003 e deve gestire l'approvazione di un
bilancio relativo al 2002, sono preziose le informazioni e le
considerazioni provenienti da consiglieri o ex Assessori, che hanno
potuto contribuire alla determinazione di questo risultato di
esercizio. Da un certo punto di vista, anche la vivacità degli
interventi è indice di un coinvolgimento di tutti noi nella casa da
gioco: tutti noi abbiamo amici, parenti, cognati che lavorano in un
ambiente molto vasto e quindi abbiamo generalmente come situazione
interessi che smuovono le emozioni. Su mille persone non avete
qualche amico? Ovviamente, comunque, ognuno di noi ascolta e dice
quello che gli fa comodo e quindi mi pare che stia nel gioco delle
parti.
Da un certo punto di vista, affronto questo ragionamento con
sufficiente serenità, proprio perché guardo un qualcosa che, se è
vero che la paternità politica mi coinvolge, dal punto di vista
specifico, non parlo di cose che ho potuto gestire e seguire nel
dettaglio. Cercherò allora di dare alcuni elementi per fugare dei
dubbi, che legittimamente possono esserci, perché, oggi come oggi,
all'ordine del giorno avevamo l'approvazione di un bilancio, ma
ovviamente questa era un'ottima occasione per fare degli "excursus"
più o meno ampi, quindi acquisire delle informazioni che possono
servirci per comprendere il passato, ma anche per gestire il
futuro, quindi lungi da me voler mortificare la discussione. Devo
però comunque entrare nello specifico, perché qualcuno mi fa una
contro-lezione, perché bilancio di gestione, bilancio di
liquidazione… uno rischia di uscire da
quest'aula con le idee confuse, allora cercherò, se posso, di non
confondergliele.
La gestione è un qualcosa che dovrebbe far emergere alla fine
dell'esercizio un risultato, che è relativo alle cose effettuate
nel corso del 2002: se mi invento delle operazioni fasulle, in
altri momenti questo era addirittura un reato - il falso in
bilancio -, ma adesso è superato, quindi andiamo su altri
ragionamenti ma, se inserisco delle cose fasulle, hai voglia a fare
delle foto, sono delle foto che non corrispondono alla realtà. Il
bilancio di gestione non è qualcosa dove alla fine mettiamo dei
dati e poi vediamo se sono giusti; no, i dati devono rispondere ai
criteri richiesti dal nostro Codice civile, la competenza temporale
e oggettiva delle cose, perché se vi inventate delle cose non vere,
rischiate di fare un qualcosa che non corrisponde a quello che
vorreste fare. Il bilancio di liquidazione parte dalla chiusura
della gestione e si conclude nel momento in cui si farà il riparto
o nel momento in cui si farà il rimborso dell'eventuale deficit e
disavanzo di liquidazione. Da quel punto di vista, quindi, mi
dispiace che qualcuno dica che queste sono cose che c'entrano e non
c'entrano. Voi sicuramente avete detto tutta una serie di cose
esatte e che condivido, quindi vi erano due strade, sono
assolutamente d'accordo: vi era la possibilità, ma vi era - fatemi
dire - il 1° aprile 2003, quindi nel momento in cui si guardano le
responsabilità, il rispetto delle procedure e
quant'altro… guardiamoci attorno, il 1°
gennaio 2003, se la funzione della Giunta fosse stata quella di
trasmettere al Consiglio un documento per la sua
approvazione… il 1° aprile 2003 vi era
un atto dovuto, si prendeva quel bilancio, si portava in Consiglio
regionale e si discuteva. Non è stato fatto, prendiamone atto.
Sicuramente all'insediamento della Giunta poteva essere ripetuta
esattamente questa cosa, cioè l'8 luglio si insediava la Giunta,
passaggio delle consegne, al primo momento utile si prendeva il
bilancio e si mandava in commissione e in Consiglio. Questo è
possibile e legittimo, ma non mi si può dire che non è legittimo il
fatto che l'estensore del bilancio, prima che questo bilancio sia
approvato, possa modificarlo, perché questo, dal punto di vista
giuridico, non è corretto: come negare cioè la possibilità a colui
che ha fatto il bilancio di modificarlo fintanto che non è
approvato? Ma va da sé, è scritto nei principi contabili, è scritto
nei pareri: il soggetto che fa il bilancio, l'organo amministrativo
- in questo caso il liquidatore - può sempre modificare il bilancio
prima che questo sia approvato.
È chiaro che sono due le strade, non possiamo essere strabici e
vedere solo una soluzione, quindi ci tengo non per difendere delle
mie valutazioni, ma per difendere con onestà intellettuale quali
possono essere i due percorsi. Il Consiglio regionale assolutamente
poteva fare questo, ma questa cosa è supportata da un parere legale
che la Giunta ha acquisito e che il sottoscritto ha acquisito,
quindi da me assolutamente non sconosciuto. Di fronte a tali e
tanti dubbi, anziché impegnare gli uffici nelle verifiche, vi era
un'altra soluzione: chiedere l'intervento del collegio sindacale
prima e del tribunale dopo per fare delle verifiche contabili.
Anziché adoperare le strutture per fare delle verifiche, se
qualcuno di voi si può cimentare nella lettura del 2408 e 2409,
capisce quale può essere un percorso per fare chiarezza nel momento
in cui contabilmente le cose si capiscono e non si capiscono. Non
credo che sia un obiettivo quello dell'Amministrazione regionale di
demandare a terzi un'attività, quindi nella corrispondenza è stato
sempre specificato che tutte le richieste erano funzionali a dare
elementi conoscitivi al Consiglio regionale o alle commissioni.
Qui, purtroppo, vi è tutta una serie di cose che uno non può
spiegare, ma le può leggere, perché vi sono scritte e, mentre sulle
parole possiamo fare una serie di interpretazioni, sulle cose
scritte almeno abbiamo delle certezze, quindi l'intendimento di
tutte queste richieste è sempre stato rivolto a...
Quando ho detto che forse una discussione puntuale su tutta una
serie di cose non ci portava lontano, è perché nel frattempo sono
cambiate completamente le condizioni, non perché abbiamo cambiato
dei nomi, ma perché sono le prospettive: da una gestione
straordinaria è diventata una S.p.A., da un contratto vuoto per
pieno siamo passati ad una promozione specifica a richiesta. Tutti
questi dati non sono comparabili, quindi la valutazione che
dobbiamo fare è una valutazione in prospettiva; ho voluto
appositamente dare delle indicazioni già sul 2003 perché, al di là
del volume, i numeri non ci lasciano delle interpretazioni e dei
voli pindarici. Tutta l'attività politica che facciamo, tutti gli
strumenti giuridici di cui ci dotiamo sono finalizzati a far
funzionare bene le cose, per cui lasciatemi dire che non voglio
sottostimare tutto un percorso, ma alla fine tutto questo deve
produrre. Ecco perché ho detto che il 2003 ha comportato per
l'Amministrazione regionale una perdita rispetto al 2002, che è
l'anno di cui parliamo, in termini di proventi di 7,3 milioni.
Se tutto questo ragionamento lo facciamo perché vogliamo
lanciare un progetto, perché vogliamo credere nel futuro del
Casinò, fermarci a guardare il 2002, chi ha fatto bene e chi ha
fatto male, credo che il risultato molto complessivo sia: meno male
che abbiamo ancora il Casinò e che il Casinò sopravvive con tutte
le sue "cose", immaginiamo di farlo funzionare bene. A questo
punto, apriti cielo! Chi avete messo nel consiglio di
amministrazione? Allora, se sono dei biscazzieri, è una vergogna;
qualcuno mi dice: "l'uomo giusto al posto sbagliato". Se si
mettevano 5 biscazzieri, cosa avrebbero detto? Cinque persone
sbagliate al posto giusto e quindi una lite senza fine che non ci
avrebbe portato da alcuna parte. Non credo che si possa leggere
così… perlomeno il beneficio di
inventario, le valutazioni su quello che sarà il 2004, perlomeno
aspettiamo i primi risultati!
Quando ho detto nelle premesse, e non è sicuramente merito del
nuovo consiglio di amministrazione, non
fraintendetemi… ma la prima decade si è
rivelata una decade con un miliardo in più per l'Amministrazione
regionale e con svariate migliaia di ingressi in più, però
l'andamento decadale non è di per sé significativo, tuttavia
richiedo un minimo di onestà nel mettere alla prova queste persone,
essendo stato in questi 5-6 mesi di attività assalito da un grande
dubbio perché, quando si parla di Casinò - al di là delle emozioni
che ognuno ha in virtù delle frequentazioni che ha -, vi è un
alibi: che tanto di casinò nessuno ne sa niente. Io non credo che
sia così, il Casinò è un'azienda, particolare, con delle regole
tutte sue, ma è un'azienda e viene gestita come un'azienda. Da
questo punto di vista, quindi, cerchiamo di fare delle valutazioni,
dove? Chiediamo dei budget, io non ho visto il Consiglio regionale
in passato soffermarsi su dei budget, al di là del fatto di
chiedere a questa casa da gioco di andare avanti io amerei - ed è
quello che proporrò - di avere un'approvazione di budget, così come
facciamo noi i bilanci di previsione amerei che chi è demandato da
noi facesse questi budget. Ecco che a questo punto abbiamo un
misuratore ed è per questo che alla fine del 2003 il mio giudizio
era negativo sul consiglio di amministrazione, perché questi budget
non approvati dal Consiglio regionale c'erano, ma erano
completamente difformi dal risultato, con differenze a 10 zeri
parlando di vecchie lire. Da questo punto di vista, chiedo di
affrontare non in modo ideologico, perché le aziende, dal punto di
vista ideologico, non vanno da alcuna parte, ma chiedo di poter
fare un ragionamento per cui non andiamo a ricercare delle cose che
non vengono dette e che non vengono fatte, ma andiamo a cercare le
prospettive. E qui i Consiglieri Comé, Lattanzi ed altri mi
chiedono: "ma l'incarico dato a "Finaosta" darà dei risultati?"
"Finaosta" era incaricata di cercare un "advisor" per fare delle
valutazioni. "L'advisor" è stato individuato, è la "Rotschild", e
al 31 gennaio avremo il dossier con le valutazioni ed è chiaro che
da questo dossier dipenderà tanto, perché da questo dossier
capiremo finalmente se questa operazione si può o non si può fare e
questo benedetto piano di sviluppo come possiamo sbastirlo. Questo
piano di sviluppo…
(interruzioni da parte dei Consiglieri di opposizione, fuori
microfono)
… allora, abbiate pazienza, queste
valutazioni erano state fatte in un momento in cui l'allora
consiglio di amministrazione agli allora gestori del Casinò hanno
proposto un documento scrivendo: "questo documento è preliminare,
ma è di importanza strategica, per cui, nel divenire della
trattativa, se rendessimo pubblica tutta una serie di progetti,
probabilmente andremmo ad inquinare una trattativa". Questo è stato
il motivo, anche perché di piano aziendale in quel dossier non c'è
nulla, ma non c'erano probabilmente - loro hanno detto così - i
tempi tecnici.
Il mandato di questo nuovo consiglio di amministrazione
sicuramente è cercare di bastire, anche con l'acquisizione delle
valutazioni "dell'advisor", un vero e proprio doppio binario:
l'aspetto strategico e l'aspetto aziendale, che non avete visto
voi, ma che non ho visto neanche io. Da questo punto di vista,
credo che il bilancio 2002 non serva per promuovere o bocciare
qualcuno e la paternità dei bilanci, da un punto di vista formale,
è rappresentata da chi presenta un documento, ma nella sostanza da
chi fa le cose, altrimenti rischieremmo di avere una grande
confusione. Sulle osservazioni, sull'osservazione del disciplinare
concordo, però vi sono una serie di elementi che devono essere
considerati. Mi si parla del
disciplinare… articolo in cui si fa il
conto delle mance tavolo per tavolo; per conto nostro non abbiamo
fatto alcuna deroga rispetto a quanto ha approvato il Consiglio
regionale. Il problema è un altro e cioè che le organizzazioni
sindacali, i dipendenti su quella questione hanno dichiarato lo
stato di agitazione, perché quel tipo di mestiere è un mestiere non
contemplato nel loro contratto di lavoro, quindi è in atto una
trattativa società-organizzazioni sindacali per rivedere il
contratto di lavoro e per fare un mestiere che non è previsto nel
contratto di lavoro. Da questo punto di vista, quindi, non vi è
inadempimento perché vi è un'attività che sta procedendo e tutti
voi dovete sapere che le revisioni dei contratti di lavoro costano
perché, se chiedo a un dipendente di fare un mestiere che prima non
faceva, lui rifletterà questo tipo di richiesta sulle richieste
remunerative.
Vi sono altre cose che via via devono essere definite,
all'interno del disciplinare tante cose che vengono
sancite… il disciplinare degli
acquisti… quindi si deve andare a
verificare se l'ufficio acquisti funziona o non funziona; abbiamo
l'ufficio cambio assegni, vi è un regolamento, funziona o non
funziona, e bene ha detto chi proponeva di andare a rivedere tutta
una serie di cose. Da parte nostra vi è un impegno formale e
sostanziale su questo ed è la missione principale che è stata data,
da un lato, ai Consiglieri di amministrazione della S.p.A. e,
dall'altro, ai responsabili regionali che seguono per conto della
Regione l'applicazione del disciplinare. Il bilancio 2003, perché
qui abbiamo fatto un'anticipazione sul bilancio 2003, ho
semplicemente dato dei numeri che…
(interruzione del Consigliere Tibaldi, fuori
microfono)
… ma non è un bilancio, io ho
parlato di ingressi e di proventi. Il bilancio si conclude con un
risultato finale, quindi bisognerà andare a verificare i costi, per
cui non è che quel bilancio 2003 chiuderà con una perdita, dalle
verifiche che mi sono arrivate dal collegio sindacale, si parla di
utile.
In questo limbo costituito da Gestione straordinaria, la linea
precisa che delimitava quali erano dei costi in capo alla "Casino"
e quali erano dei costi in capo alla Regione forse non era così
precisa e se qualcuno di voi ha tempo e pazienza, potrebbe andare a
fare un'analisi delle cose che sono state spese da parte regionale
e che sono patrimonio regionale, ma che, in una logica di una
S.p.A., non dovranno più esserlo, perché una S.p.A. deve essere
autonoma. La S.p.A. è un soggetto che ha una personalità giuridica
precisa, quindi dovremo fare molta attenzione. Ecco perché vi dovrà
essere molto rigore nella gestione della S.p.A., che permetterà
alla fine di ogni anno, indipendentemente dal fatto che l'assemblea
sarà un'assemblea vera e non il Consiglio
regionale… e concordo con quanto ha
sollecitato qualcuno qui, cioè una maggiore trasparenza, a questo
proposito cercheremo come Giunta di definire un modo per cui un
flusso di informazioni, che oggi rimangono all'interno della
S.p.A., escano dalla società come rendiconti trimestrali e possano
confluire nella commissione competente…
che permetterà a tutti finalmente di avere meno alibi per dire:
"questa è una cosa nebulosa, che non conosciamo". Ora, questo
imbarazzo lo provate, quando entrate in un Assessorato e chiedete
se di questa cosa c'è chi ne sa qualcosa, nessuno ne sa niente,
forse ad un altro piano, sali di un piano, scendi di un piano, ma
nessuno ne sa niente. È per questo che dobbiamo tutti insieme
immaginare di mettere in piedi delle metodologie, perché le
metodologie non salvano l'Assessore Marguerettaz, salvano tutti
perché, in caso contrario, rischiamo di fare delle valutazioni
molto soggettive. Credo che in collaborazione con la commissione
competente, piuttosto che con le strutture, quindi si possa fare un
ragionamento. Rimane il fatto che, dal punto di vista procedurale,
le strade da scegliere potevano essere due, è stata scelta una
strada, credo di poter dire che questo bilancio arriva in aula con
tutta una serie di coerenze perlomeno contabili, chiedo di guardare
al futuro considerando il dato per quello che è e considerando che
il Consiglio regionale a questa situazione ha già messo mano,
perché ha cambiato notevoli cose, per cui non parliamo di una
situazione statica, perché tutto sarebbe consentito e lecito se al
gennaio 2004 la situazione fosse identica a quella del 2002, così
non è. Chiedo quindi di dare una valutazione che non è né positiva,
ma negativa, ma una votazione rispetto al documento che è un
documento contabile, di rappresentazione delle attività che sono
state fatte nel 2002 e lavorare tutti assieme.
Président - La parole au Conseiller Tibaldi, pour déclaration de
vote.
Tibaldi (CdL) - Per una breve dichiarazione di voto.
Innanzitutto è naturale che con questo bilancio si chiude una fase
straordinaria, che è la fase della Gestione Straordinaria. Si
chiude nel peggiore dei modi a nostro avviso, perché si chiude con
il peggior risultato che in questi 9 anni di gestione straordinaria
si sia mai verificato: 9 milioni e rotti di perdita di bilancio.
Ancora una volta non si vuole esaminare approfonditamente gli
indicatori economici che hanno contraddistinto questa fase
transitoria e straordinaria, indicatori che sono stati tutti
negativi. A fronte delle segnalazioni che abbiamo fatto in questa
sede, non solo il nostro gruppo, ma anche altri gruppi, su questi
indicatori economici negativi, da parte dell'Assessore non sono
pervenute risposte, se non
l'ottimismo…
(interruzione dell'Assessore Marguerettaz, fuori
microfono)
… l'ottimismo è il sale della vita e
noi speriamo che questo ottimismo lei riesca a trasformarlo in
energia positiva, perché oggi di energie positive non se ne
colgono.
Se prima quello che ha ispirato l'istituzione di Gestione
Straordinaria era il contenzioso, che è perdurato per 9 anni con
"Finoper", oggi l'alibi è il Grand Hôtel Billia. Finché non
dirimiamo la "questione Billia", non si può imbastire una politica
di rilancio e di sviluppo per la casa da gioco. Speriamo che gli
alibi prima o poi cessino, altrimenti questa è veramente una
gestione che va avanti sulla base di alibi, cioè ha sempre
un'attenuante per giustificare dei risultati che non si vedono.
Indicatori economici negativi che non sono fondati su ragionamenti
ideologici, perché qui non vi è ideologia, ma semplicemente su
cifre alla mano… alla mano sua come
alla mano nostra… Qui non vi è
ideologia, ma vi è la persistente constatazione che non vi sono
crescite in senso positivo da parte di questa azienda né per
l'azienda, né per le casse regionale. Si è chiusa una fase
straordinaria e se n'è aperta una nuova il 1° gennaio 2003, la
quale non ha evidenziato novità, ma ha confermato una preoccupante
continuità: dal 31 dicembre 2002 al 1° gennaio 2003 vi è una linea
di demarcazione precisa, che non è vero quello che lei dice che ha
permesso di iniziare a pensare secondo nuove prospettive, che sono
cambiate le prospettive; l'unica cosa che è cambiata è la natura
giuridica dell'ente che gestisce il Casinò. Se prima era una
gestione straordinaria neppure troppo ben definita da un punto di
vista giuridico, oggi è una S.p.A. che è alla ricerca di una sua
autonomia e trasparenza, che nel 2003 non ha
avuto… magari ce l'avrà dal 1° gennaio
2004, ma nel 2003 non vi è stata alcuna autonomia, né trasparenza,
anzi speriamo che questa autonomia sia testimoniata da
un'accelerazione nella decisione degli organigrammi che devono
governare il Casinò perché, se il consiglio di amministrazione
attende ancora un po', penso che perdiamo del tempo utile per la
definizione dei ruoli chiave, a detrimento anche della nostra
competitività sul mercato.
Un auspicio che abbiamo manifestato è che questa società si
caratterizzi non tanto per essere un ammortizzatore sociale o un
ente assistenziale, ma diventi un'azienda, diventi un ente
economico che, sì, deve garantire l'occupazione, ma che deve
ritagliarsi sul mercato quella fetta che si è ridotta in questi 10
anni. Date ai manager gli strumenti per operare, per individuare un
piano di rilancio, per presentarlo al Consiglio; sul piano di
sviluppo sono state proposte delle interpellanze non per voler
contestare chissà cosa, ma anche perché per il piano di rilancio -
a parte che sono scaduti i termini previsti dal disciplinare - è
stato nominato un architetto dall'ex consiglio di amministrazione.
Un incarico triennale che lei, Assessore, ha confermato e che ha
confermato l'ex Amministratore delegato Trenta in IV Commissione da
noi; allora non c'è il piano, ma c'è già la nomina, un altro
incarico fiduciario, ma non prendiamoci in giro! Non è autonomia e
trasparenza questa! Questa è una presa in giro nei confronti di
un'istituzione, nei confronti della sua persona che dovrebbe
affrontare con profondità la situazione della casa da gioco e
questo a dimostrazione che l'azienda è fuori controllo. Riprendete
questo controllo non sotto il profilo politico, sotto il profilo
naturalmente della verifica di un'efficienza gestionale come si
merita quella casa da gioco.
Ancora oggi i requisiti e i presupposti più volte auspicati da
questi banchi non si vedono e non si vedono senz'altro sulla base
di questo documento di bilancio, un documento che conferma e anzi
peggiora il "trend" di questo decennio che è stato estremamente
negativo. Confidiamo che le sue parole diventino domani impegni e
dopo domani fatti. Naturalmente non è un atto di fiducia, ma è un
atto di attenzione e di annotazione di quelle che sono state le sue
affermazioni odierne ma, sulla base di quello che leggiamo oggi a
livello contabile e dell'andamento della casa da gioco e dei
risultati per tutta la comunità valdostana, non possiamo esprimerci
favorevolmente su questo documento e tanto meno possiamo
astenerci.
Come già abbiamo espresso in IV Commissione con l'unico voto
contrario che è stato proposto, oggi confermiamo la nostra
contrarietà non solo a questo bilancio, ma a questo andamento che è
assolutamente censurabile.
Président - Je soumets au vote l'acte dont au point n° 30 à
l'ordre du jour:
Conseillers présents: 30
Votants: 26
Pour: 20
Contre: 6
Abstentions: 4 (Comé, Salzone, Stacchetti, Viérin Marco)
Le Conseil approuve.
