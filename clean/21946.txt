Classificazione
BILANCIO E CONTABILITA' REGIONALE



Oggetto del Consiglio n. 1650 del 7 dicembre 2005 - Resoconto
OBJET N° 1650/XII - Suite de l'examen de la loi de finance et de
la loi de budget pour l'année 2006. (Suite de l'examen des
annexes)
Président - Nous reprenons nos travaux avec l'examen de la page
214.
La parole au Conseiller Frassy.
Frassy (CdL) - Sul capitolo 68055 vediamo soprattutto nel
triennale che ci dovrebbe essere l'"indice" della volontà politica
di arrivare a rammodernare l'impianto della telecabina Aosta-Pila,
nel 2007 in effetti sono previsti 20 milioni, perciò immaginiamo
che abbiate ipotizzato di effettuare l'intervento centrale di
questo riammodernamento, necessario anche per la scadenza delle
concessioni, da qui a 2 anni. Volevamo però avere alcune notizie
sulle tempistiche necessarie, anche perché abbiamo ben chiaro
quello che era accaduto alla scadenza della concessione precedente
l'attuale, quando c'era ancora l'ovovia a 2 posti l'impianto rimase
fermo per più di 10 anni. Vorremmo capire se nella previsione che
avete fatto, perlomeno "allo stato dell'arte"... e riteniamo che
forti di quello studio che era stato commissionato a "Finaosta"...
abbiamo definito la tempistica e le modalità dei lavori, ossia è
previsto un fermo dell'impianto, o è un impianto che continuerà a
rimanere in esercizio su interventi che riescono ad essere fatti
nella stagione estiva, che per la funzionalità degli impianti è la
meno importante? Vorremmo sapere se è stata già individuata la
soluzione a quell'impegno, che anche il Presidente Caveri aveva
assunto, di collegare maggiormente la stazione fisica di partenza
senza spostarla con la ferrovia, in particolar modo con la
città.
Président - La parole à l'Assesseur au tourisme, aux sports, au
commerce et aux transports, Pastoret.
Pastoret (UV) - Sì, le cose vanno come ha descritto il collega
Frassy, 2,5 milioni di euro ci serviranno nel 2006 per lanciare la
procedura di appalto e di aggiudicazione, che prevediamo di fare
per fine 2006; come si sa, le opere pubbliche sono sempre soggette
alla "spada di Damocle" di eventuali possibili ricorsi o di
controversie o di problemi. L'intenzione, secondo i progetti e il
cronoprogramma che è stato definito, è quella di realizzare nel
corso del 2007 questo intervento e, per quanto abbiamo previsto, la
cabinovia dovrebbe rimanere chiusa dalla fine della stagione
invernale 2006-2007 fino all'inoltrato autunno 2007 per consentire
di fare tutti gli interventi necessari. I 5 milioni sono a valere
per le liquidazioni residuali per tutte le somme che saranno
svincolate alla fine del collaudo.
Président - La parole à la Conseillère Squarzino Secondina.
Squarzino (Arc-VA) - Capitolo 68150, volevo capire come mai
abbiamo quest'anno una competenza di 2 milioni di euro e poi nel
triennio vediamo che tale cifra viene più che raddoppiata: arriva a
5 milioni di euro nel 2007 e nel 2008; inoltre se a questa cifra,
che mi sembra già notevole... aggiungiamo quelle dell'assestato
2005, abbiamo concluso tutte le spese per gli impianti e le
attrezzature per l'aeroporto.
Président - La parole au Conseiller Frassy.
Frassy (CdL) - Sul medesimo capitolo di bilancio, il 68150, la
collega Squarzino, che ha testè finito l'intervento, evidenziava
risorse ingenti e io devo dire che queste risorse più che ingenti
sono insufficienti, soprattutto rispetto a quanto avete deliberato
in una riunione di Giunta recente, di cui mi sfugge la data, ma
nella quale vi è una "deliberazione fantasma". Infatti ancora oggi
la deliberazione n. 3529 - vado a memoria - non esiste: nonostante
lei cortesemente, a seguito di un dibattito a margine di una nostra
interpellanza o interrogazione, ci avesse fornito una bozza di
quella deliberazione, quella deliberazione ad oggi non esiste,
ufficialmente negli archivi dell'Amministrazione regionale non
esiste. Non è una deliberazione di poco conto, perché è quella di
approvazione del programma di investimenti e sviluppo
dell'aeroporto...
(interruzione del Presidente della Regione, fuori
microfono)
... è in discussione in Commissione... non vuol dire nulla,
Presidente, è in discussione in Commissione per andare in
Consiglio, perché, come si ricorda, c'è un impegno dovuto ad una
legge regionale. Glielo dico perché, se lei chiede questa
deliberazione, dicono che non esiste, nel senso che non è
disponibile sull'area "web" interna dove ci sono tutte le
deliberazioni. Ogni volta tale deliberazione deve essere cercata a
mano e ogni volta esce una deliberazione piena di cancellazioni,
annotazioni e di aggiunte. Mi chiedo allora se questa deliberazione
l'avete "chiusa" o meno, ma la risposta viene dal vostro bilancio,
cioè tale deliberazione qui non l'avete "chiusa" perché, andando a
leggere quello che ipotizzate nel programma investimenti 2005-2010,
fate un'individuazione del triennio 2005-2007. Di conseguenza, il
triennio 2005-2007 è un triennio più breve del triennale che stiamo
discutendo, 2006-2008, e, andando a vedere le opere che ipotizzate
di fare nel triennio 2005-2007, leggo cose che non sono cancellate
che, di conseguenza, dovrebbero essere confermate: prolungamento
della pista di volo, installazione delle radioassistenze, riordino
della viabilità stradale lato ovest. Queste sono le previsioni del
piano di sviluppo quinquennale, ma limitatamente al periodo
2005-2007. Vado poi avanti in tale deliberazione di difficile
lettura e vedo il piano economico degli interventi, dove sono
ipotizzati 29 milioni di euro, però di questi voi ipotizzate di
spenderne 15 nel triennio 2005 (che sta finendo) - 2007 e sono 8,5
milioni per la pista, 2,5 milioni per radioassistenza, 3 milioni
viabilità, più un altro milione parcheggi e viabilità interna, per
un totale di 15 milioni. Mi domando come può essere credibile il
piano che dovete poi portare in Consiglio e che dovrebbe approdare
in Commissione non appena esisterà la deliberazione... se prevede
15 milioni quando nel triennale voi ne prevedete 12... ma questo
triennio è sfalsato, perciò se andiamo a vedere la disponibilità
del triennio che collima con il piano investimenti, mancano
qualcosa come 7 milioni. Mi dispiace, ma noi torniamo ad affermare
quello che abbiamo già affermato nel corso della discussione di
questo bilancio, cioè è un bilancio che non è credibile, perché
contrasta addirittura con atti di programmazione recenti e non
ancora definitivi, nel senso che la deliberazione di Giunta è una
deliberazione che deve essere portata alla discussione del
Consiglio regionale.
Penso che sull'aeroporto regionale si siano spese un'infinità di
parole, ma si siano spese purtroppo anche un'infinità di risorse,
che non hanno portato ad oggi a nessun risultato concreto che non
sia quello di replicare gli incarichi, perché i colleghi
ricorderanno la fantasia che aveva assalito l'Assessore all'epoca -
Lavoyer - di fare una pista tipo portaerei con le testate rialzate,
progetto che è costato circa 500 milioni di vecchie lire, che è
rimasto nei cassetti e che alla fine è stato liquidato con una
battuta dalle autorità aeronautiche competenti come un'utopia che
non avrebbe avuto possibilità né di essere realizzata, né di essere
validata dalle autorità aeronautiche. Il progetto di allungamento
della pista perciò per l'ennesima volta riparte da zero. Dobbiamo
dire che qualche preoccupazione ce l'abbiamo sulla previsione
amministrativo-operativa di questa opera: mi riferisco
all'allungamento della pista. Ad oggi non abbiamo ancora capito
quali siano le intenzioni dell'Amministrazione regionale rispetto
alle proprietà confinanti, alcune private, che saranno necessarie
al fine di poter ampliare la pista; non abbiamo ancora capito,
rispetto alla testata est e alla testata ovest, quali siano le
intenzioni dell'Amministrazione regionale su quelle proprietà.
Sappiamo che vi sono dei contenziosi dinanzi al giudice
amministrativo, sui quali l'Amministrazione si è costituita per
resistere rispetto alle obiezioni sollevate dai privati
interessati, ma ci sembra che tutto questo porti lontano nel tempo
la realizzazione di un'infrastruttura prioritaria rispetto ad uno
sviluppo non solo infrastrutturale fine a sé stesso, ma anche
finalizzato ad una diversa impostazione dei movimenti turistici.
Oggi come oggi, il turismo lo si fa soprattutto con i mezzi veloci,
fra questi ci sono gli aerei che hanno bisogno degli aeroporti. I
dati allora finanziari non collimano, ma non con quello che diciamo
noi, ma con quello che avete detto voi 2 mesi fa, perché questi
sono i tempi. Le situazioni oggettive denotano grande
pressappochismo nell'affrontare la problematica delle proprietà
necessarie per dar corpo all'allungamento della pista; ci
domandiamo con quali passaggi ritenete di poter concretizzare entro
il 2007 quello che avete scritto:
"allungamento della pista,
viabilità, radioassistenza"
. Mancano le risorse, mancano gli
atti.
Président - La parole à l'Assesseur au tourisme, aux sports, au
commerce et aux transports, Pastoret.
Pastoret (UV) - Per quanto riguarda la deliberazione, il collega
Frassy mi scuserà se non mi sono occupato di vedere se il sistema
"Intranet" più o meno funziona, è una deficienza, la deliberazione
però che ho fornito a lei e al collega Comé è debitamente numerata,
cioè è il numero della deliberazione registrata, o mi
sbaglio...
(interruzione del Consigliere Frassy, fuori
microfono)
... porremo rimedio ed è anche vero che questa deliberazione è
stata adottata e ha tutti i "crismi" di validità, perché è
approdata al Consiglio e alla Commissione, che non più tardi di
alcuni giorni fa ha tenuto le prime udienze con i Responsabili
dell'"Aeroclub"... il Presidente Caveri peraltro aspettava di
intervenire in quella sede di Commissione al mio posto, poi le cose
si sono protratte e una parte di discussione dovrà ancora essere
fatta. Quella è una deliberazione che si limita a trasmettere al
Consiglio un documento, che è poi l'allegato che sta contenuto
dentro, il quale dice alcune cose: intanto dice che questo è un
piano di sviluppo che si sottopone all'approvazione del Consiglio
e, solo nel caso in cui quest'ultimo lo approvi, poi esso si
tramuterà in un utilizzo delle somme iscritte a bilancio per poter
eseguire tali lavori; questo è il primo aspetto.
Secondo aspetto: si prevede in questo piano di sviluppo, che
titola alla pagina 6 "Piano di sviluppo 2005-2010", una
ripartizione su un periodo di 5 anni per quanto concerne tali
interventi.
Terzo aspetto: per il triennio 2005-2007 parliamo del
prolungamento della pista di volo dell'installazione delle
radioassistenze e del riordino della viabilità stradale lato ovest;
abbiamo previsto tali poste di bilancio che qui sono state
descritte e che il collega Frassy considera non sufficienti a fare
questo tipo di intervento...
(nuova interruzione del Consigliere Frassy, fuori
microfono)
... non discuto sia matematico, non contesto il suo
ragionamento, le dico solo che, rispetto a queste cifre che ci sono
qui, lo scorso anno avevamo un assestato attorno ai 4,5 milioni di
euro, di questi ne sono stati impegnati 3 milioni, per cui noi su
tale tipo di intervento richiederemo, se non lo abbiamo già fatto,
alle Finanze di poter utilizzare questi fondi 2005 sul 2006 per
quanto riguarda tale tipo di intervento, quindi due li
recuperiamo... no, mi scusi, uno e mezzo. Dopodiché abbiamo a
valere sul 2008 5 milioni di euro; come lei sa, quando si fanno gli
interventi, questi sono a valere su un periodo più o meno lungo, è
lo stesso ragionamento che le ho fatto prima della funicolare
Aosta-Pila, nel senso che noi prevediamo di finire i lavori nel
2007, ma abbiamo a valere in quel caso 5 milioni di euro iscritti
sul 2008, perché ci sono tutte le fasi di collaudo, eccetera. Oggi
peraltro stiamo ragionando sulla base di un "business plan" - da
voi chiesto in Commissione - di un piano di sviluppo che è un
documento di carattere teorico e che darà il via successivamente ad
una vera e propria fase progettuale definitiva ed esecutiva, la
quale ci dirà quali sono i costi (costi che, secondo me, saranno
più bassi di quanto è stato detto qui). Aggiungo che per il
triennio 2008-2010 sono previsti altri interventi quali la
costruzione della nuova stazione passeggeri, la ricollocazione
dell'aviorimessa e dell'"Aeroclub". Tutto questo si trova
sunteggiato nell'ultima pagina di tale documento, che porta a 29
milioni di euro l'insieme dell'intervento, che però è a valere con
il suo termine sul 2010.
Ora, se, dal punto di vista strettamente aritmetico, i suoi
conti non tornano, posso anche concordare con lei, ma non si tratta
di una questione di "deficit" di bilancio, semplicemente oggi siamo
in una fase di documento preliminare, non ancora supportato da un
documento progettuale di carattere non dico esecutivo, ma almeno
definitivo ed è quello che noi potremmo fare peraltro quando avremo
il via di questo Consiglio sulla base di questo. Inoltre, una base
degli importi che sono scritti qui per quanto riguarda l'assestato
del 2005 si tenga conto che hanno già fatto le loro "funzioni" per
la parte impegnata, per una parte degli interventi di base
necessaria alla radioassistenza, quindi questa parte non verrà più
spesa nel corso del 2006 o 2007.
Président - La parole au Conseiller Frassy.
Frassy (CdL) - Non sto a replicare su questo capitolo, prendo
atto di quello che l'Assessore ci ha detto, ne discuteremo nel
momento in cui dovremo andare nel dettaglio di tale piano di
programma quinquennale. Rimangono le perplessità. Quello che invece
vorremmo capire è quella storia infinita, che a quanto pare
dovrebbe avere una data definita, perché non più tardi di stamani
il Presidente Caveri ha detto 2006 - e speriamo sia la data ultima
e buona - apriremo il collegamento Acque Fredde-Cogne...
(interruzione del Presidente della Regione, fuori
microfono)
... lo speriamo tutti. Quello che vorremmo capire è se ci sono
delle novità sostanziali, o se siamo ancora "al buio" rispetto
all'impostazione che questa maggioranza aveva dato; l'ipotesi era
di far gestire il tutto non dalla "Pila S.p.a." in quanto tale, ma
da una società consorella della "Pila" con una serie di sinergie
regionali.
Vediamo che nella competenza 2006-2007-2008 sono previsti 600
mila euro, vorremmo capire se sono risorse necessarie per la
sottoscrizione di un capitale di questa S.p.a. o se ci sono dei
meccanismi già definiti. Come pensate cioè di far rendere operativa
la linea ferroviaria a scartamento ridotto rispetto alle
problematiche di tipo gestionale che più volte sono state espresse
in quest'aula, ovvero i rapporti con la "Pila" sono andati avanti,
state costituendo una società insieme alla "Pila", totale capitale
"Pila" pur non essendo "Pila" privata, perché ormai la quasi
totalità del capitale della "Pila" è regionale, oppure sarà una
società "Pila"-Regione-"Finaosta"? Vorremmo capire nel triennio
queste cifre a cosa servono.
Président - La parole à l'Assesseur au tourisme, aux sports, au
commerce et aux transports, Pastoret.
Pastoret (UV) - Credo di aver già dato in tale Consiglio delle
risposte rispetto a questo. Chiedo scusa, collega Frassy, se non
sarò assolutamente preciso, ma ricordo abbastanza bene a grandi
linee...
(interruzione del Consigliere Frassy, fuori
microfono)
... non ricordo con precisione le citazioni. Quando fu fatto il
documento che prevedeva la realizzazione di questa stazione, fu
detto - risposi al Consigliere Riccarand credo su questo - che si
sarebbe costituita una società ad hoc in una fase successiva per
poter gestire tale impianto. In tale fase, siccome abbiamo alcune
necessità, ovvero: prendere in carico nell'immediatezza questa
opera che è stata ormai realizzata, a parte alcuni lavori
manutentivi che si stanno facendo sul riassetto di alcune cose,
visto che è stato un cantiere finora... in questa fase, come
peraltro era vaticinato in quel documento, si sta procedendo ad una
convenzione con la "Pila" affinché vi sia una prima fase di
gestione della "Pila" per quanto riguarda un periodo transitorio,
dopodiché si andrà alla costituzione di una società alla quale noi
forniremo il denaro necessario - 600 mila euro per il momento - a
titolo di contributo, poi vedremo come funzionerà la società,
perché dobbiamo definire in quale modo sarà finanziata e quali
rendite avrà. In questa fase prevediamo di chiudere entro i primi
mesi dell'anno prossimo la convenzione con la "Pila" per la prima
gestione per la fase manutentiva, che i Lavori pubblici non possono
fare, avendo realizzato l'opera, questa non è una competenza loro.
Nello stesso tempo stiamo iniziando a mettere in piedi l'"ossatura"
di questa nuova società, che poi dovrà gestire tale impianto e che
sarà nelle nostre intenzioni una società controllata da la
"Pila".
Président - La parole au Conseiller Frassy.
Frassy (CdL) - Vorrei contribuire con una suggestione, come era
accaduto su qualche capitolo fa, in relazione alla vicenda degli
elicotteri e magari al coinvolgimento di quella società regionale
partecipata, "Aeroporti Valle d'Aosta", che mi sembra il Presidente
Caveri abbia apprezzato quanto meno di considerare. Partirei dalla
situazione contingente nella quale ci troviamo a discutere questo
bilancio, che è una situazione di esigenze di contenimento di costi
in parte corrente, facendo i conti con le indicazioni della
finanziaria nazionale, con le indicazioni del Patto di stabilità,
con una serie di oggettive ristrettezze rispetto al passato.
Nella risoluzione che è stata condivisa a larghissima
maggioranza da questo Consiglio si faceva riferimento anche ad un
mandato dato alla Giunta di operare dei tagli sui costi a cascata
indiretti della politica, cioè delle società partecipate o
controllate. È innegabile allora che una società, quale che essa
sia, piccola o grande, comporti una serie di costi fissi, che sono
riassumibili nelle sedi, nel personale minimo amministrativo, nei
compensi agli amministratori, nei compensi al collegio sindacale,
negli oneri per tenuta contabilità, personale, che più è piccola la
società più rischiano di essere grandi rispetto all'operatività
della società. L'ipotesi che avevate fatto, e che mi sembra che
stiate riprendendo seppure con una variante, e la variante è quella
di dire: "facciamo un esperimento, dando alla "Pila", perché ci
serve per quantificare i costi..."
(interruzione dell'Assessore Pastoret, fuori
microfono)
... una necessità immediata... allora il ragionamento che voglio
fare è il seguente. Questa è una necessità, serve a far partire
l'opera subito - facciamo finta di crederci e saremmo contenti di
vederla partire subito -, poi avremo il libro dei costi, allora
perché costituire una società nuova? Perché se l'esigenza è
motivata da una serie di argomentazioni economiche settoriali,
possiamo seguire questo ragionamento, ma non ci sembra che ci
possano essere tali esigenze. Faccio un esempio, "Finaosta" ha una
gestione ordinaria e una gestione speciale, sulla vicenda "Acque
Fredde", che probabilmente andrebbe a sfasare i conti di esercizio
di una società di gestione degli impianti a fune, probabilmente
sarebbe sufficiente ipotizzare - come è accaduto per "Finaosta" -
una gestione ordinaria e una gestione speciale, tenendo conto che
il problema non è limitato ad Acque Fredde, ma il problema parte da
Aosta, perché lei sa bene che c'è una convenzione su un impianto
che è in proprietà regionale.
Rispetto agli impianti di risalita che sono in proprietà de la
"Pila S.p.a.", la telecabina è in proprietà regionale e c'è anche
su questo impianto una convenzione con "Pila S.p.a.". Non riusciamo
perciò a capire quale sia la logica per cui "Pila S.p.a." ha il suo
comprensorio in proprietà, gestisce in convenzione con
l'Amministrazione regionale la telecabina e non può gestire
nell'ambito della medesima o di una diversa convenzione quel
trenino, anzi ci potrebbe essere un'unica convenzione che evidenzi
i sovraccosti di 2 impianti che hanno due particolarità ben
distinte rispetto alle particolarità del comprensorio... di
conseguenza, riducendo ed ottimizzando certi costi indiretti della
politica. Le dirò di più: rispetto a questa suggestione, che mi
piacerebbe avesse una qualche considerazione dal punto di vista
pratico, concreto delle problematiche finanziarie, da un lato, e
gestionali dall'altro, gliene lancio un'altra di suggestione. La
Fondazione "Grand Paradis", in una prospettiva che mi sembra
condivisa anche se ancora in itinere e soprattutto lontana nel suo
completamento, dovrebbe un domani occuparsi non solo del villaggio
minerario a valle, che è cosa ormai di poco tempo per la sua messa
in esercizio, ma anche di quell'ipotetico ampliamento e sviluppo di
tutto il percorso alto che va fino alla stazione di colonna delle
miniere. Nell'ottica allora di avere una gestione complessiva di
questo percorso di archeologia mineraria, di tale percorso
particolare, forse l'altro attore potrebbe essere la Fondazione
"Grand Paradis". Ipotizzare perciò una frammentazione degli attori
su un percorso che è o sul fronte dello sci, o sul fronte minerario
e non ha un terzo fronte... è una scelta politica che quanto meno
contrasta con la filosofia che sta animando questa finanziaria.
Con tale considerazione, Assessore, la invitiamo a rimeditare
l'ipotesi di costituire l'ennesima società, che penso sarebbe
prevalentemente a capitale pubblico, con tutti i costi che ne
derivano, perché
"il bilancio..."
- lei dice -
"... lo si
può anche assestare con le variazioni"
, il suo collega
detentore dei "cordoni della borsa" aggiunge
"se sarà
necessario"
e in alcuni casi - e parlavamo sempre di sci - ha
detto
"è necessario"
, ma voi con l'assestamento del bilancio
uscite dall'"imbarazzo dei numeri", mentre io penso che sui
comportamenti delle scelte di indirizzo politico non ci possano
essere questi sbandamenti. Se l'indirizzo è di tagliare i costi, i
costi che possono essere tagliati sono "in primis" quelli di non
costituire delle società che non hanno motivo di essere, perché
costituire una società per gestire quel microtrenino penso sia
un'opera inutile, anche perché sarebbe comunque una società in
deficit costante. Di conseguenza, a maggior ragione non c'è senso
di costituire una società di capitali, che ha come definizione
codicistica la missione di fare utili, perciò costituire una
società per fare perdite da ripianare da parte dell'Amministrazione
regionale penso sarebbe doppiamente incomprensibile.
Depuis 16 heures 08 c'est le Vice-président M. Nicco qui
remplit les fonctions de Président de la séance.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Per una precisione al collega Frassy. Ho detto
qual è il percorso che è stato disegnato, non ho detto...
(interruzione del Consigliere Frassy, fuori
microfono)
... proposta che ho apprezzato, nel senso che poi la fretta di
discutere sui numeri del bilancio non ci consente di esaminare i
temi come vorremmo e approfondirli come sarebbe il caso ma, in
effetti, attualmente le persone che si stanno occupando di cercare
di dirimere tali questioni la prima cosa che hanno avuto il mandato
di fare è fare dei conti, e sulla base dei conti poi faremo delle
scelte. Evidentemente fare delle scelte significherà mettere mano a
quanto abbiamo scritto in passato, se si andrà in direzioni
diverse, per andare a modificare i sentieri tracciati.
Presidente - Pagina 215. Pagina 216. Pagina 217. Pagina 218.
Sulla pagina 219 la parola al Consigliere Frassy.
Frassy (CdL) - Chiederei all'Assessore Ferraris se ci può
spiegare il motivo per il quale i finanziamenti della legge del
Piano triennale delle politiche del lavoro sono stati tutti
allocati sul capitolo 26010 (almeno così ci sembra di capire).
Presidente - La parola al Presidente della Regione, Caveri.
Caveri (UV) - È un fatto tecnico, da questo fondo si attinge per
alimentare tutto il resto (così mi è stato spiegato).
Presidente - Pagina 220. Pagina 221. Pagina 222. Pagina 223.
Pagina 224. Pagina 225. Pagina 226.
Sulla pagina 227 la parola al Consigliere Tibaldi.
Tibaldi (CdL) - Abbiamo constatato che il capitolo sanità in
questo bilancio previsionale del 2006 vede un incremento di spesa
corrente significativo; un incremento che passa dai 232 milioni di
euro dello scorso anno agli oltre 250 milioni complessivi del 2006,
di cui una buona parte vengono trasferiti all'USL per la cosiddetta
"spesa corrente". Vorremmo allora sapere quali sono le componenti
di questo incremento che pesa 18 milioni di euro da un anno
all'altro e che nel biennio che va dal 2003 al 2005 ha visto una
significativa crescita di diverse decine di milioni, che vanno sì a
coprire tutto un fabbisogno sociale e sanitario che, rispetto ad
altre Regioni italiane, è di tutto rispetto ma che, sotto il
profilo economico, non possono passare inosservati. In questo
contesto sarebbe importante sapere qual è attualmente la quota
capitaria sanitaria aggiornata e sapere anche se le voci di spesa
farmaceutica sono lievitate come lo scorso anno di quel 12-13% che
ci era già stato a suo tempo evidenziato, se ci può dare una
fotografia della composizione della spesa corrente, che sale in
maniera significativa per far fronte sì a dei rinnovi contrattuali,
ma il cui valore economico è di tutta evidenza.
Depuis 16 heures 15 c'est le Président M. Perron qui remplit
les fonctions de Président de la séance.
Président - La parole à la Conseillère Squarzino Secondina.
Squarzino (Arc-VA) - Vorrei completare la domanda del collega
Tibaldi rispetto a questo, nel senso che vorrei mettere in rapporto
la cifra di trasferimento all'USL di 242 milioni di euro con la
cifra complessiva, 250 milioni di euro che comprende il tutto, e
capire se per il trasferimento all'USL, cioè per rispondere alle
esigenze della sanità quest'anno sono previste più o meno risorse,
perché mi sembra di aver capito che c'è una percentuale molto alta
che va per il personale. Il personale quindi è una cosa importante
ma, per dare una risposta ai bisogni della popolazione, ci sono più
o meno risorse per l'USL quest'anno rispetto allo scorso anno?
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Vedo che si può concentrare la risposta. È chiaro
che, di fronte alla complessità del bilancio, vedere una spesa
sanitaria così alta è sicuramente di rilievo e noi ci sentiamo
molto responsabili di questo. Parliamo sempre di razionalizzazione,
se poi andremo nel dettaglio, vedrete che questa razionalizzazione
è sicuramente in atto. Faccio solo una premessa per tutti e due che
è sicuramente riconosciuta, cioè un servizio sanitario e sociale in
un territorio di montagna ha il 20-25% di spese in più rispetto
alle spese degli altri territori di pianura. Sapete che, se
dovessimo assistere nel sociale o nel sanitario 120 mila abitanti
in un terreno di pianura sarebbe diverso, e questo è riconosciuto
correttoa livello di Commissioni, però dopo questo riconoscimento
non segue un aumento di riconoscimento della spesa. A questo
aggiungete che noi dal 1994 finanziamo la nostra sanità, quello che
abbiamo incassato con l'IRAP è sempre andato in diminuzione,
mentre, come ha correttamente riconosciuto il Consigliere Tibaldi,
la spesa sanitaria lievita in tutte le Regioni anche in modo più
consistente che nella nostra.
Per rispondere nel dettaglio, questo grosso aumento di spese
correnti è dovuto soprattutto ad arretrati contrattuali. Nel 2006
il trasferimento all'USL per i "LEA" è di 214 milioni di euro a
fronte di 208.350 dell'anno scorso, con un aumento anche della
parte vincolata che passa da 8,328 milioni a 12,724 milioni. Anche
il "PREFIN" lo dice: oneri contrattuali a parte, noi aumentiamo del
3,7-3,8%, questo, detto rispetto all'aumento che abbiamo avuto gli
anni precedenti del 5,5-6%, è sicuramente un aumento contenuto.
Quello che fa sballare i conti di quest'anno sono i 10,870 milioni
di euro degli arretrati contrattuali dovuti ai dipendenti, il
contratto è stato firmato nel 2005 e la messa a norma sempre sul
2006 per 6,6 milioni di euro, quindi vedete quasi 17 milioni di
euro sono dovuti proprio a questi arretrati contrattuali. Per
quanto dice il collega Frassy... sulla farmaceutica siamo bloccati
dal decreto del Ministro, che prevede un aumento di non più dell'8%
e, se tale decreto viene rinnovato, come ci ha promesso il Ministro
in questa visita, la spesa farmaceutica dovrebbe rimanere a tali
livelli. Gli allarmi però sono notevoli, si sta parlando di una
nuova famiglia di chemioterapici dai costi molto elevati, quando
verranno introdotti probabilmente bisognerà aumentare di qualche
"punto" questo campo.
Président - La parole à la Conseillère Squarzino Secondina.
Squarzino (Arc-VA) - Sempre a pagina 227 capitolo 59910, vorrei
leggere questo capitolo insieme alle previsioni triennali; si parla
del rimborso al Fondo sanitario nazionale degli oneri addebitati al
Servizio sanitario regionale per la mobilità sanitaria passiva.
Quest'anno sono previsti 2,5 milioni circa, adesso non ricordo più,
l'Assessore lo aveva detto in commissione, ma non me lo sono
annotato a cosa corrispondono questi 3,5 milioni; poi nel triennale
vediamo che nel 2007 sono previsti 16,718 milioni come anche nel
2008. Abbiamo quindi un incremento ulteriore molto alto, volevo
capire come mai questa mobilità nel triennio e soprattutto sarebbe
interessante avere dei dati, non credo oralmente ma, se lei ce li
può fornire per iscritto, perché nella finanziaria che dovremo poi
discutere ci sarà un comma relativamente a tale problema. Credo
allora che, se abbiamo i dati precisi, siamo in grado tutti quanti
di assumere meglio una decisione.
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Sono completamente d'accordo con lei, nel senso
che la mobilità è una parte importante della nostra spesa. Come lei
sa, la mobilità viene restituita con saldi e acconti e dipendiamo
dai calcoli dello Stato. A questo si aggiunga che un anno, per una
vertenza precedentemente istituita con il Ministero, giustamente
non fu pagata la mobilità, per cui nel 2005, come ha visto, abbiamo
pagato 25 milioni di mobilità passiva. Le fornisco comunque i dati.
Nel 2002 abbiamo pagato 12 milioni circa di mobilità passiva, nel
2003 14,151 milioni, nel 2004 16 milioni, nel 2005: 25 milioni, ma
mi permetto di dire che abbiamo recuperato l'anno in cui non
l'avevamo pagata, cioè il 2003. Nel 2005 abbiamo pagato il saldo
2002: 4 milioni di mobilità, l'acconto 2004: 10,568 milioni, e
l'acconto 2005; quindi abbiamo pagato 2 saldi e 2 acconti nel 2005:
erano il saldo 2003 e il saldo 2002. I 25 milioni del 2005
raggruppano 2 anni, ecco perché è molto ingente. Nel 2006 abbiamo
messo a bilancio solo 3,583 milioni di mobilità, perché è il saldo
del 2003, mentre la cifra dell'acconto 2006 non ci è ancora
pervenuta, perché lei sa che in questo periodo c'è una discussione
a livello centrale. Come fare a limitare la mobilità passiva? Lei
l'altro giorno diceva: "basta spostare un primario da una parte
all'altra"; a parte il fatto che non è così semplice spostare i
primari, bisogna che questi siano d'accordo, però lo abbiamo fatto,
perché quest'anno abbiamo cambiato 3 primari assumendo delle
persone molto valide, che cominciano di nuovo ad aver fiducia nelle
nostre strutture sanitarie, così come la scuola infermieri da 2
anni è al massimo degli iscritti (30 iscritti). Tutto questo vuol
dire che stiamo recuperando fiducia non solo nei nostri giovani, ma
anche nei primari esterni che ci portano le loro competenze.
Chiaramente questa mobilità - sono dati nazionali, ne parleremo
dopo - è una mobilità obbligatoria verso le grandi specialità,
verso strutture oncologiche, alte specialità a cui non possiamo
dare una nostra risposta, poi c'è una mobilità che tutti stanno
cercando di affrontare unanimemente per medi bassi "DRG", che è
gravitata verso istituti privati convenzionati su cui si cerca di
fare qualcosa. Ho tutti i dati qui, glieli farò avere, però mi
sembra di averli già dati con un certo ordine.
Presidente - La parola al Consigliere La Torre.
La Torre (FA) - Sempre sulla pagina 227, capitolo 59520: "Spese
a carico della Regione per l'esercizio di funzioni sanitarie
attribuite al Servizio sanitario nazionale". Assessore, mi
ricollego a questo punto per comprendere e capire sul discorso del
piano della protezione sull'influenza aviaria, o comunque anche sul
vaccino come viene gestito questo argomento nei rapporti
Stato-Regione, cioè tali piani sono a carico della Regione, sono
pagati, rientrano nella competenza nazionale, cosa abbiamo
predisposto e conseguentemente i costi a chi vengono
addebitati?
Presidente - La parola alla Consigliera Squarzino Secondina.
Squarzino (Arc-VA) - Assessore, la ringrazio per i dati che ci
ha fornito. Le chiederei se è possibile fornire il dettaglio dei
"DRG" in cui c'è maggiore mobilità attiva e passiva.
La seconda domanda la formulo all'Assessore Marguerettaz: mi è
sfuggito ieri, quando analizzavamo le entrate, se esiste un
capitolo in cui noi introitiamo la mobilità attiva, oppure se
questo capitolo ce l'ha direttamente l'USL.
Presidente - La parola all'Assessore alla sanità, salute e
politiche sociali, Fosson.
Fosson (UV) - Stiamo parlando di bilancio, se lei mi dice che
qualitativamente vuol sapere quali sono i capitoli della mobilità
attiva e passiva io glieli so dire, perché sono preparato. Mobilità
passiva, sui 5.000 e più del 2004 abbiamo avuto 1.200 casi di
mobilità passiva per una patologia ortopedica riabilitativa,
dopodiché segue il settore dell'oculistica, il settore delle
malattie cardiovascolari non avendo una cardiochirurgia in Valle
d'Aosta. Abbiamo una mobilità attiva nei riguardi della chirurgia
vascolare, della chirurgia bariatrica -obesità - e negli ultimi 6
mesi del 2004 abbiamo avuto una mobilità attiva anche nella
chirurgia uroloca che nel 2005 è aumentata del 300% rispetto al
2004. Una mobilità attiva quindi, che però non viene in entrata,
perché è a saldo con le altre Regioni, cioè paghiamo una mobilità
attiva, c'è una differenza.
Per quanto riguarda la domanda del Consigliere La Torre, mi
sembra molto pertinente, ha anche identificato il capitolo giusto,
il 50520, che è il capitolo di finanziamento che rimane a noi per
sviluppare quei rapporti Ospedale-territorio. È proprio da questa
cifra che noi, quando si verifica un'emergenza come quella che si è
verificata con l'influenza aviaria - e soprattutto con l'esigenza
di effettuare una vaccinazione a tappeto -, abbiamo attinto i
fondi; tra l'altro, siamo arrivati ad oltre 75% della popolazione
vaccinata a fronte del 60% dell'anno passato, con dei costi sui 270
mila euro, perché abbiamo coinvolto i medici di famiglia, le
infermiere, eccetera; questo è il capitolo che prevede 1 milione di
euro per queste iniziative, territorio, eccetera.
Presidente - Sulla pagina 228 la parola alla Consigliera
Squarzino Secondina.
Squarzino (Arc-VA) - Rispetto al capitolo 59980 vedo che ci sono
200 mila euro in meno rispetto allo scorso anno e nel triennio c'è
questa stessa tendenza che rimane. Volevo capire se, rispetto a
tali prestazioni di assistenza sanitaria aggiuntiva, la diminuzione
del capitolo è stata decisa perché sono diminuite le richieste, nel
senso che in questo capitolo erano previste delle attrezzature che
sono desuete, che non sono più necessarie; oppure se ci sono altre
motivazioni. È all'interno di tale capitolo che rientrano gli
occhiali, i pannoloni servono? Vorrei capire perché c'è tale
diminuzione.
Presidente - La parola all'Assessore alla sanità, salute e
politiche sociali, Fosson.
Fosson (UV) - Oltre ad un fattore economico, c'è una diminuzione
di utilizzo dei pannoloni, perché con tecniche nuove si applicano
meno questi presidi. Inoltre stiamo lavorando molto su questo -
sarà scritto anche sul Piano sanitario -, perché intanto vediamo di
applicare delle nuove scale, stiamo vedendo se applicare anche un
IRSE a questo settore, perché è necessario fare una valutazione di
famiglia e di redditi. Ci sarà poi tutto un capitolo che
affronteremo e un obiettivo dirigenziale per l'anno prossimo che
riguarda le protesi odontoiatriche, eccetera. Lei sa che, quando si
parla di protesi odontoiatriche, i prezzi vanno a lievitare, però
prevediamo per il 2006 un'iniziativa legislativa di prezziario...
perché un tossicodipendente senza denti o un anziano senza denti
hanno una minore efficienza e quindi hanno un'esigenza sociale come
chi ha una casa piccola... nel 2006 prevederemo una legge che
affronti il problema e lo affronteremo nel 2007 con un capitolo
aggiuntivo...
(interruzione della Consigliera Squarzino Secondina, fuori
microfono)
... speriamo proprio di aggiungere qualche altra risorsa ancora;
per ora questa spesa è diminuita per quello che le ho detto.
Presidente - La parola alla Consigliera Squarzino Secondina.
Squarzino (Arc-VA) - Sul capitolo 60010 volevo capire a cosa si
riferiscono queste collaborazioni tecniche per realizzare azioni
correlate al raggiungimento di obiettivi previsti dalla
programmazione. All'interno dell'USL, mi sembra che, quando
l'azienda ha degli obiettivi da raggiungere al proprio interno,
provvede con una serie di consulenze o di studi particolari, ma
queste rientrano nel capitolo dell'USL e dentro il suo bilancio;
questo invece è un'altra cosa, ma non so se sono spese queste della
Regione, spese dell'USL, non capisco chi delibera tali spese e a
quale fine.
Presidente - La parola all'Assessore alla sanità, salute e
politiche sociali, Fosson.
Fosson (UV) - Questo è un capitolo a parte, 50910-920
chiaramente sono tutti trasferimenti all'USL. Il capitolo 60010 è
un capitolo a carico della Regione: sono delle spese di
collaborazioni tecniche per portare avanti delle iniziative
scientifiche, soprattutto in rapporto fra Regione e azienda. Come
si sa, queste sono spese che ci saranno utili con l'entrata in
vigore del nuovo Piano sanitario, piani di zona, eccetera; sono
spese per permettere l'avvio di collaborazioni tecniche e
scientifiche che possano rendere più rapide tali attuazioni.
Presidente - Sulla pagina 229 la parola al Consigliere Viérin
Marco.
Viérin M. (SA) - Solo per chiedere all'Assessore sull'ultimo
capitolo della pagina, il 60970, in merito ai contributi dello
Stato per la definizione dei pericoli derivanti dall'amianto, se
riguardavano solo i pericoli di un certo tipo o anche quelli alle
strutture che abbiamo ancora presenti in Valle, aventi copertura
con la presenza di amianto.
Presidente - La parola all'Assessore alla sanità, salute e
politiche sociali, Fosson.
Fosson (UV) - Sono dei fondi statali di nuova istituzione, molto
corretti, che vanno nei 2 settori che ha detto lei: prima per una
campagna di prevenzione dell'amianto che stiamo già attuando, poi
di bonifica delle strutture e delle officine, dei luoghi di lavoro
dove l'amianto è ancora presente.
Presidente - Sulla pagina 230 la parola alla Consigliera
Squarzino Secondina.
Squarzino (Arc-VA) - Capitolo 60380: vorrei capire qui quali
sono gli interventi di edilizia sanitaria che vengono finanziati
dalla Regione. Se questi sono in più rispetto ai finanziamenti ex
articolo 20, quindi finanziamenti ministeriali, e qual è la
tipologia di opere che questi finanziamenti dovrebbero consentire
di realizzare. Vorrei capire poi come mai su tali finanziamenti ci
sono delle oscillazioni, cioè qui abbiamo nell'assestato 2005 6,7
milioni, nel 2006 ne abbiamo 3,2 milioni e questa cifra più o meno
si attesta anche negli anni successivi 3,2 nel 2007 e 2,7 nel
2008.
Presidente - La parola all'Assessore alla sanità, salute e
politiche sociali, Fosson.
Fosson (UV) - Oscilla perché alcuni interventi strutturali
iniziano e finiscono, per fortuna, e poi perché i costi delle
tecnologie sono variabili a seconda dell'anno. Nell'assestato 2005
un grande finanziamento tecnologico per innovazioni è dovuto anche
al nuovo servizio e al nuovo Primario di Otorino laringoiatria che,
arrivando ad operare ad Aosta - e, fra l'altro, in 2 mesi ha fatto
quanto era stato fatto in un anno -, ha voluto mettere al passo la
struttura con un "laser", eccetera.
Per quanto riguarda le strutture, sono le ultime 2 strutture
previste all'interno dei famosi 55 milioni di euro delle strutture
sanitarie dell'Ospedale, cioè la messa a norma del laboratorio di
viale Ginevra e la ricollocazione del punto prelievi nella
cosiddetta "struttura Villa Artaz". Questi sono già dei
finanziamenti ex articolo 20, la ristrutturazione del laboratorio,
la messa a norma costa 1,712 milioni di euro, di cui 1,330 con
fondi statali ex articolo 20 e la ricollocazione del punto
prelievi, a fronte di un costo di 825.000 euro, prevede un
finanziamento statale di 688.000 euro. Queste non sono solo delle
manutenzioni, sono proprio delle ricollocazioni per rendere
l'Ospedale di viale Ginevra sempre più funzionale e rispondente
alle esigenze della popolazione.
Presidente - La parola alla Consigliera Squarzino Secondina.
Squarzino (Arc-VA) - Sempre su questo capitolo volevo capire
come mai, se prendiamo il triennale 2005-2007, avevamo nel 2005 per
competenza 2 milioni di euro, qui ne troviamo nell'assestato 6
milioni, quindi troviamo un incremento di 4,7 milioni di euro.
Capisco che lei dica che...
(interruzione dell'Assessore Fosson, fuori microfono)
... allora riformulo la domanda con calma poi lei con calma mi
risponde, altrimenti abbiamo difficoltà a capirci. Lei mi ha detto
che c'è questo grande aumento di 4,75 milioni per la specialità di
otorino. La domanda è: è solo per questo o anche per altre
attrezzature? Dove sono stati presi questi 4,7 milioni di euro,
visto che nel bilancio 2005 e nel triennale 2005-2007 non
c'erano?
Presidente - La parola all'Assessore alla sanità, salute e
politiche sociali, Fosson.
Fosson (UV) - Il capitolo 60380 prevede queste voci:
finanziamento all'USL per la manutenzione straordinaria e
l'adeguamento tecnologico delle strutture, il previsto era 1,75
milioni, sono stati spesi 3,6 milioni; la messa a norma di impianti
tecnologici era 250 mila euro di previsione, 250 mila euro sono
stati spesi; la ristrutturazione del laboratorio analisi del
Presidio ospedaliero, sono fondi statali, arrivavano da lì, non
erano previsti nell'assestato 2005, sono stati di 1,712 milioni di
euro; la ricollocazione del punto prelievi non era prevista nel
2005, sono fondi che sono arrivati dallo Stato per 825.000
euro.
Presidente - La parola alla Consigliera Squarzino Secondina.
Squarzino (Arc-VA) - Per capire. Quando lei parla nel 2006 di
3,2 milioni di euro, che servono per i laboratori, il punto
prelievi, si tratta delle stesse opere e dello stesso importo che
mi ha fornito poco fa per giustificare l'assestato 2005. Vediamo se
ho capito bene: lei mi dice che in assestato 2005 c'erano 2
milioni, però sia per il punto prelievi, 800 milioni, sia per il
laboratorio di analisi, 1,7 milioni, sia per altro, le spese sono
aumentate e qui mi va bene. Quando chiedo nel 2006 quei 3,2 milioni
di competenza a cosa servono? Servono alle stesse cose o ad altre?
Era questa la domanda, Assessore.
Presidente - La parola all'Assessore alla sanità, salute e
politiche sociali, Fosson.
Fosson (UV) - Glielo dico subito. Nel 2006 sempre per lo stesso
capitolo sono previsti 2,85 milioni di euro per il finanziamento
all'USL per la manutenzione straordinaria della dotazione
tecnologica delle strutture sanitarie e socio-sanitarie, 250 mila
euro per la messa a norma di impianti e tecnologie, poi 100 mila
euro per il finanziamento e per la demolizione e ricostruzione
della "villa Amy" in Comune di Brusson. Per le altre strutture non
è previsto alcun finanziamento.
Presidente - Sulla pagina 231 la parola al Consigliere
Tibaldi.
Tibaldi (CdL) - Il capitolo è il 60480, nel quale si prevede 1,5
milioni di euro per la progettazione e la realizzazione di
strutture socio-sanitarie e territoriali. Nella pagina a fianco il
64420 prevede anch'esso alcuni interventi urgenti nell'edilizia
sanitaria territoriale, ma con una cifra più ridotta, poco più di
500 mila euro, e con un impegno promiscuo, perché riguarda anche
l'edilizia sanitaria ospedaliera. Assessore, già lo scorso anno
abbiamo affrontato questo capitolo, in programma c'erano una serie
di interventi, in particolare l'intervento principale era quello di
Donnas con la ristrutturazione del poliambulatorio con la
radiologia in rete. Vorrei sapere se, alla luce del montante
finanziario che è decisamente superiore rispetto allo scorso anno,
questi soldi vanno sempre in tale direzione e se ci sono altri
interventi di rilievo (ricordo che si parlava di centro diurno di
Alzheimer ad Aosta e di struttura socio-sanitaria a Nus). Vorrei
sapere quindi se questo montante viene sempre orientato a favore di
tali iniziative o se ce ne sono altre, anche perché qui il capitolo
è arricchito di un termine che prima non aveva, la progettazione e
non solo la realizzazione, quindi magari c'è in itinere
qualcos'altro, di cui sarebbe opportuno conoscerne fin d'ora quelle
che sono le intenzioni.
Presidente - La parola all'Assessore alla sanità, salute e
politiche sociali, Fosson.
Fosson (UV) - Le dirò subito che l'ambulatorio e il
Poliambulatorio di Donnas sono finiti, sono funzionanti:
sicuramente un grande presidio per il fondovalle e, secondo noi,
dovrà essere anche un limite alla mobilità passiva, anzi verso le
aree dell'Eporediese. La radiologia in linea funziona, stiamo
pensando addirittura di trasferire un centro traumatologico, o
comunque un centro di prima medicazione che possa essere presente
24 ore su 24.
Lei mi chiedeva qualcosa del capitolo 60420, per correttezza
glielo dico: è la progettazione dell'ex stabile maternità, che era
già prevista. I 2 grandi interventi previsti qui: non abbiamo messo
in bilancio grandi interventi, la logica che passa è sempre quella
di ristrutturare e di razionalizzare. Lo ha già detto lei: sono le
RSA di Aosta e la famosa regione Gotrau, lei sa che il progetto
definitivo ormai è stato presentato per cui il finanziamento,
glielo dico subito: progettazione RSA, centro diurno, Alzheimer in
Comune di Aosta per 100 mila euro e la realizzazione della nuova
struttura socio-sanitaria di Nus per 1,415 milioni di euro per il
2006 e altrettanto per il 2007. Sono altresì state inserite sempre
nello stesso capitolo la progettazione del CEA (Centro educativo
assistenziale per disabili di più di 18 anni) nel Comune di Gressan
e giungerà in Consiglio la prossima settimana, con l'aiuto del
Consigliere Stacchetti, la donazione di quel terreno nel Comune di
Gressan, su cui pensiamo di costruire un CEA.
Presidente - La parola alla Consigliera Squarzino Secondina.
Squarzino (Arc-VA) - Volevo chiedere, rispetto a tutti questi
capitoli, dove troviamo le risorse per attivare quel progetto, che
la Giunta e la maggioranza hanno deciso, di ampliamento ad est
dell'Ospedale.
Presidente - La parola all'Assessore alla sanità, salute e
politiche sociali, Fosson.
Fosson (UV) - La ringrazio di aver messo in risalto questo,
perché non è che la maggioranza non si sia accorta nel "PREFIN" di
aver votato l'allargamento ad est che è il più logico e che è un
bel progetto. La maggioranza lo sa benissimo, ne abbiamo discusso a
lungo, abbiamo dei problemi da risolvere, li affronteremo con un
piano di fattibilità, però la maggioranza se n'è resa conto
benissimo. Il capitolo è il n. 60310, in cui sono previsti 10
milioni di euro per il 2007 e 20 milioni di euro per il 2008. Si
pensa di iniziare nella seconda metà del 2007. Come progettazioni,
incarico, eccetera, abbiamo stabilito, sempre sullo stesso capitolo
60310, 150 mila euro per il 2006.
Presidente - La parola al Consigliere Frassy.
Frassy (CdL) - Solo una breve considerazione a margine della
risposta che lei ha fornito al collega Tibaldi sul capitolo 60480
in relazione alla realizzazione delle strutture socio-sanitarie, in
particolare alla realizzazione di nuove RSA sul territorio del
Comune di Aosta. Al di là del progetto della regione Gotrau, che
sono almeno 15 anni che se ne parla, lei dice che c'è il progetto
esecutivo, auspichiamo sia la volta buona e auspichiamo soprattutto
che fra il progetto esecutivo e il "taglio del nastro" passino
tempi ragionevoli; su questo non facciamo nessuna ulteriore
valutazione se non un auspicio di concretizzazione di tale disegno.
Sulla struttura "Bonifacio Festaz" noi esprimiamo non perplessità,
ma preoccupazione e ci stupisce che lei sia fautore di questo
progetto perché, se la memoria non mi inganna, lei era stato, prima
di vestire i panni di Amministratore regionale e di Assessore,
componente di quel Consiglio di amministrazione, perciò conosce
bene la struttura, che era nata come struttura di avanguardia con
ampi spazi comuni e con tutta una situazione che doveva dare il
minimo impatto psicologico agli ospiti. Oggi come oggi non voglio
dire che sia diventato un mezzo "lager", però sono spariti gli
spazi comuni, sono stati raddoppiati i posti nelle stanze, c'è
un'insufficienza dei servizi igienici, sono sparite quelle stanze
che c'erano nei vari piani, cioè ci sono tutta una serie di
problematiche che già oggi rendono pesante per gli ospiti e
difficile per gli addetti sanitari la gestione di quella struttura.
Ora, trasformare alcune stanze o alcuni piani - questo non lo
sappiamo, perché lei su questo non si è espresso e magari se lo fa
la ringraziamo - vuol dire o ripensare completamente quella
struttura con un "vestito" nuovo ma, se l'ipotesi è quella di
aggiungere ancora qualcosa a una situazione che ha trasfigurato in
peggio quello che era un bel progetto, esprimo forte
preoccupazione, perché lei potrà dire che c'è una nuova RSA, però
non ha dato una risposta reale alle esigenze del territorio.
Presidente - La parola all'Assessore alla sanità, salute e
politiche sociali, Fosson.
Fosson (UV) - È un dato recente di questi giorni, la RSA è
entrata in funzione in questi giorni, il primo malato è stato
trasferito il 1° dicembre. Da un lato, lei dice una cosa giusta,
cioè noi aspettavamo una residenza di Gotrau da tanto tempo, che
sarà funzionalmente più rispondente a quello per cui è sorta.
Per quanto concerne la seconda domanda, mi permetto di dire che
non è vero, proprio perché ho fatto parte per 12 anni del "CdA" in
forma gratuita. Strutturalmente "Bonifacio Festaz" è una delle
strutture sanitarie migliori che abbiamo in regione, come
lungodegenza. Se lei va a verificare il piano terreno...
(interruzione del Consigliere Frassy, fuori
microfono)
... non l'abbiamo stravolta, l'abbiamo cambiata, ha ragione,
l'abbiamo migliorata dal punto di vista dell'assistenza del
personale. Le stanze...
(interruzione della Consigliera Squarzino Secondina, fuori
microfono)
... Signora mia, se lei viene a vederla, io gliela posso
descrivere, perché sotto al piano terreno sono tutte stanze a 2 con
letti mobili, con dei bagni, già attrezzati in modo perfetto per
disabili, per cui quella non è solo una RSA, ma è una delle più
belle RSA esistenti...
(nuova interruzione della Consigliera Squarzino Secondina,
fuori microfono)
... mi lasci finire, poi andiamo a vederlo, lo abbiamo visto con
l'Assessore Rigo diverse volte. Qual è il grande vantaggio di
questa casa, poi tutto il resto si può migliorare... l'aver messo
una RSA cosa vuol dire? Vuol dire aver applicato uno "standard"
funzionale, cioè un'infermiera per 24 ore, un ciclo di medici 20
ore la settimana, un direttore sanitario, è un modulo di 20 su una
casa che ha 80 malati e di cui il piano terreno, come le dicevo, è
proprio fatto per i disabili. Il grande vantaggio di questa casa è
che a 400 metri dall'Ospedale, per cui, come lei sa, la tipologia
della RSA prevede la vicinanza ad un centro ospedaliero, perché il
malato della RSA è un malato che facilmente può aggravarsi,
strutturalmente la casa, le assicuro... manca l'ossigeno, ma non è
previsto nelle RSA e comunque pensiamo ad un impianto di bombole
che si utilizzano nelle RSA normali, per ottimizzare dal punto di
vista strutturale. In questi 20 posti si applicheranno gli
"standard" delle RSA, che sono completamente diversi dagli
"standard" della microcomunità per anziani...
(nuova interruzione del Consigliere Frassy, fuori
microfono)
... sono in sostituzione dell'esistente, cioè un reparto, il
pian terreno, il sotterrato di 10 stanze per 20 malati, con stanze
a norma non solo per RSA, ma per una tipologia superiore, con un
nucleo e con degli "standard" assistenziali completamente diversi
risponde temporaneamente, in attesa della costruzione della RSA di
regione Gotrau... in modo ottimale a fare una RSA temporanea e
perché temporanea? Perché il "Bonifacio Festaz" non è di nostra
proprietà, per cui è una convenzione fra l'azienda sanitaria e il
"Bonifacio Festaz". Sono ben contento se lo andrete a visitare,
perché questo per Aosta sarà una grande risorsa.
Presidente - Sulla pagina 232 la parola al Consigliere
Salzone.
Salzone (FA) - Solo un chiarimento perché non capisco. Sul
capitolo 58700, "Contributi ad enti pubblici per l'eliminazione
delle barriere architettoniche a favore delle persone disabili",
non c'è niente, come mai?
(interruzione dell'Assessore Fosson, fuori microfono)
Presidente - La parola alla Consigliera Squarzino Secondina.
Squarzino (Arc-VA) - Era un altro capitolo, anche se nella
stessa pagina.
Presidente - La parola all'Assessore alla sanità, salute e
politiche sociali, Fosson.
Fosson (UV) - Ha ragione, noi abbiamo un meccanismo che funziona
così: esiste un fondo sociale regionale, è quello che abbiamo
aumentato del 15%, come le dicevo. In tale fondo, che è quest'anno
di 21 milioni di euro, c'è una quota che non è ancora destinata. Il
suo indirizzo sarà determinato da una deliberazione della Giunta
regionale, come è avvenuto negli anni precedenti. Fra 11 milioni e
21 è perché alcuni finanziamenti erano già stati previsti
nell'anno, ecco perché lei non vede quest'anno i contributi. Le
dico però che i contributi per l'abbattimento delle barriere
architettoniche sulla previsione del fondo, come dicevo... dovrebbe
aumentare del 20-30% il finanziamento, perché i fondi che
dedicavamo finora non sono più sufficienti. Il fondo sociale
regionale è di quasi 22 milioni di euro, aumentato del 15%; abbiamo
fatto tutti i ragionamenti, non basta aumentare i soldi, bisogna
cambiare struttura, ha ragione lei. Di questi fondi 11 milioni di
euro saranno destinati a seguito di una deliberazione di Giunta,
come indicazione; alcuni di questi andranno ad implementare tale
finanziamento.
Presidente - La parola alla Consigliera Squarzino Secondina.
Squarzino (Arc-VA) - Sul capitolo 60880 volevo capire che tipo
di spese di funzionamento ci sono ancora per questa comunità, tanto
più che nel triennio vedo che le spese non ci sono più, quindi non
troviamo più stanziamenti nel 2007-2008.
Presidente - La parola all'Assessore alla sanità, salute e
politiche sociali, Fosson.
Fosson (UV) - È un'osservazione giusta. La Comunità
"Desaymonet", o "Talapé" come si vuol chiamare, è una comunità che
godeva di una doppia convenzione; siccome ospitava etilisti e
doppia diagnosi, aveva una convenzione con la Regione e una
convenzione con l'azienda. Verrà finanziata con dei fondi
dell'azienda, per cui nel trasferimento delle vincolate all'USL c'è
anche una quota per questo. La comunità dovrà spostarsi però da
quella zona, perché la casa andrà tutta ristrutturata.
Presidente - La parola alla Consigliera Squarzino Secondina.
Squarzino (Arc-VA) - Solo come appendice ad un'affermazione
fatta precedentemente. La maggioranza ha votato il "PREFIN", ma è
una maggioranza un po' risicata, 19, proprio "al pelo" su 35.
Capitolo 61310, "Fondo regionale per le politiche sociali": non
capisco come mai nel bilancio 2005-2007 triennale erano previsti
nella competenza 2005 quasi 14 milioni di euro, qui ne troviamo
207, vorrei capire perché.
Seconda domanda, come mai, rispetto alle previsioni del
triennale 2005-2006-2007, troviamo una diminuzione...
(interruzione dell'Assessore Fosson, fuori microfono)
... il capitolo è sempre il 61310, nel bilancio 2005-2007 erano
previste per il 2005 13,947 milioni di euro, quasi 14 milioni,
nell'assestato troviamo 207 mila euro, vorrei capire come mai.
Seconda domanda: come mai, se nel bilancio triennale 2005-2007 la
competenza 2006 anche qui era di 13,783 milioni di euro, qui
troviamo invece nel 2006 11,687 milioni, con una diminuzione di
quasi 2 milioni di euro?
Presidente - La parola all'Assessore alla sanità, salute e
politiche sociali, Fosson.
Fosson (UV) - È lo stesso meccanismo che ho spiegato prima al
collega Salzone e che le ho spiegato lo scorso anno, cioè c'è un
fondo sociale regionale che è aumentato del 15%, cioè il totale nel
2005 era di 18,8 milioni di euro e nel 2006 è di 21,582 milioni di
euro. Come lei sa, questo fondo sociale regionale viene indirizzato
da una deliberazione di Giunta, cioè tali fondi dove vengono spesi?
Vengono spesi a seguito di una deliberazione regionale dopo
l'approvazione del bilancio. Di questi fondi, come dicevo al
Consigliere Salzone prima, una parte sono già stati impegnati e io
ora le darò una descrizione. Il "calderone" ancora da dividere è di
11,687 milioni di euro, che andranno in quei capitoli che dice lei
probabilmente, poi 6 milioni di euro sono stati indirizzati a
provvidenze a favore di soggetti in difficoltà, 150 mila euro,
provvidenze a favore delle famiglie, contributi per l'eliminazione
delle barriere architettoniche, finanziamento ad istituti come il
"Don Bosco", la riabilitazione equestre, ecco sono soldi che sono
già stati impegnati. Per arrivare a 21 mila bisogna sommare questi
11 mila, che saranno ancora divisi, con questi 6,335 e 1,714
milioni, che sono già stati destinati dagli anni precedenti. Ho qui
tutto il riepilogo, glielo farò avere.
Presidente - Sulla pagina 235 la parola al Consigliere
Stacchetti.
Stacchetti (SA) - Solo per capire come mai al capitolo 61314,
"Provvidenze a favore delle famiglie", da un assestato di una cifra
rilevante pure nei residui, poi vediamo nelle competenze 183.000,
cifra che si ripete per gli altri anni.
Presidente - La parola all'Assessore alla sanità, salute e
politiche sociali, Fosson.
Fosson (UV) - È lo stesso problema che dicevo prima, cioè i
fondi destinati a queste indicazioni sono deliberati ogni anno dopo
la finanziaria, cioè si delibera un "tot" e le indicazioni che
andranno su tali capitoli vengono poi... ecco perché vedete un
finanziamento per il 2005, non vedete quasi niente per il 2006,
perché una parte di questi fondi erano già stati destinati negli
anni. Il grosso "calderone" andrà con questa deliberazione ridiviso
in tali settori.
Presidente - Pagina 236. Pagina 237. Pagina 238. Pagina 239.
Pagina 240.
Sulla pagina 241 la parola al Consigliere Frassy.
Frassy (CdL) - Pagina 241, capitolo 55140, "Dotazioni ordinarie
perequative"; la competenza del bilancio è inferiore rispetto alla
previsione del bilancio scorso 2005, erano 3,068 milioni, poi penso
vi sia stata una variazione di bilancio, perché l'assestato 2005
qui stimato è addirittura maggiore di quanto non fosse la
competenza del bilancio 2005. Arriviamo solo nel 2008 a reimpegnare
una somma analoga alla previsione dell'assestato del 2005. Vorremmo
allora capire per quale motivo, nell'ambito della risorsa centrale
di funzionamento delle istituzioni scolastiche, c'è una contrazione
delle disponibilità finanziarie, considerando anche che
probabilmente gli effetti della "riforma Moratti" andranno ad
incidere sulle esigenze delle singole istituzioni, perciò non so se
queste esigenze devono trovare risorse finanziarie dal capitolo
55140 o se per le esigenze di attuazione della riforma ci sono
previsioni di finanziamento differenziate. Su questo sarei grato
all'Assessore se volesse darci una spiegazione tecnica.
L'altra questione, agganciata sempre a questa riduzione delle
risorse, invece è legata a quella mozione che circa un anno fa
questo Consiglio approvò, dibattendo non tanto sul merito che ci
vedeva tutti concorsi - mi riferisco alla mozione della promozione
di quelle attività sportive legate alla montagna e agli sport
invernali -, ma le perplessità erano nate proprio sulle modalità di
finanziamento. Vorrei capire, essendo passato un anno da quella
mozione che aveva riferimento come impegno l'anno scolastico
attuale, se quelle attività devono trovare finanziamento sempre in
questo capitolo, o se invece hanno finanziamenti in un altro
capitolo e nel qual caso se l'Assessore ce lo vuole
specificare.
Presidente - La parola alla Consigliera Squarzino Secondina.
Squarzino (Arc-VA) - Era sullo stesso capitolo, stessa domanda,
quindi aspetto che l'Assessore risponda poi eventualmente
completo...
Presidente - La parola all'Assessore all'istruzione e cultura,
Charles Teresa.
Charles (UV) - Il y a une petite diminution en considération des
retouches que nous avons faites dans tout le budget, parce qu'en
réalité ce chiffre-là fait une différence pour les 28 institutions
scolaires mais, partagé dans les différentes institutions,
décidément les retouches sont minimales et on l'a fait là où cela
pesait moins parce que c'était nécessaire et, comme vous disiez,
cela ne comporte pas dans le détail une grande différence.
Quant au sport, il y a un chapitre à part et pour ce qui est de
la "réforme Moratti"...
(interruption du Conseiller Frassy, hors micro)
... je ne sais pas, nous allons le trouver, il y avait un
engagement duquel on a tenu compte et surtout nous avons déjà fait
de réunions avec ASIVA pour arriver à la définition d'un programme
comme il faut. Le chapitre est 3 points après: c'est le 56150,
"Realizzazione di iniziative culturali didattiche e sportive,
destinate alle istituzioni scolastiche regionali". Pour la "réforme
Moratti" c'est nous qui assurons directement la formation.
Presidente - La parola al Consigliere Frassy.
Frassy (CdL) - Assessore, non che non mi fidi delle sue
risposte, però capisco che nell'insieme dei dati qualcosa può
sfuggire e io penso che a lei sia sfuggito qualcosa, perché se
l'impegno che lei ha preso nei confronti del Consiglio o che
quest'ultimo le ha chiesto con quella mozione fosse allocato nelle
risorse del capitolo 50150, dovrei concludere che l'impegno lei non
lo ha considerato. Mi spiego.
Questo capitolo nel bilancio di previsione 2005 - se non ricordo
male, in quel momento non avevamo ancora definito quella mozione,
anche perché, ammesso che fosse stata definita, era a valere
sull'anno scolastico successivo, in particolare sulla stagione
invernale, perché c'era un problema di bilancio, e si era detto che
avremmo fatto rientrare quelle risorse nel bilancio successivo,
adesso non so se si ricorda il problema legato alla disponibilità
di risorse - era di 101 mila euro, nella previsione del 2006 scende
a 94 mila euro, di conseguenza non può recepire un "di più" se vi è
una contrazione delle spese, perciò penso che nel riferimento che
lei ci ha dato non "torni" qualcosa.
Presidente - La parola all'Assessore all'istruzione e cultura,
Charles Teresa.
Charles (UV) - On a gardé tout ce qu'il y avait pour les
initiatives sportives, alors que d'autres initiatives n'ont pas été
prises en considération aussi parce que l'année dernière on a fait
des offres qui n'ont pas été accueillies, parce que les écoles ont
beaucoup d'offres très souvent et donc pas toujours peuvent
accueillir tout ce qu'on leur propose. Cette année tout a été pris
en considération pour les initiatives sportives.
Presidente - La parola alla Consigliera Squarzino Secondina.
Squarzino (Arc-VA) - Vorrei tornare sul capitolo 55140 e sulla
riforma. Già in Commissione avevamo parlato di questo, si era fatto
un confronto fra l'intero capitolo 5140 nel 2005 e nel 2006 e, di
fatto, mancano 450 mila euro rispetto all'anno scorso. La cosa che
mi stupisce - non parlo tanto nei suoi confronti, Assessore, ma nei
confronti della Giunta - è che l'Esecutivo ha messo nel "PREFIN" in
mezzo a quel bel quadro la cultura come obiettivo centrale. Se la
Giunta veramente voleva mettere la cultura al centro di tutto il
suo progetto economico, sociale, politico, non poteva non mettere
risorse significative all'istruzione. Lo so che l'Assessore
Marguerettaz ha detto:
"non possiamo esaminare i capitoli di
bilancio secondo gli Assessorati"
, non lo abbiamo fatto, ma
questo è un problema grave. Non è solo il capitolo 55140, ma
l'intero punto 2.2.4.01 che a pagina 142 mi dà una diminuzione e la
stessa cosa viene dopo.
Mi chiedo allora come è possibile che si voglia chiedere alla
scuola di affrontare 2 problemi importanti, 2 innovazioni
importanti, 2 riforme importanti: la riforma della scuola
dell'infanzia, primaria e secondaria di primo grado... come è
possibile che questi 3 ordini di scuola affrontino la riforma che è
comunque un modo di ripensare la propria organizzazione sulle
risorse! Ora si chiede alla scuola tutta di affrontare questa
questione vitale per la scuola e per la cultura della Valle d'Aosta
e si sottraggono le risorse!
In secondo luogo nel 2006 dovremo affrontare probabilmente la
questione della riforma delle superiori e anche lì bisognerà che la
scuola sia aiutata per fare la riforma. Dove troviamo tali risorse
se non c'è un progetto politico chiaro da parte della Giunta e non
solo da parte dell'Assessore, perché la cultura non è questione
solo dell'Assessore all'istruzione, ma è questione dell'intera
Giunta. Ora, se l'intera Giunta non si preoccupa di mettere risorse
qui e non solo per le strade o per le solite cose, per le rotonde,
ma per l'innovazione, la ricchezza, la risorsa umana di questa
Valle, se non mettiamo risorse qui dove andiamo a finire? Veramente
non c'è progetto di futuro, non c'è speranza! Mi sono un poco
accalorata, ma mi sembra che questo sia un problema importante. Se
la Giunta, se la maggioranza non si rende conto di questo, allora
non faccia il "cinema" del "PREFIN" con la cultura in mezzo e tutto
attorno gli altri raggi di azione!
Presidente - La parola all'Assessore all'istruzione e cultura,
Charles Teresa.
Charles (UV) - Vous avez dit:
"la culture au centre de la
société valdôtaine"
et moi j'ai bien apprécié ce choix, mais je
vous dirai aussi que la culture ce n'est pas du gaspillage; je vous
donne raison pour certains côtés, mais je vais faire d'abord un
raisonnement philosophique. La culture n'est pas gaspillage. Mettre
la culture au centre du tout ce que doit faire la civilisation
valdôtaine à ce point-là ce n'est pas jeter de l'argent par la
fenêtre et je crois qu'on peut commencer aussi par l'école à
enseigner que ce n'est pas en ayant les poches pleines qu'on est
cultivés. Celle-ci c'est une réflexion philosophique qu'il faut
faire, même si vous avez raison pour certains côtés. C'est la tête
la culture et c'est la forme mentale et c'est la manière de
raisonner et c'est la manière de considérer les choses! Culture
alors c'est aussi savoir faire face aux difficultés et la culture
c'est aussi savoir faire face aux revers. Moi j'espère que
l'économie valdôtaine n'empire pas plus qu'elle n'a déjà empiré,
mais préparer tout de même les gens aux difficultés, sachez que
peut-être c'est le plus grand résultat qu'on peut avoir. Oui, ce
n'est pas en ayant de l'argent qu'on prépare les gens et qu'on
forme la tête des gens, ce concept est absolument fondamental!
Après pour certains détails vous pouvez avoir raison, mais me dire
qu'on peut faire de la culture seulement en ayant de l'argent... là
je ne peux pas être d'accord. Voilà c'est une réflexion de base
qu'il faut absolument faire. On peut commencer par l'école à
comprendre que ce n'est pas en ayant trop de bien-être que la
civilisation valdôtaine peut avancer, alors moi je le prends aussi
de cette manière. La culture au centre du budget de la Région, est
énormément importante et, si on doit faire un petit pas en arrière,
il faudrait le faire conscients, parce qu'on dit souvent - et votre
groupe le dit - que parfois le bien-être nous a un peu endormi la
tête et les consciences, c'est vrai? Voilà. Si nous faisons ce pas
en arrière, mais en ayant la conscience de ce qu'il nous arrive et
en ne dépensant pas trop d'argent, on le jetait par la fenêtre, moi
je pense que c'est bien. Naturellement pour certains cas vous
pouvez très bien soutenir certaines causes - et je peux être avec
vous -, mais tout de même je n'accepte pas votre discours en
général.
Presidente - Pagina 242.
Sulla pagina 243 la parola al Consigliere Frassy.
Frassy (CdL) - Sul capitolo 55560, "Attuazione del diritto allo
studio nell'ambito universitario", notiamo che c'è una riduzione di
700 mila euro rispetto alla competenza dello scorso bilancio e una
riduzione ulteriore avviene nel 2007 e nel 2008. Vorremmo capire
anzitutto questo capitolo che tipo di interventi in concreto va a
finanziare, poi vorremmo capire come si concilia con la previsione
contenuta nella parte entrata di un aumento del 20% delle tasse
universitarie sull'affermazione fatta dal Presidente Caveri, che
non sono frutto di un aumento della tassa in quanto tale, ma di un
aumento stimato delle iscrizioni. Abbiamo perciò, da un lato, un
aumento delle iscrizioni stimate nel 20%, fronte entrate, tasse
universitarie, e una diminuzione di 700 mila euro, che aumenta
ancora nel corso del bilancio triennale. Vorremmo capire come sono
conciliabili tali dati e se le somme che mancano di qui sono
recuperate da altri capitoli e che tipo di interventi vengono
finanziati con questo capitolo.
Presidente - La parola all'Assessore all'istruzione e cultura,
Charles Teresa.
Charles (UV) - Pour le chapitre 55560 il y a plusieurs détails.
Il y a les interventions pour le service d'habitation pour les
étudiants hors de la Vallée, donc c'est ce qu'on appelle les
bourses d'études, mais d'autres bourses d'études pour les résidants
en Vallée qui sont inscrits en et hors de la Vallée d'Aoste. Après
il y a les subsides d'études pour ceux qui sont inscrits dehors
dans toutes les universités italiennes ou étrangères, les étudiants
universitaires qui ne sont pas résidants en Vallée d'Aoste, mais
qui étudient dans une autre université. Même chose pour le service
d'habitation pour ceux qui étudient en Vallée d'Aoste. Après il y a
toutes les bourses d'études intitulées aux différentes
personnalités.
Je n'ai pas bien compris la deuxième partie de votre
question...
(interruption du Conseiller Frassy, hors micro)
... là aussi on a fait des retouches, donc il y a une
diminution, mais on ne donne plus cette année les bourses d'étude
aux étudiants qui travaillent, qui ont un salaire et celle-ci c'est
une autre diminution... ce n'est pas nécessairement lié avec les
inscriptions, je ne vois pas de liens étroits avec les
inscriptions.
Presidente - Pagina 244. Pagina 245. Pagina 246.
Sulla pagina 247 la parola al Consigliere Frassy.
Frassy (CdL) - Vorrei fare un discorso organico sui vari
capitoli che riguardano l'Università a pagina 247, partendo
dall'auspicio - penso comune - che l'Università della Valle d'Aosta
possa crescere in qualità innanzitutto... mi riferisco alla qualità
dell'insegnamento rispetto alla concorrenzialità rispetto alle
altre università... possa crescere nella qualità delle strutture
necessarie per fare un'università di qualità: mi riferisco alle
biblioteche, alle aule attrezzate, a tutte quelle infrastrutture
che sono necessarie per avere un'università degna di questa
definizione. Un'università che cresca di qualità normalmente cresce
anche nei numeri degli studenti, cresce poi anche nei numeri dei
docenti e nei costi. Se penso che la prima parte del mio
ragionamento sia condiviso da tutte le forze politiche, non riesco
a capire come possa poi concretizzarsi andando a leggere i dati
contenuti in questa pagina. Noto ad esempio che nel capitolo 55654,
"Finanziamento per gli investimenti", c'è una previsione di 900
mila euro, ma abbiamo 0 centesimi di euro nel 2007 e lo stesso nel
2008. Vedo il capitolo 56656, "Finanziamento a parte corrente
dell'Università", che dovrebbe essere il "motore" dell'Università -
non dimentichiamo che l'Amministrazione regionale assorbe oltre il
65% delle risorse nella cosiddetta "parte corrente" -, leggevo una
competenza di 6,2 milioni di euro e deduco sia una competenza che
sia stata interamente spesa per due ordini di motivi: il primo,
perché la cassa ribadiva la stessa disponibilità del bilancio di
previsione 2005 e l'assestato 2005 stimato in questo bilancio
preventivo del 2006 riporta nuovamente 6,2 milioni di euro, perciò
deduco che quella cifra di competenza stimata sia stata interamente
spesa. Vedo che la competenza 2004 tracolla a 4,4 milioni di euro,
allora mi domando come è possibile, avendo un'università che deve
essere in espansione, o siamo così bravi che siamo riusciti a far
venire gratis i docenti universitari e non so quale altra alchimia
contabile siamo riusciti a mettere in piedi, altrimenti
difficilmente si spiega.
Sul capitolo 56659 invece il discorso merita una riflessione a
parte, nel senso che ci sono delle risorse e vorremmo capire, al di
là delle risorse esistenti, quali sono i progetti, perché
l'edilizia universitaria è un'esigenza in quanto tutte le sedi in
cui sono allocate le aule universitarie, compresa la sede
principale, sono sedi provvisorie, però, per spendere le cifre che
avete messo fin dal 2006 e poi aumentate ancora di 6 milioni nel
2007 e nel 2008, bisogna avere delle idee, bisogna avere
disponibilità delle aree e bisogna capire cosa fare. Ad oggi non mi
sembra vi sia nulla di cantierabile, allora queste cifre dovrebbero
avere più che un disegno politico un disegno semi-operativo a
livello di intese con "Testafochi" o con altre aree che si erano in
passato ipotizzate. Vorrei che nel dare risposta ai problemi che ho
posto, oltre alla risposta sugli elementi di tipo
contabile-finanziario, vi fosse anche tratteggiato non dico lo
sviluppo da qui a chissà quando dell'Università, ma che vi sia
l'individuazione delle priorità concrete.
Presidente - La parola al Presidente della Regione, Caveri.
Caveri (UV) - Naturalmente qui siamo su dei capitoli del
bilancio, quindi la mia risposta sarà "in pillole". Se vuole, le
manderò la deliberazione più recente del Consiglio dell'Università,
all'interno della quale troverà lo sviluppo per il prossimo
triennio dell'ateneo valdostano. Va detto intanto che i fondi che
trasferiamo all'Università sono fondi cospicui e che in parte sono
oggi giacenti nella Tesoreria dell'Università, quindi, quando lei
dice interamente spesi 6,2 milioni di euro, non è così, tanto che
noi quest'anno abbiamo potuto ridurre i trasferimenti
all'Università, perché l'Università stessa nell'ambito dei propri
calcoli ha verificato che con quanto accumulato finora è in grado
di reggere il Piano di sviluppo dell'Università, che oggi prevede
da qui alla fine del 2007 un incremento ulteriore di 1.000
studenti, ma soprattutto prevede un passaggio dai 40 professori
universitari di oggi a 62 professori, a cui corrisponderanno una
sessantina di dipendenti dell'Università. È stato per ora stoppato
quel piano di sviluppo molto grande, che in qualche maniera sarà
collegato alle nuove linee di sviluppo dell'Università, che
prevedeva entro la fine del 2007, 79 professori all'Università
della Valle d'Aosta. Questo deriva dalla circostanza che in questo
momento abbiamo un solo corso attivato come laurea magistrale, cioè
laurea di secondo grado: quella di Psicologia. Per ora abbiamo
ritenuto prudenziale bloccare lo sviluppo con lauree magistrali
delle altre facoltà che pure avevano fatto richiesta. Da notare che
tale "stop" alla verticalizzazione di alcune lauree ha come
contraltare il fatto che è nata da quest'anno la Facoltà di Scienze
politiche e, dall'altro, che con i soldi messi a disposizione al
90% dall'Amministrazione regionale è nato anche un Dipartimento per
la ricerca, che era richiesto sia dai professori che dai
ricercatori. Le farò avere il documento perché, purtroppo, nella
sintesi assoluta a cui siamo costretti qui, sono in difficoltà ad
esplicitarle un documento che ha una sua vastità e un suo
disegno.
Per quel che riguarda l'edilizia universitaria, in questo
momento è in fase di progettazione l'intervento sul Saint-Bénin.
L'Università è stata costretta ad affittare dei capannoni
all'ingresso di Aosta per poter svolgere le lezioni universitarie e
in parte queste lezioni avvengono anche in un immobile vicino
all'Università e al centro sviluppo nell'"area Cogne". In realtà,
mi auguro che l'impegno assunto dal Ministro della difesa di una
rapida cessione in cambio di una serie di "utilities" dell'area "ex
Testafochi" ci consenta di poter cambiare la destinazione del
Saint-Bénin, perché nella fase di progettazione verrà progettata
come sede di parte dell'Università, ma con una concezione
progettuale che possa consentire anche un cambio di uso nel caso in
cui nel frattempo vi fosse il trasferimento della "Testafochi". Nel
frattempo l'"area Testafochi" rientra nell'elenco delle grandi
opere sotto il profilo della fattibilità, quindi, mentre il bene
non è ancora transitato alla Regione, stiamo già esprimendo una
qual certa progettualità che dovrebbe consentire all'atto del
trasferimento di poter immaginare di spostare parte dell'Università
fin dal primo anno.
Presidente - La parola al Consigliere Frassy.
Frassy (CdL) - Penso che un chiarimento nel dibattito pubblico
vada dato rispetto all'affermazione effettuata dal Presidente
Caveri, perché non vorremmo che da qui a un certo numero di anni,
che noi stimiamo tanti, la colpa sia del "Governo Berlusconi", se
l'Università della Valle d'Aosta stenta a decollare, perché, se non
ricordo male, il Governo ha dato la disponibilità alla dismissione
di quelle aree o, meglio, a una parte di quelle aree, perché ci
risulta che non ci sia l'intendimento di dismettere nella totalità
la Caserma "Testafochi", ma di dismettere la parte più fronte
Piazza della Repubblica...
(interruzione del Presidente della Regione, fuori
microfono)
... evidentemente avete fatto dei passi avanti rispetto alle
informazioni che avevamo noi ma, se non sono stati fatti altri
passi avanti - e fino a qualche mese fa così ci risultava -, c'era
la richiesta da parte dei comandi militari di avere delle
alternative che dovevano essere individuate dall'Amministrazione
regionale. Per sgombrare il campo dagli equivoci, la disponibilità
del Governo c'è, ma non è una disponibilità a costo zero o, meglio,
c'è la richiesta di un'attivazione da parte regionale a risolvere
una serie di situazioni logistiche che, in assenza di
quell'intervento regionale, fanno sì che l'"area Testafochi" non
venga ceduta. Vorrei allora capire se lei ha superato anche queste
richieste o se invece ha già dato delle risposte, perché il fatto
che lei abbia omesso tale passaggio non dicendo che ci sono queste
richieste e non dicendo che sono state già individuate delle
risposte mi porta a dire che la sua risposta è lacunosa rispetto a
tale problema importante.
Presidente - La parola al Presidente della Regione, Caveri.
Caveri (UV) - Mi spiace, ma è esattamente l'inverso, come
dimostra il carteggio che abbiamo con il Ministro Martino. Entro il
mese di ottobre il Ministro Martino si era impegnato, attraverso il
Genio, a farci avere con esattezza le richieste delle "utilities",
cioè l'insieme di misure compensative che consentivano il transito
della caserma alla Regione. Stiamo ancora aspettando. Ho scritto un
ennesimo sollecito al Ministro, che è molto gentile e il cui
Gabinetto è molto disponibile. L'equivoco sull'utilizzo dell'intera
area deriva dal fatto che una delle "utilities" che loro chiedono è
la costruzione di un certo numero di alloggi per i volontari e in
effetti una parte degli alloggi sorgerebbe dove esiste oggi
l'officina. È vero quindi che una parte non verrebbe ceduta ma, in
realtà, quelle case probabilmente verrebbero costruite da noi e non
dal Genio militare. Sono ancora in attesa, comunque, e devo dire
che esiste un certo imbarazzo anche da parte del Gabinetto del
Ministro, che ci ha fatto intendere che fra la volontà politica
espressa dal Ministro e la parte operativa delle richieste che
devono esserci introdotte ufficialmente dal Ministero un po' di
tempo passa, quindi ho l'impressione che stiamo dicendo la stessa
cosa. L'unica cosa differente è che in questo momento abbiamo
espresso tutte le disponibilità, ma dobbiamo avere dalla parte
militare le richieste per poter accedere alla firma di quella
intesa fra il sottoscritto e il Ministro, che dovrebbe consentire
la cessione del bene. Non voglio assolutamente dire che esiste una
responsabilità di chicchessia rispetto allo sviluppo
dell'Università, tanto che oggi il bilancio dà atto di uno sviluppo
alternativo delle sedi universitarie senza tener conto della
"ipotesi Testafochi". Visto che in questo momento immaginiamo che
realisticamente la caserma nel 2006 possa transitare,
cautelativamente abbiamo cominciato un'opera, grazie all'Assessore
Cerise, di progettualità rispetto alla trasformazione della
"Testafochi" nell'Università e nell'allegato "campus".
Presidente - Pagina 248. Pagina 249. Pagina 250. Pagina 251.
Pagina 252.
Sulla pagina 253 la parola al Consigliere Lanièce.
Lanièce (SA) - Volevo avere delucidazioni in merito al capitolo
57500, dove vengono previsti come competenza 150 mila euro per
quanto riguarda le spese sui fondi assegnati dallo Stato per il
finanziamento delle iniziative di tutela delle minoranze
linguistiche, vorrei quindi sapere quali sono gli interventi che
sono previsti con questa somma a disposizione.
Presidente - La parola all'Assessore all'istruzione e cultura,
Charles Teresa.
Charles (UV) - Ce sont des fonds de l'Etat, que nous avons vus
aussi dans les recettes, ici il y a les frais correspondants, il y
a pour la Communauté Walser, parce que le projet a été fait avant
les minorités franco-provençales, on a présenté aussi un projet
pour les langues franco-provençales, mais cela viendra peut-être
dans l'avenir. Pour le moment sur 4 ans nous avons des fonds, 2
années déjà ont été financées, des fonds pour l'ouverture des
guichets linguistiques dans les Pays Walser, les 3 Pays, pas Gaby,
mais Gressoney-Saint-Jean, Gressoney-La-Trinité et Issime. Il y a
eu l'ouverture des 3 guichets à mi-temps, sont présidés par des
gens qui connaissent la langue Walser, donc il y a aussi une
possibilité d'emploi pour les gens du lieu et c'est une nouvelle
expérience qui n'a jamais été faite au Val d'Aoste et qui a déjà
été faite ailleurs.
Presidente - Sulla pagina 254 la parola al Consigliere
Frassy.
Frassy (CdL) - Una curiosità sul capitolo 65900, "Completamento
e manutenzione dell'archivio computerizzato dei beni culturali". Su
questo argomento avevamo già avuto modo di fare alcune
considerazioni in corso di legislatura rispetto a tutta una
catalogazione, che è diventata obsoleta in virtù dei meccanismi che
avevano portato a quella catalogazione, catalogazione in gran parte
manuale, che adesso viene portata su supporti informatici. Ci
sembrava di aver capito che il lavoro di riportare su supporti
informatici fosse in dirittura di arrivo; leggendo il capitolo,
sembrerebbe di avere conferma di tale ipotesi, salvo poi vedere che
nel 2007 e nel 2008 c'è una previsione identica a quella della
competenza del 2004. La domanda spontanea è: se c'è una previsione
di arrivare alla conclusione di questo lavoro o se la mole di dati
è tanta, per cui non c'è la possibilità ad oggi di fare una
previsione. Sul presupposto che i beni culturali sono finiti, nel
senso che non si costruiscono beni culturali, al limite si possono
recensire quei pochi reperti che possono emergere in situazioni di
scavo, il lavoro dovrebbe arrivare ad una conclusione, a vedere la
previsione del triennale non sembra. Vorremmo avere di conseguenza
qualche ragguaglio.
Presidente - La parola all'Assessore all'istruzione e cultura,
Charles Teresa.
Charles (UV) - Quant à l'informatisation des archives, c'est
vrai qu'on en avait déjà parlé et c'est vrai que c'est un travail
qui a commencé, mais qui n'est absolument pas complété. Je crois
qu'on avait parlé de complètement quant aux archives des Communes,
j'avais dit 70% est fait, Communes et paroisses, c'est autre chose,
30% restait à faire. Là tout de même il faut dire que la
documentation sur les biens culturels ne termine jamais. Vous
savez, quand moi je traverse la place Chanoux, je sens que là
dessous il y a une autre ville palpitante, c'est une expression que
j'utilise très souvent: là dessous il y a un tas de choses. J'avais
dit aussi le jour qu'on a inauguré à nouveau le Musée archéologique
que ce ne sera pas à faire de notre génération, parce que je me
disais: il faut bien laisser quelque chose pour les générations à
venir, mais par exemple cette année, en faisant des travaux qui
servent pour l'"Hôtel de ville" et pour un restaurant qu'on va
créer en dessous du "Café national", on a été obligés de faire des
fouilles et d'après ces fouilles on a trouvé un tas de choses, donc
commence à paraître cette ville palpitante dont je parle. Les biens
culturels alors ce n'est pas vrai qu'ils sont tous classés, nous en
aurons encore pour des générations.
Quant à la place Chanoux, à côté des fouilles romaines on a
découvert un "domus" romaine, pas tout à fait, parce qu'on n'a vu
pour le moment que quelques mètres et après on doit tout recouvrir,
parce qu'il y aura le "Parallèle de Noël", mais on réouvrira. Pour
le moment on a fait le recensement exact de ce qu'on a trouvé, mais
tout le temps en Vallée d'Aoste il y a de biens culturels à
découvrir et ceci c'est notre grand patrimoine, duquel nous sommes
tous très heureux.
Presidente - Sulla pagina 255 la parola al Consigliere
Tibaldi.
Tibaldi (CdL) - Sui restauri ci sono diversi capitoli di spesa,
su restauri riguardanti immobili di proprietà regionale e
riguardanti immobili non di proprietà regionale; la cifra più
significativa è sui primi (6,5 milioni), la cifra minore è sui
secondi (circa 1 milione di euro). Lo scorso anno c'era un impegno
più o meno analogo, in particolare sul restauro e la manutenzione
di immobili di proprietà regionale e l'area di intervento
riguardava i castelli di Aymavilles e di Quart. Vorremmo sapere se
questi 6,5 milioni previsti in competenza per il 2006 sono
incentrati sempre sullo stesso obiettivo, ovvero questi 2
castelli.
Per quanto riguarda immobili non di proprietà regionale, larga
parte degli interventi era su beni di proprietà ecclesiastica, la
Cattedrale di Aosta, Sant'Orso, il Priorato e la Collegiale. Anche
in questo caso vorremmo sapere se la cifra di 1,010 milioni di euro
prevede interventi sempre in tale direzione o se ci sono nuovi
edifici sui quali è prevista la spesa della Regione.
Presidente - La parola all'Assessore all'istruzione e cultura,
Charles Teresa.
Charles (UV) - Vous avez déjà très bien distingué tout ce qui
est de propriété régionale, dont c'est les grands monuments, les
châteaux, les palais et ce sont les églises et les chapelles,
c'est-à-dire les biens de propriété ecclésiastiques normalement
pour ce qui n'est pas de propriété régionale.
Quant au premier chapitre 65920, moi je peux chercher les
détails, mais enfin Tour du Baillage, "Maison Lostan", Château de
Sarre, il y a un complètement à faire, Aymavilles, Quart, il y a le
Castel de Pont-Saint-Martin, dont on refait en ce moment la
toiture, il y a la Tour de l'Archet et les Châteaux de Verrès et de
Fénis, cela en gros.
Quant aux églises et aux biens qui ne sont pas de propriété
régionale, il y a toute la partie de l'illumination de la
Cathédrale, il y a le complètement de l'église de Courmayeur qui
devra être ouverte à la fin du premier semestre, les fresques sont
presque terminées, maintenant il y a des travaux de boiserie et il
y a d'autres petits détails, comme des toiles importantes dans une
chapelle de Pontboset et d'autres choses, mais toujours quant aux
biens qui ne sont pas de la Région.
Presidente - Pagina 256. Pagina 257.
Sulla pagina 258 la parola al Consigliere Frassy.
Frassy (CdL) - Vorremmo alcuni chiarimenti sulla gestione del
complesso Forte di Bard. Abbiamo seguito la costituzione di quella
associazione che dovrebbe gestire l'insieme del complesso
recuperato ma, a leggere le carte di quella associazione, che vede
una presenza paritetica della Regione - un terzo - e per gli altri
due terzi in maniera egualitaria di 2 fondazioni bancarie, ci
sembrava di aver capito vi fosse una condivisione degli oneri salvo
una "una tantum" maggiore, che versava solo la Regione all'atto
della costituzione che, di conseguenza, dovrebbe essere al di fuori
di questo bilancio, in quanto parliamo di cosa avvenuta nel 2005 e
non nel 2006. Domandiamo perciò se la previsione, che poi c'è anche
nel triennale aumentata, perché da 1,5 milioni si va a 2 milioni, è
una previsione che è già stata oggetto di condivisione dei
"partner" che costituiscono l'associazione, perché a leggere l'atto
associativo ci sembrava che i costi futuri dovessero essere gestiti
in maniera paritaria - un terzo ciascuno -, perciò la gestione
annuale del triennio sono 6 milioni di euro per la gestione
dell'associazione. È questo il conto giusto da fare o ci sfugge
qualcosa?
Presidente - La parola al Presidente della Regione, Caveri.
Caveri (UV) - Vi sfugge qualcosa ed è sufficiente, se vuole
glielo faccio avere, leggere copia dello statuto dell'Associazione
"Amici del Forte di Bard", perché, in realtà, la partecipazione
delle fondazioni è legata a due momenti: il primo è quello del
pagamento di una quota annuale di adesione all'associazione, che
dovrà essere fissata in una delle prossime riunioni, mentre le
fondazioni, nell'accettare di entrare a far parte
dell'associazione, hanno espresso l'impegno, che deriva da carteggi
precedenti, di finanziamento di alcune mostre che si terranno
all'interno del Forte di Bard. Il meccanismo quindi è esattamente
questo, cioè l'Associazione "Amici del Forte di Bard" vede la
rappresentanza locale nel "CdA" come maggioritaria rispetto alle
fondazioni, che pure fanno parte come soci fondatori - e questa è
una garanzia del loro interessamento -, ma il meccanismo ad oggi è
quello di un'adesione annuale con una quota da parte delle
fondazioni e l'impegno delle fondazioni stesse di intervenire su
singole mostre che si svolgono nel corso dell'anno.
Presidente - Pagina 259. Pagina 260. Pagina 261.
Sulla pagina 262 la parola al Consigliere Riccarand.
Riccarand (Arc-VA) - Intervengo sui capitoli dal 66570 al 66580,
che riguardano i finanziamenti all'"Aeroclub". Quello che sorprende
in questo bilancio, che qualcuno aveva definito un bilancio di
"lacrime e sangue", è l'incremento del contributo all'"Aeroclub". È
un incremento considerevole, perché si passa dai 130 mila euro del
precedente bilancio di previsione a ben 190 mila euro, in totale
controtendenza rispetto a quello che avviene per tutta un'altra
serie di organismi, enti, fondazioni. Qui c'è qualcuno che invece
va a beneficiare di "una moltiplicazione del pane e dei pesci". Ho
letto anche le motivazioni che l'Assessore alle finanze ha dato in
II Commissione rispetto a questo incremento, ma devo dire che mi
risultano del tutto incomprensibili, perché leggo la risposta che
lei ha dato:
"nel limite delle disponibilità di bilancio..."
- e queste sono molto elastiche, perché qui si incrementa -
"...
è chiaro che vanno definite queste cose; il problema è che, nel
momento in cui abbiamo degli organismi che sono organismi simili,
che hanno gli stessi riconoscimenti, deve essere fatto un
ragionamento che sia un ragionamento"
. Non capisco come mai
quindi ci troviamo di fronte a questa proliferazione di spesa per
l'"Aeroclub".
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Fa bene il collega Riccarand a porre l'accento
su questo, ci troviamo di fronte ad un'incongruenza fattuale tutta
italiana. Gli "Aeroclub" sono autorizzati all'esercizio
dall'"Aeroclub d'Italia", c'è stata una richiesta di riconoscimento
di un "Aeroclub", difatti noi qui non ne finanziamo 1, ne
finanziamo 2. Se si guardano i titoli dei capitoli, abbiamo il
66570, "Contributo all'Aeroclub Valle d'Aosta", per l'esercizio di
attività turistico-sportive, di nuovo contributo straordinario
all'"Aeroclub Valle d'Aosta" per spese di investimento. Ugualmente
queste 2 voci sono replicate parlando di Aeroclub "Corrado Gex",
che l'Amministrazione regionale non ha creato, o fondato, o
riconosciuto, ma ha preso atto che è stato autorizzato dallo Stato
ad esercitare una funzione; su questo si può discutere se sia
giusto o sbagliato, ma ciò è stato fatto. A questo punto avevamo
due possibilità: o ridurre i contributi all'"Aeroclub Valle
d'Aosta", con il quale abbiamo un accordo per tutta una serie di
attività all'interno dell'aeroporto; o riconoscere anche all'altro
"Aeroclub", che è stato riconosciuto come "Aeroclub d'Italia", il
diritto a percepire un finanziamento, finanziamento che abbiamo
mantenuto in un ordine ridotto rispetto all'altro, ma a questo
punto "applicare due pesi e due misure" in modo esagerato sarebbe
stato scorretto. Si può poi discutere sull'entità delle somme, ma
non sul principio che abbiamo applicato e che era giusto
applicare.
Presidente - La parola al Consigliere Riccarand.
Riccarand (Arc-VA) - Volevo chiedere 3 cose all'Assessore
competente. Ha detto:
"l'incremento è determinato dal fatto che
qui si sdoppia l'attività dell'"Aeroclub", perché nasce questo
nuovo Aeroclub "Corrado Gex", quindi bisogna finanziarlo"
. Le
domande che volevo fare sono, intanto, quando è nato questo nuovo
"Aeroclub", da quanti soci è composto, chi è il Presidente... e
quale obbligo in base alla normativa statale la Regione di
finanziare l'"Aeroclub".
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Mi hanno insegnato a scuola che ci sono delle
domande di carattere pleonastico, questa mi sembra una di quelle.
Chi è il Presidente dell'"Aeroclub" lo sapete bene, perché la IV
Commissione ha provveduto a convocarlo l'altro giorno per discutere
il piano di sviluppo...
(interruzione del Consigliere Curtaz, fuori
microfono)
... adesso ve lo dico, Consigliere Curtaz, sa bene che non
nascondo le cose io, però lo avete detto sulla convocazione della
Commissione ed è il Senatore Rollandin e lo sapete tutti! Non me la
prendo, Elio, non arrabbiarti tu se non mi arrabbio io! La data di
creazione non la ricordo, agli inizi del 2005 se non sbaglio, ma su
questo e sul numero dei soci mi riservo di fornire documentazione.
Quale obbligo? Nessuno, ma non c'è neanche nessun obbligo di
riconoscere l'"Aeroclub Valle d'Aosta", non c'è nessun obbligo di
riconoscere la società di calcio tal dei tali; generalmente per
quanto riguarda le associazioni, le società e i gruppi che hanno
delle forme di carattere associativo, le abbiamo riconosciute
indipendentemente dai loro presidenti o segretari. Qui facciamo
un'opera di equità dal punto di vista del trattamento e non dal
punto di vista del contenuto economico, niente più e niente
meno.
Presidente - La parola al Consigliere Curtaz.
Curtaz (Arc-VA) - Ad integrazione delle domande fatte dal
collega Riccarand voglio chiedere alla Giunta se, atteso che non
c'è obbligo di finanziamento, da parte dell'"Aeroclub" beneficiato
c'è obbligo di svolgere attività in Valle d'Aosta.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Certamente, l'"Aeroclub" nasce, opera in Valle
d'Aosta, evidentemente percepirà i finanziamenti sulla base di
debita rendicontazione, come succede per l'"Aeroclub Valle
d'Aosta".
Presidente - La parola al Consigliere Riccarand.
Riccarand (Arc-VA) - Su questi 2 nuovi capitoli che compaiono
come "funghi" in questo bilancio e che hanno come retroterra la
legge finanziaria, articoli 35 e 36, ci sono moltissime cose da
dire. Li proporremo in sede di finanziaria, abbiamo depositato 2
emendamenti soppressivi degli articoli 35 e 36 e di questo
finanziamento per delle motivazioni che ci sembrano del tutto
lapalissiane. Ci riserviamo di tornare nel dettaglio su questo
punto quando discuteremo la legge finanziaria.
Presidente - La parola al Presidente della Regione, Caveri.
Caveri (UV) - Sono sinceramente stupito, perché se il Presidente
dell'Aeroclub "Corrado Gex" si chiamasse Porcacci Duilio, il
problema non si porrebbe. Evidentemente i soci del "Corrado Gex"
hanno, forse ingenuamente, cercato una figura di spicco della
comunità valdostana che facesse il Presidente "ad honorem" del loro
sodalizio. Se invece avessero scelto Porcacci Duilio, la questione
non si sarebbe posta. Perché, dovessi darle la mia impressione,
collega Riccarand, io sono dispiaciuto che sia nato un secondo
"Aeroclub". Quando ero Assessore con delega ai trasporti, avevo
cercato di convincere l'"Aeroclub d'Italia" a non far nascere un
secondo "Aeroclub" e sappiamo che dietro questo secondo "Aeroclub"
non si cela lo spirito del Senatore Rollandin come pilota, ma si
cela il Comandante Balbis - che tutti conosciamo; che da tempo
aveva una struttura di aerei in quel di Montalto Dora e che aveva
delle liti decennali con l'"Aeroclub Valle d'Aosta" -, il quale,
nel momento in cui lo statuto dell'"Aeroclub d'Italia" ha
consentito la nascita di più di un "Aeroclub" per aeroporto, cosa
che prima era vietata, ha presentato all'allora Commissario, oggi
Presidente dell'"Aeroclub d'Italia", Giuseppe Leoni, la richiesta
per far nascere questo nuovo "Aeroclub". Il Presidente Leoni, con
cui io medesimo ho parlato per capire le ragioni per cui ha fatto
nascere il secondo "Aeroclub", mi ha detto che non c'era alcun
impedimento formale per la nascita di un secondo "Aeroclub".
"Nel momento in cui nasce il secondo "Aeroclub"..."
-
questo è stato il ragionamento che l'Assessore Pastoret ha fatto in
Giunta -
"... oggi abbiamo un "Aeroclub" più grande che è
l'"Aeroclub Valle d'Aosta" e un "Aeroclub" più piccolo: il "Corrado
Gex""
. Si ritiene che sia equo? È consentito ad una
legislazione regionale immaginare di dare contributo a Tizio e non
dare contributo a Sempronio sulla medesima attività, sapendo che
questi 30 più 30 sono dei soldi che vengono dati sulla base delle
ore di volo, dell'acquisto eventuale di aerei? Ci torneremo poi,
perché capisco che è suggestivo, perché c'è il nome del Senatore
Rollandin, ci fosse Porcacci Duilio non sarebbe suggestivo...
(interruzione del Consigliere Riccarand, fuori
microfono)
... non lo so, voi telefonate al Comandante Balbis e
chiedetegli:
"Comandante Balbis, lei che cercava una persona che
facesse il Presidente "ad honorem"..."
, ma che volete che gli
dica io, ma dovete chiederlo a questi 30 o 40...
(nuova interruzione del Consigliere Riccarand, fuori
microfono)
... ma perché? Mi fa piacere, allora se avete dei dati, non
dovete scrivere alla Regione Valle d'Aosta, dovete scrivere
all'"Aeroclub d'Italia"...
(nuova interruzione del Consigliere Riccarand, fuori
microfono)
... allora noi facciamo una legge sullo sport, in cui finanziamo
le squadre di calcio, ad un certo punto decidiamo di finanziare la
squadra di calcio del Consigliere Lattanzi, perché è Consigliere
regionale e non la squadra dell'altro tizio, perché non ci è tanto
simpatico, ma voglio dire ci sarà una logica di equità, scusatemi!
C'è un "Aeroclub"... che veniva finanziato... nessuno toglie una
lira all'"Aeroclub" esistente, ne nasce un secondo! Io non sono
stato contento della nascita del secondo "Aeroclub", perché
avvenuta sulla base di dinamiche interne all'aeroporto che non
c'entrano niente con il Senatore Rollandin: sono vecchie "beghe"
riguardanti la conflittualità dei piloti aerei, che sono peggio dei
politici fra di loro! Non voglio essere paladino di questo, ma
voglio solo dire di guardare la norma con una certa oggettività.
Voi, perché siete "acharnés" su questa norma? Perché vedete
"seduto" sull'aereo il Senatore Rollandin, ma dovete vedere seduti
al suo posto i 30-40 piloti che fanno parte del secondo sodalizio
che è nato! Ripeto: avrei preferito sull'aeroporto di Aosta un solo
"Aeroclub", oggi ci rendiamo conto che anche come "AVDA" si è
dovuto fare in modo che coesistessero quando loro hanno chiesto di
poter far benzina, hanno chiesto di avere uno spazio nell'"hangar",
hanno chiesto di poter fruire di alcune previsioni meteo non
potevamo dirgli: "no, voi non potete". È l'"Aeroclub d'Italia" che
lo ha riconosciuto. Si discute poi nel merito, questo è come il
gioco delle freccette nei bar: c'è una faccia, allora "zac" con la
freccetta! Ma, secondo me, questo è un altro discorso, noi stiamo
facendo il discorso della generalità della legge. No, non è
così....
Presidente - La parola al Consigliere Curtaz.
Curtaz (Arc-VA) - Dispiace che il Presidente faccia una difesa
d'ufficio quando non ha gli elementi e noi ci siamo riservati di
dare i dati. Vedrà che, quando verranno forniti i dati sul numero
dei soci e sull'attività di questo "Aeroclub", forse qualche
perplessità, indipendentemente che il Presidente sia Augusto
Rollandin o Porcacci Duilio, ce l'avrà anche lei, Presidente,
glielo assicuro!
Presidente - La parola al Consigliere Riccarand.
Riccarand (Arc-VA) - Anche per puntualizzare sull'affermazione
del Presidente, che esiste una legge e sulla base di questa legge
si applica, ma non è così. Vi fosse una legge quadro regionale che
finanzia gli "Aeroclub", allora lei avrebbe ragione. C'è una legge
regionale che finanzia un preciso "Aeroclub"...
(interruzione del Presidente della Regione, fuori
microfono)
... ecco allora fate una legge quadro che finanzia tutti gli
"Aeroclub", invece voi non fate una legge quadro, voi fate una
norma ad hoc in legge finanziaria per finanziare l'"Aeroclub" che
ha come padrino Augusto Rollandin, questa è la realtà che voi fate!
Diverso è se voi fate una legge quadro e per fare questo -
gravissimo dal punto di vista contabile in un bilancio "lacrime e
sangue" - voi andate a moltiplicare le risorse destinate a questo
settore...
(nuova interruzione del Presidente della Regione, fuori
microfono)
... ma non potreste finanziarlo in questo modo con tali cifre,
se poi andate a vedere i requisiti, non lo finanziate più.
Presidente - Pagina 263. Pagina 264. Pagina 265. pagina 266.
Pagina 267.
Sulla pagina 268 la parola al Consigliere Frassy.
Frassy (CdL) - Fondi globali. Sui fondi globali notiamo un dato
che non può non destarci qualche perplessità: sono aumentati i
fondi globali nel loro importo complessivo, ma sono aumentati con
una prospettiva che va a privilegiare le spese correnti rispetto
alle spese di investimento. È vero che da sempre c'è stata questa
bipartizione, spese correnti e spese di investimento, ma vorrei
ricordare come le spese correnti - e cito quelle dello scorso
bilancio di previsione - fossero limitate ad 1,8 milioni di euro, a
fronte di 7,5 milioni di spese di investimento. Quest'anno
diminuiscono le spese di investimento a 6 milioni e aumentano ad
oltre 4,5 milioni le spese correnti. Noi questo dato lo riteniamo
preoccupante, perché ancora una volta è un dato che smentisce certe
impostazioni. Mi spiego meglio: non vorremmo che qui vi fosse "il
gioco della finestra", ossia che tutta una serie di tagli che avete
operato in apparenza su quei capitoli, in relazione a quelle voci
di spesa corrente, che potevano essere tagliate, venissero in corso
di esercizio finanziario recuperati dai fondi globali. Fra l'altro,
nell'elenco dei fondi globali lei mi dirà che, quando il bilancio è
passato in Giunta, il Consiglio non aveva ancora licenziato le
leggi che poi ha licenziato, ma comunque era possibile - e sarebbe
stato un segno di attenzione della Giunta nei confronti del
Consiglio - emendare i fondi globali di quelle leggi di cui,
essendo già state approvate, non ha più senso prevedere l'impiego
nei fondi globali. Mi riferisco al fondo di 180 mila euro per
Segretario generale, piuttosto che i 300 mila euro per i borghi, se
ci doveva essere un emendamento che riportasse in aggiornamento i
conti qui indicati. Non vorrei, dicevo, che vi fosse il solito
meccanismo della "finestra" e magari ci saranno delle altre
motivazioni, però vorremmo capire dal Presidente come si concilia
una finanziaria di tagli e di contenimenti faticosi sulla spesa
corrente con un incremento vertiginoso dei fondi globali dedicati
alla spesa corrente. Ci sembra quanto meno una contraddizione in
termini.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - I fondi globali, come sa il collega Frassy,
sono relativi a una serie di provvedimenti che sono in fase
preparatoria, alcuni di questi addirittura sono relativi a disegni
di legge già approvati. Per esempio, abbiamo 180 mila euro che sono
per l'istituzione della figura di Segretario generale della
Regione, 150 mila euro per l'istituzione della Festa
dell'autonomia, ma bisogna andare nel dettaglio, noi ce l'abbiamo a
pagina 295, dove si legge:
"finanziamento oneri derivanti dagli
interventi di sostegno al reddito o alla copertura previdenziale
dei periodi senza copertura contributiva dei lavori a tempo
determinato con lavori parasubordinati"
, di nuovo 250 mila.
Andiamo sempre sulle spese correnti: disciplina delle attività
di somministrazione al pubblico di alimenti e bevande, 100 mila;
nuova disciplina dell'agriturismo, 550 mila; interventi
straordinari a favore del Comune di Saint-Vincent per legge
attrezzatura della stagione turistica termale, 200 mila; tutela
dell'inquinamento acustico, altri 50 mila euro. Come vede, quindi
questi disegni di legge non hanno nessuna velleità di voler
incrementare delle spese correnti, che sono state mortificate nei
tagli ordinari. Sono fondi globali riconducibili assolutamente a
procedimenti e ad interventi legislativi estranei ai tagli e alle
rimodulazioni effettuate.
Presidente - Pagina 269.
Sulla pagina 270 la parola al Consigliere Tibaldi.
Tibaldi (CdL) - Nel 2006 spenderemo 51,5 milioni di euro per
pagare le rate dei vari mutui e prestiti contratti, se leggo bene,
questa cifra deriva dalla addizione di 2 capitoli di spesa: 69260 -
20 milioni di euro per quota interessi - e 69280 - 31,5 milioni di
euro per quota capitale -, quindi circa 100 miliardi delle vecchie
lire vengono utilizzati per pagare le rate dei vari mutui e
prestiti contratti. Volevo sapere qual è il livello di
indebitamento residuo, cioè qual è la somma di capitali e interessi
che la Regione deve affrontare per estinguere alla data odierna i
suoi debiti e qual è la capacità di ulteriore indebitamento della
Regione.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Nella relazione tecnica indichiamo sempre
questo valore...
(interruzione di un Consigliere, fuori microfono)
... sì, quella allegata al bilancio. Già lo scorso anno mi ha
fatto tale domanda...
(interruzione del Consigliere Tibaldi, fuori
microfono)
... è uguale. La capacità residua di indebitamento mi pare sia
addirittura aumentata, perché non abbiamo fatto alcun tipo di mutuo
né nel 2004, né nel 2003, quindi abbiamo una capacità che è
aumentata. Adesso guardo le carte e le do i dati.
Depuis 18 heures 21 c'est le Vice-président M. Lanièce qui
remplit les fonctions de Président de la séance.
Presidente - Pagina 271. Pagina 272.
Sulla pagina 273 la parola al Consigliere Tibaldi.
Tibaldi (CdL) - Rimaniamo nel campo dei mutui e degli
ammortamenti relativi, però in questo caso mutui e prestiti da
contrarre, 2 capitoli di spesa, 69300 e 69320, anche qui per quanto
riguarda la quota interessi e la quota capitale, totale oltre 14
milioni di euro previsti in competenza, vogliamo sapere - è vero
che sono cifre che possono essere iscritte a titolo virtuale,
oppure possono essere cifre che hanno già un significato per
interventi che sono già stati previsti - se questi 14 milioni sono
cifre virtuali o c'è già qualche progetto di cui si prevede il
finanziamento con contrazione di un mutuo. Volevo sapere inoltre -
immagino già quale sia la risposta - se somme che sono attinte ad
esempio attraverso il Credito sportivo rientrano in queste cifre
oppure no.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Come in qualche modo ha anticipato, abbiamo
indicato nei 2 capitoli, 69300 per la quota interessi e 69320, le
quote che sono riconducibili sia al mutuo a pareggio, sia al mutuo
per la riqualificazione di Aosta, sia al mutuo del Mont Avic, sono
tre...
(interruzione del Consigliere Tibaldi, fuori
microfono)
... esatto, poi abbiamo anche quello delle infrastrutture
ricreativo sportive con l'Istituto per il credito sportivo e ne
abbiamo parlato, per un totale di 7,212 milioni, che è la parte
interessi e così vale per la quota in conto capitale, dopodiché nel
corso dell'attività verificheremo se ci sono le condizioni o meno
per contrarli.
Rispetto alla domanda di prima, a pagina 10 della relazione -
ecco perché dicevo mi ha fatto la stessa domanda lo scorso anno -
abbiamo la residua capacità di indebitamento che è di euro
569.544.004 e, come vede nell'ambito della descrizione, è
fortemente aumentata rispetto agli anni precedenti.
Presidente - Pagina 274. Pagina 275. Pagina 276. Pagina 277.
Pagina 278. Pagina 279. Pagina 280. Pagina 281. Pagina 282. Pagina
283. Pagina 284. Pagina 285. Pagina 286. Pagina 287. Pagina 288.
Pagina 289. Pagina 290. Pagina 291. Pagina 292. Pagina 293. Pagina
294. Pagina 295. Pagina 296. Pagina 297. Pagina 298. Pagina 299.
Pagina 300. Pagina 301. Pagina 302. Pagina 303. Pagina 304. Pagina
305. Pagina 306. Pagina 307. Pagina 308. Pagina 309... leggiamo
tutti gli allegati, così facciamo prima... allegato 6. Allegato 7.
Allegato 8. Allegato 9. Allegato 10. Appendice.
Adesso c'è il bilancio triennale che per prassi non si esamina
pagina per pagina. Se non ci sono altre domande, passiamo all'esame
dei disegni di legge.
