Classificazione
AMMINISTRAZIONE REGIONALE
Ordinamento degli uffici e del personale
CONSIGLIO REGIONALE



Oggetto del Consiglio n. 342 del 28 gennaio 2009 - Resoconto
OGGETTO N. 342/XIII - Disegno di legge: "Disposizioni urgenti
in materia di pubblico impiego regionale". (Approvazione di un
ordine del giorno)
Articolo 1
(Oggetto ed ambito di applicazione)
1. Al fine di concorrere al perseguimento degli obiettivi
complessivi di finanza pubblica ed in attuazione del combinato
disposto degli articoli 2, comma primo, lettere a) e b), e 3, comma
primo, lettera f), della legge costituzionale 26 febbraio 1948, n.
4 (Statuto speciale per la Valle d'Aosta), e 10 della legge
costituzionale 18 ottobre 2001, n. 3 (Modifiche al titolo V della
parte seconda della Costituzione), la presente legge detta
disposizioni in materia di assenze per malattia e collocamento a
riposo dei dipendenti dell'Amministrazione regionale, degli enti
locali valdostani e degli altri enti di cui all'articolo 1, comma
1, della legge regionale 23 ottobre 1995, n. 45 (Riforma
dell'Amministrazione regionale della Valle d'Aosta e revisione
della disciplina del personale).
Articolo 2
(Disciplina delle assenze per malattia)
1. Gli enti di cui all'articolo 1, comma 1, possono disporre
il controllo in ordine alla sussistenza della malattia dei loro
dipendenti anche nei casi di assenza di un solo giorno. In ogni
caso, il controllo è sempre disposto qualora l'assenza sia
continuativa per almeno dieci giorni.
2. Le fasce orarie entro le quali devono essere effettuate le
visite mediche di controllo da parte degli enti di cui all'articolo
1, comma 1, sono dalle ore 9.00 alle ore 13.00 e dalle ore 17.00
alle ore 20.00 di tutti i giorni, compresi i non lavorativi e i
festivi.
3. Ai sensi dell'articolo 2, comma 4, della l.r. 45/1995 e
per il perseguimento delle finalità di cui all'articolo 1, il
contratto collettivo regionale di lavoro stabilisce l'ammontare
della riduzione del trattamento economico da effettuarsi nei primi
cinque giorni di assenza per malattia, quale che sia la durata del
periodo di assenza. La riduzione non si applica nei casi di assenza
per malattia dovuta ad infortunio sul lavoro o a causa di servizio
oppure a ricovero ospedaliero o a day hospital e alle assenze
relative a patologie gravi che richiedono terapie salvavita. I
risparmi derivanti dall'applicazione del presente comma
costituiscono economie di bilancio per l'Amministrazione regionale
e per gli altri enti di cui all'articolo 1, comma 1.
Articolo 3
(Esonero dal servizio)
1. Per gli anni 2009, 2010 e 2011, il personale in servizio
presso la Regione può chiedere di essere esonerato dal servizio nel
corso del triennio antecedente la data di maturazione
dell'anzianità contributiva massima di 40 anni. La richiesta di
esonero dal servizio deve essere presentata dai dipendenti
interessati improrogabilmente entro il 1° marzo di ciascun anno, a
condizione che entro l'anno solare raggiungano il requisito minimo
di anzianità contributiva richiesto. La richiesta di esonero non è
revocabile.
2. È data facoltà alla Regione, in base alle proprie esigenze
funzionali, di accogliere la richiesta, dando priorità al personale
interessato da processi di riorganizzazione o
razionalizzazione.
3. Durante il periodo di esonero dal servizio, al dipendente
spetta un trattamento economico temporaneo pari al 50 per cento di
quello complessivamente goduto, per competenze fisse ed accessorie,
al momento del collocamento in esonero. Ove durante tale periodo il
dipendente svolga in modo continuativo ed esclusivo attività di
volontariato, opportunamente documentata e certificata, presso
organizzazioni non lucrative di utilità sociale, associazioni di
promozione sociale, organizzazioni non governative che operano nel
campo della cooperazione con i Paesi in via di sviluppo o altri
enti e soggetti presso i quali operino volontari, la misura del
trattamento economico temporaneo è elevata al 70 per cento. Fino al
collocamento a riposo del personale in posizione di esonero gli
importi del trattamento economico posti a carico del fondo unico
aziendale non possono essere utilizzati per nuove finalità.
4. All'atto del collocamento a riposo per raggiunti limiti di
età, il dipendente ha diritto al trattamento di quiescenza e
previdenza che sarebbe spettato se fosse rimasto in
servizio.
5. Il trattamento economico temporaneo spettante durante il
periodo di esonero dal servizio è cumulabile con altri redditi
derivanti da prestazioni lavorative rese dal dipendente come
lavoratore autonomo o per collaborazioni e consulenze con soggetti
diversi dalle amministrazioni pubbliche, previa autorizzazione
dell'Amministrazione. In ogni caso, non è consentito l'esercizio di
prestazioni lavorative da cui possa derivare un pregiudizio
all'Amministrazione.
6. La Regione, in relazione alle economie effettivamente
derivanti dal collocamento in posizione di esonero dal servizio,
può procedere ad assunzioni di personale in via anticipata rispetto
a quelle consentite nell'anno di cessazione dal servizio per limiti
di età del dipendente collocato in esonero; tali assunzioni sono
portate in riduzione rispetto a quelle consentite in tale
anno.
Articolo 4
(Collocamento a riposo d'ufficio)
1. I dipendenti degli enti di cui all'articolo 1, comma 1,
sono collocati a riposo d'ufficio:
a) al compimento del sessantacinquesimo anno di età;
b) al raggiungimento dell'anzianità contributiva massima di
quarant'anni.
2. La risoluzione del rapporto di lavoro decorre dalla prima
data utile prevista dalla disciplina vigente in materia di accesso
al trattamento pensionistico, fatto salvo il trattenimento in
servizio eventualmente disposto ai sensi dell'articolo 5.
3. L'ente comunica all'interessato, almeno sei mesi prima del
verificarsi della condizione prevista, la risoluzione del rapporto
di lavoro.
Articolo 5
(Trattenimento in servizio oltre i limiti di età o di
servizio)
1. Il collocamento a riposo può essere differito su richiesta
dell'ente o del dipendente.
2. Nel caso di cui all'articolo 4, comma 1, lettera b), gli
enti possono, nei termini di cui all'articolo 4, comma 3, differire
il collocamento a riposo per proprie esigenze funzionali ed
organizzative, previo assenso del dipendente interessato, non oltre
il compimento del sessantacinquesimo anno di età.
3. I dipendenti possono chiedere il trattenimento in servizio
per un periodo massimo di un biennio oltre i sessantacinque anni di
età oppure, nel caso in cui abbiano raggiunto l'anzianità
contributiva massima di quarant'anni, fino al compimento del
sessantacinquesimo anno di età.
4. Nei casi di cui al comma 3, è data facoltà all'ente, in
base alle proprie esigenze organizzative e funzionali, di
accogliere la domanda in relazione alla particolare esperienza
professionale acquisita dal richiedente in determinati e specifici
ambiti ed in funzione dell'efficiente andamento dei servizi. La
domanda di trattenimento in servizio deve essere presentata
all'ente almeno nove mesi prima del verificarsi della condizione
prevista.
5. La Giunta regionale stabilisce, con propria deliberazione,
nel rispetto delle disposizioni concernenti le relazioni sindacali,
i criteri generali sulla cui base disporre il differimento del
collocamento a riposo o il trattenimento in servizio nei casi di
cui ai commi 2, 3 e 4.
6. I benefici di cui ai commi 2 e 3 non sono tra essi
cumulabili.
7. Per coloro che maturano i requisiti per il collocamento a
riposo d'ufficio nel corso dell'anno 2009, le eventuali domande di
trattenimento in servizio ai sensi dei commi 3 e 4 devono essere
presentate entro tre mesi dalla data di entrata in vigore della
presente legge.
8. Sono fatti salvi i trattenimenti in servizio già in essere
alla data di entrata in vigore della presente legge e quelli già
disposti con decorrenza sino al 28 febbraio 2009.
9. Gli enti di cui all'articolo 1, comma 1, riconsiderano,
con provvedimento motivato e tenuto conto di quanto previsto dal
comma 4, i trattenimenti in servizio già disposti con decorrenza
dal 1° marzo 2009.
10. Sono o restano abrogati:
a) l'articolo 177 della legge regionale 28 luglio 1956, n.
3;
b) l'articolo 9 della legge regionale 23 giugno 1983, n.
59;
c) la legge regionale 12 dicembre 1986, n. 60.
Articolo 6
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Ordine del giorno
Il Consiglio regionale della Valle d'Aosta
Preso atto che, nel corso dell'esame del disegno di legge n.
13 "Disposizioni urgenti in materia di pubblico impiego regionale",
sono emersi alcuni problemi che necessitano impegni precisi che il
Governo regionale dovrà assumersi per un'armonizzazione della
delicata materia trattata nel provvedimento;
Ricordato in questo senso la particolare situazione dei
comparti Sanità e Scuola che, per quanto interamente autofinanziati
dalla Regione, applicano i contratti nazionali di categoria,
sfuggendo dunque alla normazione regionale sul Comparto Unico
;
Rilevato come non facciano altresì parte del medesimo
Comparto i dipendenti di società partecipate e di Fondazioni
finanziate dalla Regione e che ciò necessita di misure di
coordinamento;
Ribadito come spetti all'Ordine dei medici vigilare sul
comportamento dei propri iscritti qualora le Amministrazioni
registrino anomalie nella certificazione delle assenze per
malattia;
Impegna
la Giunta regionale a definire, con apposita norma di
attuazione, la particolare situazione dei comparti Sanità e Scuola
al fine di ottenere una piena regionalizzazione;
a ribadire con appositi indirizzi alle società partecipate e
alle Fondazioni finanziate dalla Regione la necessità di tenere
conto dei principi fissati dalla legge regionale;
a stabilire forme di collaborazione con l'Ordine dei medici
per segnalare anomalie nella certificazione delle assenze per
malattia.
F.to: Caveri - Rosset - Crétaz - Impérial Hélène -
Salzone
Président
- La parole au rapporteur, le Conseiller
Caveri.
Caveri (UV)
- Signor Presidente, cari colleghi, a
dispetto dei pochi articoli del disegno di legge n. 13, presentato
dal Governo regionale il 3 novembre dello scorso anno, siamo di
fronte a delle materie assai sensibili per l'opinione pubblica: il
tema dell'assenteismo e del collocamento a riposo dei dipendenti
pubblici. Temi estremamente complessi soprattutto perché c'è un
intrico di competenze fra Stato e Regione e sappiamo bene che in
più c'è già una vasta giurisprudenza costituzionale, che non sempre
come Regione possiamo condividere. Mi riferisco, ad esempio, alla
sentenza n. 95/2007. La Commissione competente ha dedicato molto
tempo a questa discussione e anche con la presenza del Presidente
della Regione e delle organizzazioni sindacali abbiamo effettuato
tutti quegli approfondimenti che sono risultati necessari. Fra
l'altro, mi risulta - ma non l'ho ricevuta, malgrado sia relatore
del provvedimento - che ieri CGIL, CISL e UIL hanno aggiunto
all'ultimo minuto alcuni elementi attraverso degli emendamenti, che
mi pare siano stati presentati dai gruppi alla mia destra (che poi
sono alla sinistra dell'emiciclo), ed esprimo un qualche stupore
che la presentazione di questi emendamenti sia avvenuta all'ultimo
minuto, dopo che le organizzazioni sindacali erano già state audite
ufficialmente e pareva esserci una linea comune che è stata
smentita dall'arrivo di questa lettera. Il punto di partenza era
verificare se e come il cosiddetto "decreto Brunetta", diventato
legge il 6 agosto 2008, potesse essere applicato al nostro
ordinamento. Eviterei di chiamare il nostro provvedimento
"Brunettino" perché, stimando e conoscendo il collega Brunetta, che
non è fisicamente un gigante, chiamarlo "Brunettino" mi sembra da
parte del Consigliere Lattanzi un'inutile cattiveria per un
esponente di spicco del suo movimento politico! Ogni tanto possiamo
anche scherzare...
La Giunta ha deciso a fronte di materie importanti - il
provvedimento può essere diviso nelle questioni dell'assenza per
malattia da una parte e dall'altra del collocamento a riposo dei
dipendenti - di esercitare le competenze statutarie in materia di
ordinamento degli uffici e di stato giuridico ed economico del
personale. È stato ricordato nella discussione di stamani che non
esiste una visione unanime delle autonomie differenziate: le
Province autonome di Trento e di Bolzano hanno scelto la non
applicazione della normativa nazionale, così ha fatto la Regione
siciliana e la Sardegna (che, in verità, ha deciso l'applicazione
solo per un aspetto marginale), mentre il Friuli Venezia Giulia si
è posto in modo solitario in linea con le scelte nazionali, pur
rivendicando nelle norme di recepimento all'interno della legge
finanziaria 2009 l'esercizio futuro delle proprie prerogative
statutarie, come dire: "la materia è nostra, nel frattempo
recepiamo il Brunetta".
Va detto, perché credo che la relazione debba essere completa
dando anche conto non solo della discussione come sviluppatasi
all'interno della Commissione, ma anche del clima che si è
sviluppato attorno, che il Ministro Brunetta, con dichiarazioni al
quotidiano "La Stampa" - e quindi con una procedura che va al di là
dei tradizionali canali istituzionali - ha annunciato un possibile
ricorso alla Corte costituzionale, ha criticato la scelta della
Valle d'Aosta, ritenendo l'intervento dello Stato incidente "tout
court" anche sull'ordinamento valdostano. Vi è da chiedersi cosa
faccia nei confronti degli altri che non l'hanno applicata, perché
alla fine chi l'applica, pur con delle modificazioni, rischia di
essere penalizzato, non si sa bene. È evidente che ci troviamo di
fronte ad un'impostazione del Governo, condivisa dalla maggioranza,
che ha scelto la strada della normazione regionale, che ha subito e
subirà ancora oggi con alcuni emendamenti alcune migliorie.
La logica è affermata all'articolo 1, dove si parla di
"concorrere al perseguimento degli obiettivi complessivi di
finanza pubblica..."
e va detto che, per quel che è del
comparto sanità e scuola - perché anche di questo si è discusso
oggi, ma anche nella Commissione competente -, c'è un ordine del
giorno che è stato largamente sottoscritto non da tutti i gruppi -
credo che il PdL non lo abbia sottoscritto, ma è stato sottoscritto
dagli altri gruppi e dai membri del Governo regionale - in cui si
ribadisce come questi due settori così importanti potranno tenere
una normazione della Regione solo a condizione che vi sia l'intesa
con il mondo delle organizzazioni sindacali, un accordo che porti
apposite norme di attuazione dello Statuto per una vera e propria
regionalizzazione di questi comparti. Lo stesso ordine del giorno
indica come gli indirizzi della legge debbono essere un punto di
riferimento anche per le società partecipate e per le
fondazioni.
L'articolo 2 si occupa della "Disciplina delle assenze per
malattia", non c'è l'obbligatorietà della visita fiscale sin dal
primo giorno (che rimane facoltativa) - peraltro dichiarazioni di
stampa dello stesso Ministro Brunetta hanno fatto capire che lo
stesso Ministro si è reso conto che talvolta questa scelta comporta
dei costi notevoli per l'ente -, mentre il controllo è sempre
disposto quando l'assenza sia continuativa per almeno dieci giorni.
Vengono modificate direi umanizzate le fasce orarie in cui il
dipendente deve restare a casa, così come i tagli del trattamento
economico, che a livello nazionale investono i primi dieci giorni,
si limitano ai primi cinque, dove, dai dati che abbiamo visto, si
concentrano maggiormente le assenze per malattia. Naturalmente ci
sono poi delle eccezioni per casi di particolare gravità. Novità e
differenza rispetto al "Brunetta" è che le riduzioni verranno
negoziate in sede di contrattazione sindacale e questo significa
nel nostro caso che dovranno passare attraverso l'ARRS.
In Commissione è stato aggiunto l'articolo 3 di cui si era
discusso, ossia il fatto che si possono esonerare dal servizio nel
triennio precedente il raggiungimento dei 40 anni di contributi i
dipendenti della Regione per adesso nel testo, ma uno degli
emendamenti propone questa sorta di prepensionamento anche a
vantaggio degli enti locali, nel rispetto non solo dell'articolo e
delle norme contenute in questo articolo, ma anche nel rispetto dei
bilanci comunali e del Patto di stabilità.
L'articolo 4 si occupa del collocamento a riposo, in Valle
d'Aosta si chiarisce che di norma questo deve avvenire al
sessantacinquesimo anno di età o con un'anzianità contributiva di
quarant'anni, mentre, eccezione rispetto alla regola, l'articolo 5
consentirà al dipendente e all'ente - quest'ultimo caso della
richiesta dell'ente non c'è nel "Brunetta", ma esisteva già
nell'ordinamento valdostano - di chiedere il trattenimento oltre i
limiti di età e di servizio sulla base di criteri che verranno
fissati, per chiarezza, con atto amministrativo dagli enti stessi,
anche in questo caso c'è un emendamento che riscrive meglio quel
comma. Questo è il sintetico quadro della proposta di legge.
Stamani il Presidente Rollandin anche nell'interloquire con il
collega Lattanzi ha confermato che i dati per scuola e sanità hanno
comportato una riduzione delle assenze per malattia e analogo
fenomeno per motivi psicologici e non giuridici si è avuto sui
dipendenti regionali.
Infine nell'ordine del giorno c'è un tema che riguarda i medici,
riteniamo che la questione delle certificazioni per malattia da
parte dei medici, eventuali anomalie, non spettino alla Regione, ma
all'Ordine dei medici; nell'ordine del giorno si impegna la Giunta
a stabilire forme di collaborazione con questo Ordine. Ciò non
implica generalizzazioni nei confronti dei medici o intenti
intimidatori o punitivi, ma la necessità complessiva di buon
funzionamento del sistema visto che la visita fiscale implica
proprio che un medico vada a vedere per una diagnosi di verifica un
paziente che ha già ottenuto da un altro professionista un
certificato di malattia.
Credo che questi siano gli argomenti, avremo modo di verificare
assieme anche le proposte che sono state sottoscritte dai colleghi,
alcune delle quali - mi permetto di anticipare - stravolgerebbero
fortemente il contenuto del testo: ad esempio, l'approvazione
dell'articolo 1 alternativo porterebbe forse ad un contenzioso
costituzionale assai difficile per la Regione da sostenere. Credo
che potremo discuterne nel prosieguo del dibattito.
Président
- La parole au Conseiller Lattanzi.
Lattanzi (PdL)
- Devo dire che, partendo dal dettato del
provvedimento, ci chiediamo se ci siano veramente voluti otto mesi
per scrivere 4 articoli e un articolo d'urgenza e sancire un
principio di autonomia legislativa, forse avremmo potuto, se era
questa la strada che si era deciso politicamente di percorrere,
magari dare anche il senso dell'efficienza di cosa significa essere
Regione autonoma.
Diceva bene il collega Caveri che, rispetto a questo
provvedimento nazionale, le cinque Regioni a statuto speciale hanno
avuto comportamenti diversi, abbiamo avuto modo di evidenziare le
tre che si sono girate dall'altra parte facendo finta di non
sentire e credo che avranno anche loro le rispettive responsabilità
politiche rispetto ai cittadini elettori. Il Friuli Venezia Giulia
ha aderito al provvedimento, ma ha sancito un passaggio che ritengo
importante: quello della competenza legislativa; infine, chi come
noi ha voluto farlo un poco tardivamente, riteniamo, visto che non
sono 50 articoli, ma solo 4, credo che con tutto il bene che
possiamo volere a noi stessi, possiamo dirci che ci abbiamo messo
troppo tempo. Se ci fossimo messi qui a luglio, probabilmente anche
con un'assemblea consiliare appena eletta, facendo leva sulle
competenze della Commissione che si è occupata di questo, avremmo
potuto, se c'era la volontà politica di dare una risposta e un
segnale di legittimità costituzionale, far vedere che non eravamo
contrari allo spirito della legge, ma lo facevamo con un metodo che
era comprensibile anche ai cittadini. Rilevo soltanto che per
quattro articoletti siamo qui a discutere, a gennaio 2009, ancora
sulle due questioni che sono in ballo: quella della legittimità
costituzionale e quella dei contenuti.
Per quanto riguarda la prima questione, il collega Caveri ha
detto bene: questo è un provvedimento che va a toccare un ginepraio
di relazioni istituzionali. Mi permetto solo di dire che non è vero
che il Ministro ha comunicato via stampa un "approccio" di
relazioni istituzionali un po' anomalo. Il Ministro, che tra
l'altro ho sentito, e anche il suo addetto stampa, che ho trovato
prima dell'addetto stampa del Presidente della Regione... in quelle
ore ho fatto due telefonate: una alla Segreteria della Giunta,
all'addetto stampa, e una alla Segreteria del Ministro, all'addetto
stampa, ho trovato prima il numero di telefono del Ministro e del
portavoce del Ministro che quello del portavoce del Presidente
della Giunta, potete chiederlo alle Segretarie dell'Ufficio gruppi,
che mi hanno passato prima il portavoce del Ministro, le cui
retribuzioni sono sul sito (se andate a vedere il sito della
Funzione pubblica, è un esempio ancora non ottimale di quello che
dovrebbe essere l'Amministrazione con indicazione di assenze,
presenze, retribuzioni... il portavoce del Ministro percepisce meno
soldi di quanto non prenda il portavoce del Presidente della
Regione). Abbiamo avuto modo di commentare questo comunicato, che
non è un'atipica relazione istituzionale, ma è solo una risposta,
perché era stata diffusa dagli organi di stampa la notizia
dell'approvazione da parte della Giunta regionale di un
provvedimento, ossia della volontà di addivenire ad un
provvedimento regionale su tali questioni. Se c'è qualche atipicità
nelle relazioni istituzionali, quindi certamente non è stato il
portavoce del Ministro ad iniziarle! Vero è che in una nota
articolata, che io con voi condividerei, il Ministro mette sul
tavolo delle relazioni istituzionali una serie di problematiche che
oggettivamente sono da affrontare con grande attenzione. Ho avuto
modo di dire in Commissione che, come valdostano e come
rappresentante del PdL valdostano, esprimo una seria preoccupazione
per quella che consideriamo una forzatura inutile, dal momento che
nello spirito del provvedimento (che il Presidente Rollandin
stamani diceva di condividere) abbiamo voluto sancire la nostra
potestà legislativa attraverso una forzatura che consideriamo
inutile e pericolosa. È infatti sufficiente leggere le note del
Gabinetto del Ministro per comprendere che c'è più di una
preoccupazione e di una motivazione per la quale si possa
immaginare che - è già stato annunciato - il Presidente del
Consiglio dei ministri impugnerà la legge della Regione Valle
d'Aosta, così come impugnerà tutte le leggi di tutte le Regioni a
statuto speciale che dovessero legiferare su questa materia,
considerandola una materia non di semplice organizzazione del
pubblico impiego, che è nostra competenza, ma di pubblica finanza,
che non è di competenza di alcuna regione. Lo dice bene la nota
facendo riferimento ad alcune sentenze della Corte costituzionale,
che hanno già sancito alcuni passaggi stretti nelle relazioni
costituzionali fra gli statuti speciali e la potestà legislativa
del Governo nazionale su determinate tematiche.
Certo, questo provvedimento tocca più "nervi": quello
dell'organizzazione del pubblico impiego, perché non c'è dubbio che
andando a toccare il numero delle persone presenti e quindi la
limitazione all'opportunità di andare a reperire part-time,
piuttosto che lavoratori a tempo determinato per sopperire alle
assenze per malattia... è evidente che si sta parlando di
competenze di organizzazione del pubblico impiego, ma non c'è alcun
dubbio - senza bisogno di essere facili profeti - che tale
provvedimento ha un chiaro impatto sulle finanze e sulle economie
degli enti pubblici e questa non è materia di alcuna regione a
statuto speciale. Noi poi possiamo tirare dritto come abbiamo fatto
anche in tempi passati, dire che una guerra politica può anche
valere una sconfitta in una battaglia, ma questa è una sconfitta
annunciata che però, essendo la materia intricata, rischia di
aprire una breccia nelle relazioni fra Regione Valle d'Aosta e
Stato pericolosissima. Diciamo da valdostani che crediamo che le
battaglie non si debbano fare solo quando si è convinti di
vincerle, ma anche quando per motivi importanti di principio sia
giusto farle; tuttavia, andare a fare una battaglia nei confronti
del "provvedimento Brunetta", che è sicuramente importante, ma che
ci mette di fronte alla Corte costituzionale per dire se siamo
competenti in una materia economico-finanziaria come questa o se
non lo siamo sapendo che al 99% è persa... dico: facciamola, ma
attenzione se la Corte costituzionale ribadirà quello che ha detto
nei precedenti esiti della giurisprudenza costituzionale - fra
questi la sentenza n. 120/2008 che il collega Caveri conosce
benissimo -, metteremo in difficoltà i nostri rapporti di relazione
costituzionale.
Prima riflessione che faccio: è sufficiente leggere le tre righe
del Gabinetto del Ministro per comprendere che è chiara la volontà
della legge n. 133, che già nel titolo parla di razionalizzare e
contenere la spesa pubblica. Dice poi anche tante altre cose, ma il
provvedimento è chiaro ed è talmente chiaro che il Ministro Gelmini
su questo è stato accusato a piè pari, ma anche lo stesso
"Brunetta"... è stato detto: "è un provvedimento che dice di voler
rendere più efficiente la macchina, ma alla fine vuol fare solo
risparmiare dei soldi!" È chiarissimo l'intento del provvedimento:
è una razionalizzazione dei costi e conseguentemente una migliore
efficienza del sistema pubblico. Su questa strada quindi ci
mettiamo in un ginepraio dal quale, se ci va bene, usciamo con le
"ossa rotte". La domanda che sorge spontanea da valdostano allora
è: ma chi ce lo fa fare quando sarebbe stato sufficiente, per
sancire la nostra volontà di ribadire un concetto di autonomia,
fare un provvedimento regionale che non mettesse in discussione - e
qui entriamo nel contenuto della legge - l'effetto della stessa? È
quello che ha fatto - a mio avviso, in maniera intelligente - il
Friuli, che ha detto: "è chiaro che è una legge di compatibilità
finanziaria e di competenza nazionale, ma noi a futura memoria
intanto legiferiamo con gli stessi principi in modo che la
razionalizzazione economica sia sì un'indicazione precisa dello
Stato, ma nel nostro territorio venga ribadita con una legge
regionale" ed è quello che si sarebbe potuto fare. Vi sono poi
mille motivi perché non lo avete fatto, c'è l'evidente ritardo, ma
c'è soprattutto questo passaggio dell'andare ad infilarci in un
contenzioso costituzionale dal quale difficilmente usciremo bene,
ma - e riprendo le parole del Presidente Rollandin di stamattina -
se condividiamo lo spirito della legge, chi ce lo fa fare? Sarà il
fatto - e vengo al contenuto degli articoli - che si debba mettere
in discussione se le visite fiscali dei medici sono fattibili così
come il "provvedimento Brunetta" prevede e allora lo si
"ammorbidisce" affinché sia più umano come lo ha definito il
collega Caveri (gli orari) o più fattibile (il controllo)? Ma
perdonate è come se dovessimo sancire che, siccome non si possono
controllare tutte le auto di questo Paese, è inutile mettere la
polizia stradale a fare gli autovelox, tanto non li beccheremo
tutti! Allora cosa stiamo qui a controllare? Facciamo dei controlli
a campione ogni tanto, ma uno ogni tanto, non mettiamo in piedi la
stradale con gli autovelox. Cosa c'entra questo? Il fatto che si
abbiano solo 4 medici impegnati nelle visite fiscali mentre ce ne
vogliono 8, quindi potrebbero essere 12, piuttosto che 20 e
potrebbe essere un maggior costo il controllare queste visite...
sì, ma se i risultati in termini economici sono che il 50% delle
assenze dello scorso anno sono venute meno, qui si sta parlando di
decine di migliaia di euro al giorno che vengono risparmiate se un
processo di controllo funziona! Se invece che 4 medici dobbiamo
metterne 8, ne mettiamo 8, ma il segnale alla popolazione dei
fannulloni deve essere chiaro, perché se andiamo a dire che,
siccome non possiamo controllarli tutti, facciamo un articolo che
"ammorbidisce" i controlli, è come dire che in questo Paese si
possono evadere le tasse tanto nessuno ti viene a cercare! Uguale!
"Puoi stare pure a casa, tanto abbiamo preso atto che costa troppo
e abbiamo poche risorse per fare i controlli sulle assenze e allora
non li facciamo", bel messaggio, complimenti! Ma è proprio quello
che i cittadini vogliono? Siete sicuri che è proprio quello che
vogliono i lavoratori del pubblico impiego sani, corretti, onesti
che in 15 anni fanno 3 giorni di mutua e che vedono i propri
colleghi fannulloni che si prendono 3 giorni di malattia perché
magari dicono al medico di avere il mal di testa e il medico, che
non sa come venirne fuori - perché come si fa a certificare un mal
di testa? -, dà cinque giorni, quando invece il problema è che
hanno il bambino da portar a scuola o da sostituire il papà che
deve andare in vacanza? Capite che l'abuso del diritto ad essere
assenti per malattia non si può liquidare dicendo: "non abbiamo
abbastanza medici per fare i controlli e allora facciamo una norma
che diminuisce i controlli così abbiamo risolto il problema"! No,
il problema così non lo abbiamo risolto, lo facciamo esplodere
perché se il messaggio è: "non possiamo controllare, quindi la
norma c'è, ma "l'ammorbidiamo" perché non siamo in grado di
controllarvi", dal 35-40% di assenze in meno torneremo alle assenze
del 2007 da parte di chi utilizza quel diritto sacrosanto
dell'assenza dal lavoro per malattia, che è un diritto che è
costato anni di lotte sindacali, per farsi gli affari propri,
lautamente retribuito dalla comunità intera! Questo è il dilemma:
non possiamo con questo articolo aprire le braccia e dire: "non
siamo in grado di fare questi controlli, quindi li
ammorbidiamo".
Sulla questione dell'umanità di questa legge, collega Caveri,
forse sotto l'aspetto umano mi potrebbe anche trovare d'accordo, il
fatto degli orari... ma io come tutti voi credo abbiamo commentato
questo provvedimento con i nostri referenti, cittadini, che ce ne
hanno parlato. Certo tale provvedimento è migliorabile, come tutte
le leggi anche quelle regionali, però chi sta male non ha il
problema di avere le due ore libere dalle 12,00 alle 14,00 e,
quando con i sindacati si è parlato di questo, tutti zitti!, perché
se sta male, sta a casa, ma se hai il gesso? Altra questione. Ma se
sei un diabetico? Altra questione da puntualizzare e da
regolamentare. È vero, il Ministro Brunetta si è assunto una
responsabilità andando a mettere le mani in un ginepraio di diritti
sindacali che erano diventati degli abusi spregiudicati di diritti;
allora crediamo che anche i contenuti di questa leggina regionale,
per non chiamarla "Brunettino", siano devastanti sotto l'aspetto
del messaggio politico ed istituzionale. Una classe politica che in
un momento come questo deve sostenere un messaggio di correttezza,
di onestà intellettuale, di comportamento, di disciplina, come fa a
dire: "siccome costa troppo fare i controlli, abbiamo pochi medici,
non li facciamo perché costerebbe troppo", ma cosa c'entra?
Togliete allora i vigili urbani, tanto non riusciamo a prendere
tutti quelli che trasgrediscono al Codice della strada. Che
discorsi sono! Non credo che dobbiamo entrare in uno stato di
polizia, ma in questo Paese, la Valle d'Aosta compresa - i dati lo
confermano -, sul diritto di assenza per malattia ha "giocato" per
un ventennio uno scandalo immondo; in alcun Paese europeo, neanche
in quelli appena entrati, c'è stato un abuso così spregiudicato del
diritto di assenza per malattia. I dati del 50% in meno che stiamo
leggendo in questi giorni sono solo un segnale che su questo
argomento si è potuto iniziare a mettere la testa, ma qui c'è
un'intera struttura di apparato pubblico che va regolamentata e
messa al servizio del cittadino. È certamente il provvedimento
annuncio che è tutto da finalizzare, ma che nel frattempo crea
l'effetto placebo, sì, Presidente, è vero, però gli operatori dei
comparti della scuola e della sanità che hanno dovuto in Valle
d'Aosta applicarlo guarda caso sono guariti. E sono guariti perché
abbiamo detto: "ti faccio il controllo e ti tolgo i soldi", che è
l'unico linguaggio che ognuno di noi capisce, tutto il resto sono
chiacchiere. Certo che dobbiamo andare a toccare i nostri
interessi, come quando noi siamo assenti da una Commissione e
perdiamo il nostro gettone di 350 € e allora facciamo di tutto per
esserci, da una parte per l'impegno istituzionale, dall'altra per
il senso di responsabilità, ma anche perché c'è una bella penale!
Altrimenti le assenze nelle Commissioni sarebbero molto più
alte!
Concludo tornando alla preoccupazione del conflitto
costituzionale. Presidente Rollandin, capisco che tornare indietro
oggi su questa cosa è difficile sotto l'aspetto politico, ma vi ci
siete infilati voi, siamo a gennaio 2009, tale provvedimento è da
maggio 2008 che è attivo, potevate il 25 luglio emettere un
provvedimento regionale, mettere una foglia di fico sopra la nostra
potestà legislativa e rimanere coerenti con un messaggio, che fra
l'altro confermava il Presidente stamani esserci, ma questo è
pericoloso: andiamo a fare la guerra di competenza costituzionale
su una cosa del genere? Quattro articoli per regolamentare una
questione che si è già regolamentata da sola, perché i dipendenti
pubblici hanno già capito. Se adesso non approviamo la legge e gli
diciamo che per il comparto regionale è "libera-tutti", il 35% del
comparto regionale diventerà il 12, il 10, il 5, il 2 e torneremo
come nel 2007 e a quelli della sanità e della scuola chi glielo
dice? La vostra risoluzione che presentate oggi per dire: "vogliamo
regionalizzare il comparto sanità e scuola"... ma intanto la
contrattazione nazionale è statale, quindi ad oggi loro devono
rimanere cittadini di serie B, dipendenti pubblici di serie B,
quelli della sanità e quelli della scuola devono andare a lavorare
magari anche con due linee di febbre, invece quelli della Regione,
grazie a questa leggina, da domani saranno ancora di più garantiti
e possono fare quello che vogliono, tanto noi non siamo in grado
con i vostri 4 articoli di dargli un messaggio chiaro. Non vi
voglio tediare oltre, siete intelligenti abbastanza per avere
capito la nostra posizione, vi ringraziamo per l'ascolto e da
valdostani vi chiediamo di evitare un conflitto costituzionale su
questa materia, che è importante, ma non abbastanza per lasciarci
la nostra autonomia sopra.
Président
- La parole au Conseiller Donzel.
Donzel (PD)
- Egregio Presidente, care colleghe e cari
colleghi, è un argomento su cui siamo tornati varie volte, è stato
affrontato anche in maniera molto superficiale sui giornali, la
strategia è stata la parola d'ordine "caccia ai fannulloni", la
gente ha capito che qualcuno dava veramente la caccia ai
fannulloni, ha detto "bravi"! Naturalmente le persone non vanno a
leggere cosa c'è scritto nelle leggi per cui quello che si verifica
veramente lo scopriranno solo nel corso degli anni. Voglio parlare
di due questioni fondamentali: una che attiene al diritto e l'altra
al merito, e le separerei nettamente, perché tali due questioni
affrontate insieme hanno creato una grande confusione in Valle
d'Aosta, forse sono state anche volutamente sovrapposte per non
arrivare al vero chiarimento.
Intanto chi ha presentato questo provvedimento, il Ministro
Brunetta, che legittimamente ha le sue posizioni che io non
condivido per niente, bisogna capire come imposta i suoi rapporti
con le Regioni a statuto speciale. Ho qui "Il Corriere delle Alpi"
di Belluno di lunedì 28 luglio 2008 da dove cito le parti
virgolettate. Quando Bruno Vespa, che modera un dibattito sul
federalismo, chiede se il Governo può accettare la proposta di
Durnwalder di ricevere più competenze a fronte degli stessi
trasferimenti il Ministro Brunetta risponde:
"non possiamo dare
specialità e risorse per mettere i fiori e le fioriere ai
balconi"
; questo è l'atteggiamento che ha il Ministro verso le
autonomie speciali della Valle d'Aosta, di Bolzano e di Trento e
più avanti:
"non ci dovrà più essere nessuno più speciale degli
altri, ma tutti dovranno essere speciali"
, quindi basta con
l'autonomia particolare della Valle d'Aosta, tutti uguali in
Italia, quindi un federalismo equalizzatore. Più avanti ancora,
circa le ragioni storiche che presiedono all'autonomia di Bolzano,
di Trento - ovviamente era in Veneto gli chiedevano di quelle
vicine - e del Friuli Venezia Giulia, risponde:
"sono
cadute"
. Questo è l'atteggiamento del Ministro quando scrive le
leggi, ecco che sono leggi che devono valere per tutti, non c'è
Regione autonoma, storia italiana che tenga. Non sto ancora
parlando del merito, sto parlando del diritto in questo caso ed è
rispetto a tale situazione che secondo me - ho richiamato più volte
l'attenzione su questo fatto - era necessario che le autonomie
speciali rispondessero in modo più ordinato invece che in modo
disordinato. Va detto che in modo chiaro il Presidente della
Provincia di Trento ha ripetuto:
"da noi il problema non si
pone, primo, la norma Brunetta non è di quelle che si applicano in
Trentino"
. Adesso che tipo di norme avranno in Trentino non lo
so, ma avranno le stesse che abbiamo noi qui rispetto a questa
norma, non può essere che il Trentino abbia una clausola sua
specifica; sono le realtà speciali, non si applicano alle realtà
speciali delle norme così
tout court
, assolutamente! Ed è
una battaglia che andava condotta tutti assieme, e non in ordine
sparso, come Regioni autonome speciali. Questo per quanto riguarda
il metodo, per cui è importante che la Regione Valle d'Aosta abbia
detto: "qui non si applica tout court il Brunetta serve una nostra
norma regionale", quindi condivido che si voglia fare una norma
regionale.
Altra cosa è invece la questione del merito, perché sul merito è
chiaro che non abbiamo le fanfare delle televisioni, dei mille
giornali per dire la nostra ed imporla all'opinione pubblica, io
sono uno dei più favorevoli fra quelli che dicono diamo la caccia
ai fannulloni. Ho trovato tanti certificati di servizio e li posso
portare anche qui se necessario, in cui posso dimostrare che ci
sono dipendenti pubblici, sanità, scuola, Regione, enti locali, che
hanno fatto pochissime assenze nell'arco della loro vita: in 30
anni 3 giorni, 2 giorni, cose incredibili, ossia persone che
lavorano e che sono ben contente che si dia la caccia ai
fannulloni. Dare la caccia ai fannulloni vuol dire dare la caccia a
chi non svolge la propria attività e non andare a punire gli
ammalati, quelli che sono veramente ammalati, perché anche qui
queste norme di diritto del lavoro non sono norme che arrivano in
un giorno, sono norme che sono costate anni di lotte e non è che
adesso con un "colpo di mano" spazziamo via tutto, perché si vuol
pescare qui e là qualche fannullone. Sappiamo bene che paghiamo
fior di quattrini dei dirigenti affinché facciano funzionare
correttamente il servizio, quindi il fannullone non è solo quello
che si mette in malattia quando non è, ma anche quello che arriva
nel suo ufficio e gioca con il computer, quello che passa ore
davanti agli alunni e non insegna niente, insomma è tante cose!
Questa "legge Brunetta" e questo provvedimento allora non
combattono affatto i fannulloni, ma cercano di colpire alcuni che
abusano di alcune norme, ma guardate che se uno è veramente
fannullone, che gli importa di perdere qualche euro? Voglio andare
a sciare e mi tolgono dieci euro dallo stipendio, ma cosa mi costa:
invece di pagare 50 € il biglietto dello sci, lo pago 60, 50 più 10
nella busta paga che mi toglie la Regione. E continua a fare il
fannullone perché adesso non gli mando neanche più i controlli!
Bella legge che abbiamo fatto! Abbiamo un qualche sistema per
controllare queste persone? No, non ce lo abbiamo, anzi gli
diciamo: "vai pure", mentre io che sono una povera invalida, come
mi è capitato di vedere, che mi tolgono via dieci giorni di
malattia, perché purtroppo con l'invalidità al 100% non ho diritto
alla pensione... ci sono delle persone che sono obbligate ad andare
a lavorare con il 100% di invalidità, di tanto in tanto si
ammalano, alla fine del mese cumulano dieci giorni e, se sono
insegnanti, bellezza!, gli togliamo 250 €! È chiaro che vanno a
lavorare anche ammalati! Che bello, abbiamo combattuto e abbiamo
ridotto il numero di persone che stanno assenti, ma pensate che
quelli insegnino? Questa è la domanda. Questa "legge Brunetta"
nazionale, che ha fatto "slogan" e che ha colpito tutti, non è una
legge che cambia il modo di lavorare nell'Amministrazione e invece
aprirà il fronte a quei fannulloni che vengono a lavorare con uno
stipendio quasi integrativo e che continueranno tranquillamente,
perdendo 50 € al mese, a fare i loro comodi, se non abbiamo dei
dirigenti che si assumono quella responsabilità che noi gli abbiamo
dato: la responsabilità di far funzionare quel servizio e per
questo li strapaghiamo, per far lavorare anche correttamente! Per
questo li scegliamo, li spostiamo da una parte e dall'altra in
Valle d'Aosta, non si capisce come li muoviamo in uno
spoil
system
infinito e poi non fanno lavorare i dipendenti, non
sanno chi produce e chi non produce! Inoltre questa norma - che,
ripeto, è necessaria per la Valle d'Aosta - avrebbe potuto
rispettare il principio privatistico della contrattualizzazione e
quindi non inserire una serie di elementi contrattuali in sede
legislativa, ossia qui si va a legiferare in modo specifico le
fasce orarie, tutta una serie di questioni che potevano essere
demandate alla contrattazione, visto che questa si fa a livello
locale. Vi è quindi anche qui un'invasione di campo anche nella
normativa regionale sul tema contrattuale, che a mio avviso si
poteva evitare. Questo spiega perché i sindacati siano andati in
fibrillazione all'ultimo giorno, mandando una serie di
suggerimenti, ma semplicemente perché quella partita doveva essere
giocata su un altro tavolo e non qui dentro, anche alla luce di
quello che era stato affermato in quest'aula, quando, rispetto alla
camera di commercio, avevo proposto un emendamento da mettere in
legge e mi è stato detto: "no, non mettiamo questi emendamenti in
legge, perché è meglio farli sul tavolo della trattativa
contrattuale". Benissimo, allora continuiamo a mandare avanti quel
principio e quello che va nel contratto lo mettiamo sul contratto e
cerchiamo di non metterlo in legge.
Vi è poi un articolo 3, che giudico molto interessante, su cui
ci sarebbe potuto essere un grosso interessamento da parte del
nostro partito, ma non capisco perché infilarlo dentro questa
legge, che ha uno spirito anche diverso. Giudico abbastanza
preoccupante il passaggio che c'è dentro il comma 3 dell'articolo
3, perché si apre la possibilità per coloro che vanno in esonero
anticipato, in quanto dice: "ove durante tale periodo il dipendente
svolga in modo continuativo ed esclusivo attività di volontariato,
opportunamente documentata e certificata... l'erogazione passa al
70%", posto che è bellissimo che incentiviamo il volontariato,
voglio capire: facciamo una legge per controllare chi non lavora ed
è fannullone, poi nella stessa legge mettiamo una norma in cui
alcuni lavoratori vanno a lavorare presso un altro ente con
un'erogazione di 20% in più, che non è più sottoposta a nessun
controllo da parte della Regione? Voglio capire chi controlla la
documentata e certificata prestazione presso un altro ente. Anche
qui se la norma aveva lo spirito di combattere i fannulloni... qui
dentro ci sono scritte delle cose che non c'entrano niente con la
lotta contro i fannulloni, anzi rischia di crearne qualcuno
nonostante sia un articolo molto interessante.
Questo spiega perché, a fronte di cose anche interessanti, che
richiedono da parte nostra dei piccoli miglioramenti anche
emendativi, la legge che è stata fatta, al di là del tempo che è
stato usato, ha delle gravi pecche, soprattutto perché, rispetto ad
un'ultimissima questione, tutta la partita che il Ministro Brunetta
non ha ancora normato: quella degli esoneri, è una partita di
grande delicatezza. Ad oggi risulterebbero esonerati solo quelli
che sono sottoposti a patologie gravi che richiedono terapie
salvavita, ma è tipico di chi non conosce il mondo del lavoro
scrivere delle cose così, ci sono tante figure di persone che hanno
delle invalidità. Noi stessi abbiamo messo nel pubblico delle quote
per consentire il lavoro di queste persone invalide, basti pensare
a casi di persone con delle forme di diabete molto particolare, che
sono sottoposte a numerose visite ed è impossibile per queste
persone reggere a normative che siano così penalizzanti dal punto
di vista della remunerazione, per cui aver invaso della
contrattazione con una norma, aver cercato di correggere una
pessima norma nazionale con una norma regionale che non attribuiva
queste competenze alla contrattazione, a mio avviso, qualche grave
problema lo creerà.
Il problema più grave resta quello di aver escluso da questo
provvedimento la scuola e la sanità e credo che l'ordine del giorno
che si aggancia a questa legge ne dice anche la sua debolezza,
ossia fare una legge a cui dobbiamo agganciare un ordine del giorno
vuol dire che è una legge alla quale manca un pezzetto. L'ho detto
a più riprese in altri momenti, a mio avviso si poteva escludere
anche scuola e sanità da questo provvedimento e valutare l'altro
percorso, legittimo da parte di questa maggioranza, senza collegare
per forza il Ministro Brunetta a questo, anche perché ribadisco il
Ministro Brunetta è il campione dei nemici dell'autonomia, quindi
non capisco perché anche fargli un regalo di questo tipo.
Président
- La parole au Conseiller Salzone.
Salzone (SA-UdC-VdA)
- Grazie, Presidente. Il "Governo
Berlusconi" ci ha abituato fin dal suo insediamento a provvedimenti
che intendono dimostrare decisionismo. Vi è da dire in proposito
che forse l'intera comunità nazionale ne sentiva il bisogno dopo
anni di tentennamenti e di indecisioni. Decisionismo, dicevamo,
dimostrato fin dai primi decreti legge con i quali l'Esecutivo
dichiarava e dichiara tuttora la volontà di governare cambiamenti
radicali all'interno della nostra società. È questo in fondo il
senso del "decreto Brunetta", il provvedimento legislativo al quale
dobbiamo oggi riferirci per varare una legge regionale adeguata,
efficace ed equa attraverso la quale si possa garantire la massima
operatività all'organizzazione del lavoro in quei settori del
pubblico impiego che fanno parte del comparto pubblico. Che ci
siano nella pubblica amministrazione sacche di inefficienza,
eccessivi burocratismi, posizioni di incomprensibile privilegio è
assodato, lo dicono per primi i lavoratori. Da lungo tempo i
Governi della Repubblica che si sono succeduti hanno dato
l'impressione più volte di voler correggere le anomalie
dell'apparato pubblico senza però incidere mai in maniera
significativa nel cuore del problema. Il Ministro Brunetta non ha
dunque scoperto nulla di nuovo in proposito, egli ha però compiuto
con coraggio un'innovazione assoluta collegando l'assenza per
malattia alla retribuzione, unico vero deterrente come diceva il
Consigliere Lattanzi, negando ai malati veri o presunti tali
elementi propri del salario, da sempre ritenuto un diritto
intangibile dei lavoratori ad ogni livello. L'operazione ha avuto
un travolgente successo sia in termini concreti, sia in termini
mediatici. Tutti abbiamo letto i dati, le incredibili percentuali
di riduzione dell'assenteismo dal posto di lavoro ottenute
immediatamente grazie al decreto stesso. Molte persone allora hanno
maturato la convinzione che negli uffici pubblici di ogni genere
proliferi una massa di scansafatiche, pronti a qualsiasi
sotterfugio pur di preservare i propri ed individuali comodi, del
tutto privi di quella etica del lavoro che rappresenta uno degli
ideali maggiormente celebrati nella nostra società, ma non è così,
o non è sempre così: ci rivolgiamo alla moltitudine dei lavoratori
del pubblico impiego che lavorano con dedizione e con passione,
pensiamo a coloro che sopperiscono alle manchevolezze dei colleghi
assenteisti e scansafatiche ed anche per questo motivo confermiamo
il nostro impegno nella lotta all'assenteismo, valutando con
estrema attenzione però i risultati ottenuti dal Ministro Brunetta,
che francamente ci hanno impressionato.
La voglia di riflettere ci ha condotto a porci immediatamente
una domanda: si può prosciogliere totalmente anche la classe medica
da questa vicenda? Pensiamo alla fase della certificazione della
malattia o alla fase successiva: quella del controllo e allora
un'altra domanda successiva: è possibile che in alcuni casi vi sia
complicità fra impiegati scansafatiche e medici distratti? È
difficile, ma è anche imbarazzante dare risposte a tali quesiti.
Certo è che, in un periodo così difficile economicamente due sono i
fattori che ci impongono ulteriori riflessioni: il primo riguarda
l'aspetto del diritto, ossia, può un decreto legge cancellare con
un "colpo di spugna" un diritto costituzionale che tutela il
salario dei lavoratori in caso di malattia? Il secondo aspetto
riguarda in particolare le finalità volte al miglioramento
dell'efficienza delle pubbliche amministrazioni e alla qualità dei
servizi resi ai cittadini, che naturalmente ci sentiamo di
condividere, ma allora la tutela della salute dei cittadini non è
più un obiettivo prioritario e costituzionalmente tutelato nel
nostro Paese? Sono tutti quesiti che necessitano un approfondimento
serio.
Al di là di queste considerazioni, veniamo brevemente al disegno
di legge oggi in discussione e che il Ministro Brunetta ha
annunciato di voler impugnare davanti alla Corte costituzionale,
peraltro prima ancora di conoscerlo. Questa affermazione, che non
vogliamo definire minaccia (ma ne ha tutto il sapore!), ci rivela
quanto poco rispetto vi sia per le autonomie costituzionalmente
garantite alberghi nell'animo di troppi uomini politici di levatura
nazionale e ci induce a sospettare che, se questo è il rispetto per
le competenze primarie indicate nel nostro Statuto Speciale, saremo
ben presto chiamati a difendere la nostra Autonomia con tutta la
determinazione che una tale situazione richiederebbe.
Tornando al nostro disegno di legge, dobbiamo rilevare che le
finestre fin qui consentite per assentarsi dal proprio domicilio
durante i periodi di malattia erano eccessivamente ampie, è giusto
quindi ridurne la durata. Ancora: se cessano con la malattia alcuni
elementi accessori del salario - eventuali indennità legate
all'effettiva presenza in ufficio -, questi devono essere
determinati attraverso un preventivo confronto con le
rappresentanze dei lavoratori. Ci preme sottolineare ancora un
aspetto: il riconoscimento della funzione manageriale attribuita ai
dirigenti deve essere una preoccupazione costante per chi ritenga
di voler incrementare l'efficienza nella pubblica amministrazione.
A chi dunque, se non al dirigente, deve essere demandata la scelta
di richiedere l'effettuazione della visita fiscale in caso di
malattia? Generalizzare tale pratica è oltretutto oneroso per i
conti pubblici, mentre il salario del dipendente è decurtato di 16
€, che rimangono nelle casse dell'ente, la visita fiscale ha un
costo intorno ai 40 € e quindi non ci pare di vedere tutta questa
convenienza. È pur vero che il problema non è questo. La norma che
approveremo oggi ha dunque caratteristiche di equilibrio, di
efficacia e si lega con le difficoltà di controllo connesse con la
struttura morfologica del nostro territorio. Per questo daremo il
nostro voto favorevole a questo disegno di legge nella convinzione
peraltro che la politica non può vivere di soli
spot
pubblicitari, né di sondaggi analizzati a volte in modo
approssimativo, ma di serietà, impegno, rispetto soprattutto per
quelle categorie professionali che dedicano appassionato impegno al
proprio lavoro.
Ci preme piuttosto concludere con un ultimo accenno al "decreto
Brunetta", ribadendo la convinzione delle finalità e soprattutto la
condivisione, laddove sono improntate al miglioramento e
all'efficienza amministrativa, con quelle di tutela del diritto
alla salute, ma anche quelle impegnate a combattere un assenteismo
veramente insopportabile. Pensiamo che le modifiche apportate con
il nostro disegno di legge siano migliorative del testo nazionale e
contribuiscano alla salvaguardia di alcuni principi
costituzionalmente imprescindibili.
Dovremo abituarci purtroppo ad avere situazioni di applicazione
della legge in modo differenziato e questo ci rammarica, il
pensiero va alla scuola e alla sanità. Per questi motivi ci
sentiamo di chiedere all'Esecutivo regionale di adoperarsi per
inserire nel comparto unico anche i dipendenti della scuola e della
sanità, anch'essi oggetto di competenze regionali primarie,
regolarmente retribuite da noi, ma sottratti ancora
all'amministrazione e alla tutela della nostra Regione.
Président
- La parole au Conseiller Louvin.
Louvin (VdAV-R)
- Grazie, Presidente. Il collega Caveri
ha introdotto, dopo un lavoro a cui riconosciamo competenza e
attenzione nella fase di elaborazione di questo disegno di legge,
di rielaborazione piuttosto perché la Commissione è stata sede di
discussione e di approfondimento oltre che di emendamenti e di
proposte di modifiche e di audizioni, un tema che rischia di essere
fuorviato dalla deriva di spettacolarizzazione di iniziative
politiche, deriva che sappiamo è ampiamente generalizzata. Bisogna
enfatizzare e accrescere la tensione attorno a determinati
argomenti, individuare il nemico da abbattere, impugnare la spada e
tranciare con una brutalità che non sempre corrisponde alla
complessità delle situazioni e soprattutto degli interessi e dei
diritti in gioco. Ci pare che tutta la vicenda nata da un decreto
legge dello scorso anno, che di fatto era un provvedimento di tale
portata da investire tutti i campi dell'amministrazione e non solo
quelli del pubblico impiego, ma questioni relative alla
semplificazione amministrativa, al rilancio economico, a molti
altri aspetti, si è poi focalizzata su una questione che anche oggi
rischia di essere trattata con molta approssimazione e
superficialità, ovvero buoni contro cattivi, fannulloni contro
lavoratori. Il problema ci sembra dover stare molto a cuore - e a
noi sta a cuore come valdostani e come Amministratori - in quanto
problema di efficienza, sì, della pubblica amministrazione, ma
anche di giustizia, di correttezza nella tutela della salute e dei
diritti del lavoratore, che poi di riflesso hanno anche conseguenze
in termini di qualità del servizio che viene prestato. Che
l'elefante pubblica amministrazione richieda cure dimagranti penso
sia fin troppo scontato, ma in questo è nostra opinione che
l'Amministrazione regionale non debba avere un passo indietro, come
oggi purtroppo si trova ad essere su questo tema, ma un passo
avanti.
Dovrebbe stare talmente a cuore a noi, Amministratori di questa
Regione, l'efficienza del sistema, la lotta contro l'assenteismo da
non andare "a rimorchio" o da correggere il tiro di provvedimenti
"muscolari" del Governo italiano, ma da precedere con maggior
misura queste iniziative, perché il punto debole di questa vicenda
è che la Valle d'Aosta non se lo sia posto per tempo - a
prescindere dalla personalità di un amministratore o dell'altro,
dal colore di una Giunta o dell'altra - e comunque prima che il
Governo nazionale se lo ponesse con forza e ottenendo di riflesso,
di carambola potremmo dire, dei risultati molto importanti. A noi
sta a cuore che la Regione faccia le scelte giuste e che assuma non
solo la difesa di una potestà legislativa, ma il dovere di
garantire a questa comunità un'amministrazione efficiente e meno
dispendiosa. Certo oggi agiamo di riflesso e siamo portati a
reagire ad una forzatura con un'altra forzatura, tutto questo falsa
il piano di lavoro e rende difficilmente comprensibile
nell'opinione pubblica il delicato lavoro che tale Consiglio è
chiamato a svolgere. Non siamo formalmente nella stessa condizione
dei nostri colleghi del Trentino Alto Adige, che hanno un
meccanismo normativo diverso dal nostro nella "regionalizzazione"
delle norme adottate dallo Stato. Hanno una specie di protezione
formale risalente ad un decreto legislativo: la norma di attuazione
del 1992, che fa sì che queste norme non entrino immediatamente in
vigore, che vi sia il tempo ragionevolmente necessario (alcuni
mesi) per le Province autonome e la Regione di legiferare,
dopodiché può spettare allo Stato intervenire se esse non si sono
mosse in modo corretto e se la loro legislazione permane in
difetto. Non siamo in questa condizione, credo che occorra
riprendere rapidamente il cammino delle norme di attuazione e porre
anche tale tema all'ordine del giorno; una regolamentazione più
corretta dei nostri rapporti generali in tema legislativo sarebbe
quanto mai opportuna. Detto questo, il tema è caldo e va affrontato
e andava affrontato - questa forse è l'unica cosa sulla quale
conveniamo con il lato opposto dell'emiciclo - in tempi più rapidi,
perché abbiamo avvertito uno sbandamento e delle scivolate che ci
sono state soprattutto negli enti locali, mi riferisco in
particolare al Comune di Aosta con la sua deliberazione del 19
settembre, in cui iniziava a dare applicazione al "decreto
Brunetta", creando una serie di problemi che poi hanno dovuto
essere successivamente a posteriori affrontati. In qualche modo c'è
stato uno scollamento fra il livello amministrativo e il livello
politico, non c'è stata l'immediata chiarezza a livello del
Consiglio regionale, complice anche la vicenda elettorale e
l'assestamento della Giunta regionale e neppure la necessaria
rapidità nell'affrontare questo tema. Un tema sul quale - ripeto -
siamo in ritardo, perché su questioni amministrative di difetto nei
comportamenti dei lavoratori è sempre intervenuta purtroppo più
rapidamente la Magistratura di quanto non abbia fatto al suo
interno questa Amministrazione nel correggere e nel sanzionare
degli abusi.
Abbiamo rilevato insieme a molti colleghi questa situazione
strana di ordine sparso delle Regioni a statuto speciale. Spiace
che su un tema come questo non si sia raggiunta un'intesa
trasversale indipendentemente dagli esiti delle decisioni da
adottare all'interno delle singole Regioni, spiace che non vi sia
stata una difesa compatta di due principi: uno di competenza e
l'altro della natura privatistica di queste norme, sulle quali il
Ministro Brunetta insieme al Governo di cui fa parte è intervenuto
in termini calcistici si direbbe "a gamba tesa". Una volta c'era un
giocatore che si chiamava Schenellinger noto per i suoi
tekel
scivolati: sicuramente colpivano il pallone, ma ogni
tanto ci andavano di mezzo le tibie e le caviglie degli avversari.
Non sono ferrato in materia, so che anche un certo Benetti nel
Milan era noto per questi interventi. Ora qui, intervenendo così,
mi pare che il Governo abbia rischiato di lasciare qualche "osso"
rotto anche nelle nostre Regioni. Per la verità poi sul tema si sta
già andando oltre con le provocazioni sui tornitori della Ferrari,
sulla dignità del pubblico impiego; noi siamo preoccupati per
questa
surenchère
, perché crediamo che le operazioni di
snellimento e di irrobustimento dell'Amministrazione debbano
passare non dalla caccia alle streghe e soprattutto non debbano
portarci ad usare nei confronti delle Regioni la tecnica della
"carota e del bastone". È purtroppo una tendenza che si sta
consolidando e questa di offrire disponibilità e al tempo stesso di
alzare il livello dello scontro è una pericolosa china dalla quale
vorremmo che venissero rapidamente tutti fuori.
Quale percorso avremmo desiderato per arrivare a risultati di
equità e di efficacia delle norme? Quell'emendamento sul quale ha
già anticipato vivo dissenso il relatore esterna nella sostanza la
concezione che noi avremmo voluto che fosse fatta propria da questa
Regione: difendere non solo la competenza del legislatore
regionale, ma difendere il diritto-dovere del pubblico impiego in
questa Regione di essere amministrato secondo i criteri
privatistici che sono stati alla base di una riforma: quella del
1995 con la legge n. 45, che ne ha sancito la natura privatistica.
Rispondendo invece ad un'iniziativa di forte riappropriazione da
parte del legislatore di questo tema, la Regione ripercorre in
sostanza le stesse tracce, "mette i piedi" nelle orme del Ministro
Brunetta, seppure con esiti diversi e in larga parte da noi in
sostanza anche condivisi, ma ne ripercorre lo stesso metodo e qui
sta la debolezza della reazione. Se fossimo oggi già in possesso di
una concertazione raggiunta con le organizzazioni sindacali,
raggiungendo quelle finalità che il disegno di legge indica come
proprie anche della nostra Regione - e che noi sottoscriviamo
pienamente - di razionalizzazione della spesa pubblica e di
perseguimento dell'efficienza, in qualche modo questa legge
diventerebbe perfino superflua. Questo è il percorso inverso,
questo che ci avrebbe risparmiato il
forcing
psicologico di
diffusione di una tensione che io stesso ho avvertito in molti
ambienti di lavoro tra persone non abituate all'aggiramento del
dovere, ma sinceramente preoccupate di quelle pesanti decurtazioni
a cui faceva riferimento poco fa il collega Donzel. Non crediamo
sia necessario stare, come si diceva stamani nella discussione di
un'interpellanza, malissimo per poter essere assenti: reputiamo che
vi siano delle soglie di sofferenza che vadano rispettate e che vi
siano delle condizioni di malattia che debbano essere tenute
adeguatamente presenti, ma soprattutto dissentiamo radicalmente -
rispetto alla visione che dà il Centro-Destra rispetto a questa
svolta - dall'interpretazione della pubblica Amministrazione come
azienda. L'insistenza sulla nozione del cliente verso il servizio
non è da noi condivisa, riteniamo che vi siano dei cittadini che
hanno dei diritti nei confronti dell'Amministrazione e che nei
diritti di cittadinanza vi sia anche il diritto di intervenire
attivamente su come viene organizzata l'Amministrazione, su quali
condizioni di imparzialità e di efficienza essa raggiunga e non
solo una convenzione clientelare (nel senso di rapporto
padrone-cliente) nel confronto fra pubblica Amministrazione ed
utenti. Riteniamo quindi che in questa vicenda siano da
ripristinare gli spazi della contrattazione collettiva, che le
organizzazioni sindacali - collega Caveri - hanno rincorso e che
noi ci siamo trovati a dover vedere costantemente sfalsate nel
dialogo. Abbiamo assistito ad una curiosa situazione per cui lo
stesso provvedimento oggi in discussione è stato fortemente
modificato in corso d'opera, dopo che gli stessi sindacati ne hanno
rappresentato punti di forza e punti oscuri nel confronto con la
nostra Commissione. Come si fa, collega Caveri, a lamentarsi di non
aver ricevuto un provvedimento, mi dispiace fra l'altro che il suo
Capogruppo non glielo abbia trasmesso, era fra i destinatari...
(interruzione del Consigliere Caveri, fuori
microfono)
... il relatore probabilmente aveva già esaurito la sua
funzione, nel momento in cui si è chiusa l'attività della
Commissione aveva già rassegnato le proprie conclusioni e in ogni
caso non credo che si debba trattare in questo di una questione di
lesa maestà, presumo che siamo tutti in grado di superare
agevolmente tali attriti. No, qui i problemi, però sollevati dalle
organizzazioni sindacali di cui noi stessi abbiamo avuto conoscenza
nel pomeriggio di ieri - ne abbiamo fatto oggetto di
approfondimento -, toccano profili di eguaglianza di trattamento
che non sono secondari. È probabile che, per ragioni di semplicità
e sbrigativa rapidità, si decida di non approfondire tali
questioni, di non trattarle con l'attenzione che avrebbero
meritato, forse perché le si ricollega più a necessità individuali
che a condizioni generalizzate. Ora - questo lo vorrei dire in
termini generali - è possibile che qualche situazione individuale
venga regolata anche nella nostra dimensione regionale in modo più
specifico attraverso provvedimenti come questo, non sarebbe neppure
la prima volta, ma se una decisione è equa, lo è per tutti e anche
singolarmente per qualcuno, quindi non ce ne scandalizziamo ed
esprimeremo la nostra posizione, come abbiamo presentato i nostri
emendamenti, indipendentemente da chi questi vadano a toccare e
come intervengano.
Vorrei spendere un'ultima parola per dire della natura degli
emendamenti che sono stati presentati in termini generali, perché è
giusto che ne sia colta l'esatta portata. Abbiamo presentato degli
emendamenti che tendono anzitutto a riportare sul binario della
contrattazione collettiva quanto questo disegno di legge mette sui
binari di una legislazione diretta. È una scelta di fondo, è una
scelta che si richiama a quanto abbiamo detto poco fa circa la
necessità di salvaguardare il carattere privatistico del rapporto
di lavoro che si instaura anche fra il dipendente e la pubblica
amministrazione. Vi sono poi degli emendamenti che in gran parte
recepiscono nella sostanza il contenuto di osservazioni che sono
arrivate da parte di alcune organizzazioni sindacali. Non siamo
nella necessità di sposare opinioni presentate da rappresentanze
sindacali, abbiamo comunque ritenuto doveroso che approdassero in
quest'aula in modo esplicito delle valutazioni su questioni di
primaria importanza che sono state sollevate in quella sede,
soprattutto in merito a questioni oggetto di emendamenti successivi
all'audizione dei sindacati. Ci confronteremo su ogni singola
questione, diremo le nostre opinioni. Vi sono poi - sono delle
piccole "code" - alcuni emendamenti che hanno natura di
"raffinamento" del provvedimento, perché non ci sfugge il fatto che
la maggioranza abbia una chiara visione sull'obiettivo che intende
perseguire ed offriamo anche questo contributo al miglioramento del
provvedimento se verrà adottato, come presumiamo, nella sostanza di
quanto indicato dal relatore. Ci riserviamo naturalmente alla
discussione dei singoli emendamenti l'approfondimento di ogni
successiva questione.
Président
- S'il n'y a pas d'autres interventions, je
ferme la discussion générale.
La parole au Président de la Région, Rollandin.
Rollandin (UV)
- Grazie, Presidente. Il dibattito di oggi
credo sia sicuramente interessante anche per il livello degli
interventi e per la lettura data su un tema che è all'attenzione da
mesi, perché in un contesto di un provvedimento che aveva una serie
di misure c'era anche questo articolo 71 sulle modalità di
applicazione di una serie di interventi legati al lavoro. Perché di
questo si tratta. Noi stiamo ragionando su un decreto legge, il n.
112, presentato all'inizio di giugno ed entrato in vigore il 25
giugno, convertito in legge n. 133 il 6 agosto, in piene vacanze,
pubblicato il 21 agosto sulla Gazzetta ufficiale. Da quel momento,
com'è normale, c'è stata una lettura attenta di tutta la legge n.
133, che aveva diversi punti. Alcuni articoli hanno fatto oggetto
già di impugnativa alla Corte costituzionale per evidente lesione
delle competenze regionali, in particolare è stato mosso da diverse
Regioni su temi che riguardano la natura dell'intervento. Nel caso
di specie, in funzione di questa analisi, c'è stata una valutazione
attenta del percorso da seguire, condividendo il senso
dell'intervento che andava nella riduzione possibilmente delle
assenze per dei motivi ingiustificati, fra cui la malattia in tale
caso. Nell'ambito di questo percorso, vorrei ricordare - proprio
perché si è detto che sono stati persi sei mesi per arrivare alla
conclusione odierna - che da subito c'è stato un confronto con le
forze sindacali e il 3 ottobre si è raggiunto un accordo che
prevedeva un programma per un primo incontro per l'analisi e la
definizione dei contenuti da considerare nella bozza di
provvedimento legislativo e in seguito di portare all'attenzione
del Consiglio degli enti locali e degli altri enti il presente
accordo, cosa che è stata fatta. Ottenuto il parere favorevole il
31 ottobre, la Giunta ha approvato il progetto di legge che poi ha
seguito il suo iter. Credo quindi che dal 31 ottobre sia in
discussione il disegno di legge, che sicuramente non ha avuto un
percorso preferenziale, in quanto dal 31 ottobre siamo alla fine di
gennaio per essere oggi in discussione in aula. Questo per quanto
riguarda il percorso e anche per quello che è stato un elemento che
ho sentito richiamare da alcuni circa l'esigenza del confronto con
le forze sindacali, che preciso esserci stato fin dall'inizio. Il
relatore, che ringrazio, ha già evidenziato le potenzialità di
questo provvedimento, che vuole risolvere due problemi: il primo è
la questione delle competenze e su questo vogliamo dire che non è
una questione banale, non è questione di aver paura del conflitto
di competenze. Ricordo che sulla questione della scuola dei maestri
di sci si è fatto ricorso alla Corte costituzionale e la legge
regionale è stata confermata. Questo è un tema molto più
importante, stiamo discutendo di un problema legato a delle
competenze e credo sia corretto tener conto di un aspetto che
qualcuno sottovaluta.
En passant
si è detto cosa è successo
in Friuli ed è successo adesso, gennaio 2009, il Friuli per fare la
fotocopia del "Brunetta" ha aspettato gennaio 2009...
(interruzione di un Consigliere, fuori microfono)
... male per il Friuli! Noi abbiamo fatto un provvedimento che
era diverso, soggetto alla contrattazione, soggetto ad un discorso
aperto con le forze sociali e sindacali che credo potesse
comportare un dibattito, con la possibilità nelle competenti
Commissioni di ascoltare i vari referenti, di sentire i pareri, di
vedere quali erano le posizioni rispetto ad una situazione non
facile. Se il Friuli ha fatto a gennaio la fotocopia degli articoli
44 e 45 del "Brunetta", dicendo che però lo faceva con propria
normativa non è un caso, e, al riguardo, vorrei ricordare quello
che è stato detto egregiamente con riferimento alle Province: che
con il provvedimento n. 266/1992 dispongono del tempo di
adeguamento, che porta a dire che la logica delle Regioni a statuto
speciale nell'ambito della legislazione deve essere quella di
creare il tempo necessario per l'adeguamento. Un tempo che non può
essere infinito, come ha detto giustamente il Consigliere Louvin,
altrimenti non è più un adeguamento, in questo caso sono passati 4
mesi per l'adeguamento, che oggi è all'attenzione del
Consiglio.
Vorrei ricordare che - condividendo appieno che fra le Regioni a
statuto speciale, quando ci sono temi come questo, difficilmente
purtroppo si trova un accordo, una via comune perché ci sono
sensibilità diverse - alcune come la Sicilia hanno detto:
"applicando nella fattispecie in esame quanto sopra detto, ossia
con una circolare, e concordando con l'avviso di questo
dipartimento, a fronte di una specifica disciplina regionale di
carattere contrattuale che va espressamente regolata, la materia
relativa alle assenze per malattia e ai permessi retribuiti, non vi
è spazio per l'operatività dell'articolo 71 della 112"
. Con
questo "fine della trasmissione", dite quello che volete. Ora,
rispetto a questo atteggiamento, credo che il percorso individuato
portava a tenere nella dovuta considerazione la necessità di avere
l'esercizio della competenza legislativa e nel contempo di tener
conto dell'altro punto fondamentale: la contrattazione, ossia
alcune materie devono essere oggetto di contrattazione e non
possono essere "blindate" in altro modo. Credo che questi due punti
siano stati fatti in modo corretto; quindi, per quanto riguarda il
conflitto di competenze, mi auguro che vi sia un esame attento
della nostra legge per vedere come e perché abbiamo utilizzato
questo strumento e come lo abbiamo utilizzato. Venendo alla
sostanza di tale provvedimento, qui si è voluto dire che, a
differenza di altre situazioni, vogliamo privilegiare i fannulloni,
ma neanche per sogno! Non è assolutamente questo lo scopo, né è
leggibile in qualsiasi punto dei 5 articoli della legge! In effetti
abbiamo sottolineato che ad oggi, siccome non c'è competenza in
sanità e scuola - hanno l'applicazione automatica della norma -,
che l'impatto sulla finanza è una derivata non è la principale;
sicuramente, creando le premesse per un'attenzione al sistema con
cui si regolamenta la malattia, c'è di conseguenza un vantaggio
indiretto.
A proposito dei due aspetti fondamentali deterrenti per dire che
c'è stata una riduzione, al di là dell'effetto placebo di cui
parlavo stamani, il problema è stato che sicuramente le visite
mediche noi abbiamo detto fra l'altro che possono essere fatte fin
dal primo giorno. Non è vero che abbiamo escluso le visite mediche,
noi abbiamo detto che possono essere fatte fin dal primo giorno e
c'è scritto! Il problema è che sono rese obbligatorie dal quinto
giorno, ma perché? Perché, dati alla mano, dal quinto giorno la
percentuale di assenze è ridotta del 60% già automaticamente.
Il concetto che poi si tratti di decidere come e in quali
termini debba essere decurtato lo stipendio... abbiamo voluto
sottolineare che il contratto regionale ha delle differenze
sostanziali rispetto alla contrattazione nazionale, per cui era
indispensabile far sì che sulle accessorie - quindi abbiamo
mantenuto nell'ambito della contrattazione esistente lo stipendio
base - vi fosse questo confronto rimandato alla contrattazione,
perché ci sarebbero dei casi in cui, alla luce del contratto
attuale, per certe categorie non verrebbe decurtato nulla, mentre
per altre ci sarebbe una decurtazione molto alta. Questo va
demandato alla contrattazione proprio perché si renda, almeno in
questo ambito, un sistema che sia equo e sia rappresentato nel modo
più corretto possibile. Non è quindi che non mandiamo la visita
perché costa, il problema è legato ad un altro fattore. È vero che
la visita medica costa e sulla visita medica bisogna capire se la
visita fiscale è il deterrente vero o no, perché qui l'analisi è
diversificata: una gran parte delle visite fiscali confermano i
giorni di malattia dati dal medico di famiglia con risultato zero.
Negli altri casi cosa lascerebbe supporre? Che, come ha detto
qualcuno, il medico di famiglia era più "largo di manica", ma
allora la visita fiscale significa mettere in discussione la
diagnosi con conseguente possibilità di mantenere a casa
l'interessato, il che lascia aperto il comma che abbiamo messo
nell'ordine del giorno, ovvero facciamo un raffronto con i medici
per esaminare tali questioni senza banalizzare e senza demonizzare
l'attività dei medici o di qualcuno, perché questo è l'altro punto.
Se vi fosse la certezza che il medico di famiglia agisce in modo
tale da dare i giorni giusti, non ci sarebbe bisogno della visita
fiscale perché la presenza a casa dell'interessato ha un
significato del tutto particolare, che non avrebbe bisogno della
visita del medico, perché la visita del medico significa mettere in
discussione quello che è stato fatto dal primo referente.
Altrimenti basterebbe mandare qualsiasi persona, posso mandare i
vigili a casa per vedere se c'è, non ho bisogno di mandare il
medico per la visita fiscale, che bisogno ci sarebbe? Se lo metto
in dubbio, qualcosa non torna ed ecco la ragione dell'ordine del
giorno con un richiamo alla necessità di un coordinamento migliore
per vedere se questa casistica ha un senso o meno.
Questi sono i tre concetti che abbiamo cercato di mettere.
L'ultimo elemento che abbiamo inserito è la possibilità di mandare
a casa i dipendenti tre anni prima: questa è la novità perché la
norma nazionale lo prevede solo per il contratto nazionale. Abbiamo
quindi introdotto una possibilità, ma deve essere riconosciuto che
questa è una parte nuova con una possibilità che viene data in
questo caso con gli emendamenti anche agli enti locali, per dire:
"se ci sono delle persone che vogliono andare in pensione tre anni
prima, si può considerare questo nell'ambito di una
riorganizzazione e nell'ambito di un rapporto di sostituzione di
queste persone che se ne vanno di 1 a 3 nei tre anni, con una
regola ben precisa.
Se si guarda alla sostanza del provvedimento, nessuno può
tacciarci di volere sostenere i fannulloni, è questa l'assurdità!
Un conto è dire avete competenza oppure no e, come ho detto, il
Friuli è la prova provata che la competenza l'hanno voluta
esercitare anche facendo una fotocopia, ma per dire che la
competenza c'era; quindi se c'è la competenza per il Friuli, c'è
anche per tutte le altre Regioni, come noi siamo convinti esserci.
Non è per farci del male, ma perché vogliamo esercitarla nel modo
giusto.
L'ultima nota riguarda gli orari: abbiamo creato questa piccola
differenza di orari - che non cambia nulla nell'organizzazione - se
non per dare una possibilità in più, su richiesta anche qui delle
forze sindacali, per tenere conto delle nostre organizzazioni, non
vivono tutti in una città, vivono anche nei paesi di montagna.
Questo nella sostanza il provvedimento, con la possibilità di
mantenere il rigore necessario per evidenziare le persone che
effettivamente possono creare dei problemi all'Amministrazione,
quindi per garantire il buon funzionamento della stessa. Il che non
vuol dire sminuire la filosofia a cui mi richiamavo stamani, che è
condivisa, il che non vuol dire confondere questa filosofia con
l'esigenza del rispetto di chi è malato che possa stare a casa, ma,
se uno è ammalato, sia il medico a dire che lo è, non può farlo
nessun altro. Se non fosse con un discorso che dicevo della visita
fiscale che mi deve mettere in dubbio quello che ha detto il
medico, potrei mandare qualsiasi persona a dire se è a casa,
altrimenti qual è il vantaggio di questa presenza e di questo invio
del medico fiscale che ha un costo molto alto e anche difficoltà,
perché voglio vedere, dal punto di vista dell'organizzazione dei
medici, come si fa a mandare dappertutto i medici per fare le
visite! È impossibile, nessuno lo fa e allora è di nuovo un
deterrente psicologico che nei fatti non avviene.
Ringraziando ancora la Commissione per il buon lavoro svolto e
tutti i Commissari per avere adeguato questa prima bozza di legge
alle esigenze, vorrei dire sugli emendamenti che sono stati
presentati che noi li abbiamo esaminati con molta attenzione e,
quando li discuteremo, diremo perché alcune cose possiamo e altre
cose non possiamo accoglierle, o perché già previste dalle norme, o
perché non sono congrue con la normativa esistente.
Président
- On passe à l'examen de l'ordre du jour dans
le nouveau texte signé par le Président de la Région Rollandin, par
l'Assesseur à l'éducation et à la culture Viérin Laurent et par les
Conseillers Rosset, La Torre, Fontana Carmela, Salzone, Impérial
Hélène, Caveri et Louvin.
La parole au Conseiller Caveri.
Caveri (UV)
- Devo dire che analogo ordine del giorno era
già stato definito nella II Commissione, ma anche con la
collaborazione del Governo regionale e degli altri gruppi si è
definito un testo che in maniera più esatta riprende alcune
tematiche, in particolare la questione che è stata evocata nel
dibattito dei comparti sanità e scuola, che sono a carico del
bilancio regionale, che però sono soggetti al trattamento giuridico
economico-nazionale. Si sottolinea nell'impegno che viene
indirizzato alla Giunta regionale come le soluzioni, in vista di
una norma di attuazione dello Statuto, debbano avvenire in una
logica di concertazione con le parti sociali. Si sottolinea poi
come, per una logica di osmosi con gli enti partecipati o
finanziati dalla Regione, si debba tener conto dei principi fissati
da questa legge regionale e infine, come il Presidente ha appena
sottolineato, come tale questione, nel pieno rispetto della
professionalità dei medici, vada a sottolineare un tema che
riteniamo meritevole di essere sollevato, vale a dire la
collaborazione con l'Ordine dei medici per segnalare eventuali
anomalie nella certificazione delle assenze per malattia. Credo che
questo ordine del giorno sia complementare rispetto
all'approvazione del disegno di legge al nostro esame e come tale
possa essere votato dall'aula.
Président
- La parole à l'Assesseur à l'éducation et à la
culture, Viérin Laurent.
Viérin L. (UV)
- Merci, M. le Président. Simplement pour
remercier la Commission pour le travail et aussi les collègues qui
ont signé cet ordre du jour, qui a été partiellement modifié. Ici
c'est un partage ample que nous avons cherché, car le thème est
très délicat. Il y a un parcours qui a déjà débuté avec les
organisations syndicales en ce qui concerne l'école et, comme on
disait ce matin, je crois que l'organisation de notre système
scolaire présente des caractéristiques différentes de celles du
reste de l'Italie et la composition du traitement de ce personnel
prend en compte certaines des tâches spécifiques et des compétences
dudit personnel. Le fait que l'école valdôtaine ait conservé le
statut juridique et économique italien nous oblige donc, comme dans
le cas du "décret Brunetta", à appliquer strictement la législation
nationale et nous ôte toutes marges de manœuvre
pour l'adapter à notre situation. Le "décret Brunetta" a simplement
rappelé au monde de la politique, aux syndicats la situation
paradoxale qui est celle du personnel de direction des écoles,
ainsi que du personnel enseignant de la Vallée d'Aoste.
Comme Gouvernement, avec le Président, nous avons travaillé à ce
dossier et nous considérons que nous ne pouvons plus remettre à
plus tard le débat et qu'il est nécessaire une résolution rapide de
ce problème, qui passe à travers la régionalisation totale du corps
enseignant de la Vallée d'Aoste et c'est en effet la seule matière
pour nous de valoriser enfin le travail de nos enseignants, c'est
une façon de valoriser leur travail, de reconnaître la spécificité
et de prendre en compte leur dépassement d'horaire dans le cadre
d'une convention collective ad hoc, ce qui nous était impossible
dans le contexte actuel. Je crois donc qu'il est grand temps de
surmonter les résistances sur ce point, qui sont désormais
davantage idéologiques que substantielles et ce sont là des choix
qui devront être partagés par les partenaires sociaux, mais surtout
il nous faut entreprendre un grand débat et veiller à ce que toutes
les personnes concernées soient correctement informées. C'est là
l'appel que nous ferons aussi aux organisations syndicales et à
tout le monde de l'école, afin que toutes les femmes et tous les
hommes qui travaillent chaque jour pour assurer la qualité et le
respect des caractéristiques de l'école valdôtaine aient les
éléments pour bien décider, disposer des éléments nécessaires, afin
de se former une opinion en ce sens. Je crois qu'il faut éviter que
nous nous retrouvions face à un nouveau contrat de travail des
enseignants qui saurait fait sur mesure pour une organisation
scolaire différente de la nôtre et je pense notamment à
l'éventualité de l'enseignant unique, qui de fait pénaliserait nos
enseignants sur le plan économique et nous amènerait à revoir le
modèle défini par la loi n° 18. Nous avons l'occasion d'agir
ensemble et concrètement et le large consensus au sein du Conseil
régional pour nous est un signe positif et je crois qu'il nous
permettra enfin de mettre au point une solution valable et partagée
pour tous. Le problème du "décret Brunetta" n'est pas le seul
problème, il y a le décret du bilinguisme dont on parlait ce matin,
il y a le problème de l'enseignant unique, mais nous sommes face à
un décret de 1975 qui est vieux de plus de 30 ans et aujourd'hui il
est vraiment le moment de décider.
Président
- La parole au Conseiller Lattanzi.
Lattanzi (PdL)
- Grazie, Presidente. Adesso cercherò di
esprimere al meglio il sentimento che anima il nostro gruppo, che
non ha voluto sottoscrivere questo ordine del giorno, vorremmo
spiegarvi anche le motivazioni. Stiamo parlando della legge
regionale che dovrebbe regionalizzare gli effetti del "decreto
Brunetta", lo stiamo facendo a molti mesi dalla nascita di quel
provvedimento nazionale che adesso vogliamo regionalizzare, c'è
tutto un dibattito sulla necessità di regolamentare le assenze per
malattia e ci ritroviamo un ordine del giorno che affronta un tema
di una portata politica devastante - perché spero che ci rendiamo
conto di quello di cui stiamo parlando: stiamo approntando così,
buttata lì, firmata e presentata... una riflessione che inizia
oggi... e non so perché deve iniziare oggi, c'era già prima, sono
sei mesi che c'è il "decreto Brunetta", cosa c'entra questo con
tale provvedimento? -: il tema dell'opportunità di regionalizzare i
comparti sanità e scuola, perché cogliamo il fatto che il "decreto
Brunetta" ha creato questi dipendenti di serie A e di serie B. Ma
consentitemi, con tutta la buona volontà e l'onestà intellettuale
che spero ci riconosciate, cosa c'entra questo con il "decreto
Brunetta"? Cosa c'entra? Perché, secondo me, per affrontare questo
tema dobbiamo fare un lavoro approfondito di valutazione sugli
effetti della regionalizzazione di tutta una serie di comparti
statali che negli ultimi anni sono passati alla Regione. Vogliamo
parlarne? Vogliamo andare a chiedere ai dipendenti dei pompieri se
sono contenti, a quelli dell'Ufficio del lavoro se sono contenti, a
quelli del Catasto e dell'Agenzia del territorio se sono contenti?
Ve lo dico io: no. Cosa c'entra questo? Tutto quello che è
diventato regionale da statale costa di più e rende meno, ne
vogliamo parlare oggi su un ordine del giorno "buttato"
stamattina?
Ma, scusate, un minimo di rispetto del lavoro di questo
Consiglio avrebbe suggerito che questo, che è un tema di una
portata globale, sul quale in termini di principio siamo anche
d'accordo... perché non vorremmo essere accusati di essere a Roma
federalisti e ad Aosta no, siamo federalisti a Roma e anche qui, ci
battiamo per quello che è possibile a Roma affinché il federalismo
venga applicato in tutte le Regioni, siamo fortemente convinti del
principio di sussidiarietà, quello che le Regioni possono fare non
deve fare lo Stato e questo è uno di quegli argomenti su cui
potremmo andare a ragionare, perché noi siamo stati laboratorio su
questo. Ma se dovessimo andare oggi a Roma da quelli che stanno
parlando di federalismo e di sussidiarietà a spiegare che ogni
volta che le competenze sono passate dallo Stato alle Regioni, i
dipendenti statali si sono lamentati, sono diventati meno
efficienti, sono costati di più e non sono contenti... forse
sarebbe meglio non dirglielo a Roma, il federalismo non lo dovremmo
fare, perché purtroppo qui così è successo. Fatto il sondaggio fra
tutti i dipendenti che da statali sono diventati regionali con
grandissime aspettative e io dico anche con della manipolazione,
andate all'Ufficio del lavoro per chiedere, dove erano state
dichiarate aspettative di retribuzione, di qualità degli ambienti,
di competenze e di contenuti e poi si sono ritrovati con "il cerino
in mano", competenze svuotate, tutto in agenzie parallele sotto la
Regione, vuoti! Cinquanta al collocamento, i pompieri che sono lì
che dicono:
"abbiamo tanti di quei camion, ma con la Protezione
civile, la centrale unica, un casino che non si è mai visto!"
.
Vogliamo aprire il discorso sulle regionalizzazioni? Io spero che
non vogliate farlo con questo ordine del giorno, inventato
stamattina o ieri sera, visto che c'era il "decreto Brunetta" su
cui si discuteva, "adesso buttiamo questa roba e iniziamo un
processo di regionalizzazione"! Parliamone. Noi ci rifiutiamo di
firmare un documento nato stanotte, che affronta una questione come
il principio di sussidiarietà e della sua applicazione, perché se
dovessimo rimanere fermi alle esperienze istituzionali, politiche e
amministrative di cui siamo purtroppo stati testimoni in questi
ultimi dieci anni, dovremmo dire basta regionalizzare, anzi
chiediamo un favore allo Stato: "non darci più niente", perché ogni
volta che una competenza statale diventa regionale costa di più, è
più inefficiente e scontenta i dipendenti. Sapete che quelli che
dallo Stato sono passati qui guadagnano meno di prima? Sapete che
sono saltati tutti i livelli di carriera, che le competenze sono
state svuotate? Chi si è occupato dell'Ufficio di collocamento lo
sa! Che si è riempito di consulenti psicologi per fare un lavoro
che prima faceva una persona normale!
Chiudiamo questo discorso, lo chiudo a nome del mio gruppo: noi
ci rifiutiamo di dibattere di un ordine del giorno improvvisato
stanotte, che affronta un tema sul quale invece ci vuole un
approfondimento serio di analisi dei percorsi di regionalizzazione,
su cosa è successo nelle regionalizzazioni precedenti e se è
opportuno che, come Regione, chiediamo ancora allo Stato di darci
competenze, perché i soldi non ci mancano, ma, per quanto concerne
la capacità gestionale, non è che abbiamo brillato! Se oggi ci
chiedete di dare il nostro parere favorevole alla regionalizzazione
dei comparti sanità e scuola, rispondiamo: no! Alle condizioni che
abbiamo visto per pompieri, Ufficio di collocamento, Catasto e
territorio, no! Non se ne parla proprio! Se discutiamo e ci
convinciamo che invece regionalizzare è maggiore efficienza, minori
costi e migliore competenza, allora ne parliamo. Questo è
accaparramento di poteri, siccome abbiamo i soldi e ce li
prendiamo... intanto senza sapere che prima o poi i soldi finiranno
e dobbiamo cominciare a spiegare come metteremo in piedi tutta
questa "roba", parliamone! Il federalismo fiscale "sta andando" in
24 mesi, avremo delle risposte nei prossimi 24 mesi? Siamo sicuri
che nei prossimi 24 mesi vogliamo regionalizzare tutto quello che è
statale in Valle d'Aosta? E poi rimaniamo con il "cerino in mano" a
pagare?
(interruzione di un Consigliere, fuori microfono)
...
paghiamo già, certo, perché ci trasferiscono i 14/10
delle tasse che ci sono in Valle, non scherzate! Noi ci rifiutiamo,
non abbiamo firmato, ci rifiutiamo di discutere questa cosa, ci
asterremo, perché il principio di federalismo non ci vede contrari,
ma non può essere affrontato in maniera così superficiale con un
ordine del giorno che nasce stanotte e viene presentato oggi perché
si parla del "decreto Brunetta". Non c'entra niente con il tale
decreto!
Approfitto per non tediare i colleghi per dare la nostra
posizione sia sugli emendamenti, sia sulla legge, così la chiudiamo
in una volta sola, tanto la nostra posizione l'avete capita. Noi
sull'ordine del giorno ci asterremo, gli emendamenti li bocceremo
tutti perché sono strumentali, avete presentato 14 emendamenti su
due articoli e mezzo di legge, per favore! Se dovete presentare
emendamenti solo perché bisogna cambiare una virgola, mettere una
parola o tre parole, ci sono dieci parole e quindici emendamenti! E
mi aggancio al motivo per cui diremo "no", non ci avete convinto
sulle questioni.
Presidente, lei ci ha detto sui tempi:
"per quanto mi
riguarda..."
- lei ha ragione -
"... il 31 ottobre la Giunta
aveva deliberato"
, lo confermo. Lei ha detto:
"non c'è stata
una corsia preferenziale da parte del Consiglio per questo disegno
di legge"
ed è vero, così come è altrettanto vero che il Friuli
solo per copiare il provvedimento nazionale ci ha messo otto mesi.
Non va bene il Friuli?, non ce ne frega niente, non abitiamo in
Friuli, è un problema dei miei colleghi del PdL di quella Regione,
io non sono qui a fare "il gioco delle tre carte": se i colleghi
del Friuli hanno messo otto mesi per copiare il "decreto Brunetta",
è un problema dei cittadini del Friuli Venezia Giulia, non di
Lattanzi Massimo e dei miei figli, quello che invece mi interessa è
quello che facciamo noi valdostani! Se il 31 ottobre la Giunta
aveva emanato il suo decreto, siamo alla fine di gennaio e stiamo
approvando adesso... non so più come chiamarlo, il decretino, non
lo so... il decretino non si può dire perché suona "de
cretino"...
Di cosa stiamo parlando però? Articolo 1, "fuffa per gatti",
perché non c'è nulla, l'articolo 1 riprende provvedimenti
bla,
bla, bla
; entriamo nel contenuto, articolo 2, primo comma,
cambiate da
"devono"
a
"possono fare le visite
fiscali"
, avete cambiato una parola
"devono"
in
"possono"
, un lavorone proprio! Da
"dieci"
a
"cinque giorni"
, un altro lavorone che ci è costato 27
Commissioni e 10.000 dirigenti impegnati! Avete poi aggiunto gli
orari, perché il "decreto Brunetta" non li prevede, qui bisogna
ripristinare gli orari, perché avete la convinzione che gli orari
siano opportuni, perché nei paesi c'è qualcuno che è da solo, deve
uscire, non deve uscire... noi non siamo d'accordo.
Veniamo alla questione che stabilisce l'articolo 3: quella delle
visite e non visite. Il Presidente mi ha reso basito, riprendo un
termine usato dal Presidente Caveri un giorno, perché alla domanda
"qual è il ruolo della visita fiscale"
lei ha ragione a
dire:
"non abbiamo bisogno di mandare un medico per certificare
quello che il 99% di quelli che sono rimasti a casa... dunque non
il 50% che non è più a casa, ma quel 50% che è rimasto a casa,
quindi ammalato veramente... il medico ha certificato al 99% che i
giorni dati dal medico di famiglia erano giusti; quindi a quelli
che sono a casa e che sono veramente malati cosa gli mandiamo il
controllo a fare?
". È vero, potremmo mandarci un usciere,
perché la verità non è tanto di andare a verificare se 5 giorni o 8
giorni, ma se sei a casa o se non sei a casa... perché qui c'è
qualcuno che, quando deve andare dal medico di famiglia, ammesso e
non concesso che ci vada, perché qui c'è gente che fa i certificati
e i giorni per telefono! Quelli che ci vanno allora sono da Oscar a
Hollywood! Capisco quindi che non è tanto il ruolo di chi va a
controllare, ma se a casa ci sono. Questo è vero, potremmo mandare
anche degli uscieri; allora fate una norma, per cui invece di
mandare i medici mandiamo un dirigente o un funzionario della
Regione. Ne abbiamo tanti che girano a vuoto, potevamo mandarli a
fare i controlli, perché il vero controllo è se io ti trovo a casa,
visto che in gran parte le certificazioni si fanno per telefono e,
quando vanno dal medico, sono da Premio Oscar che neanche Paul
Newman ne prendeva così tanti, poi vanno a casa e a casa non ci
sono! Il controllo serve proprio per capire se a casa ci sono o non
ci sono, quindi potremmo mandare anche qualcun altro, ma qualcuno a
casa i controlli li deve pur fare! Non è che, siccome quelli ai
quali lo abbiamo fatto sono tutti a posto, possiamo stare a casa e
non li mandiamo più.
Chiudo sugli orari. Lei ha detto: "abbiamo accolto le questioni
sindacali", allora sulle organizzazioni sindacali una battuta e poi
basta perché con le organizzazioni sindacali non se ne può più!|
Quando parliamo di statali, vogliono tutti diventare regionali.
Quando parliamo di regionali, sono qui a battere cassa per
diventare statali: questi vogliono il massimo al minimo! Bisogna
che qualcuno gli spieghi che siamo nel 2009, non siamo negli anni
'70, la festa è finita! E se i sindacati si pongono nella
condizione di voler difendere non i diritti, ma i privilegi, caro
Consigliere Donzel, so che mi replicherai, non mi interessa, la
festa è finita, non è più accettabile avere dei sindacati che
giocano al "gioco delle tre carte": quando gli conviene vogliono
ora le condizioni statali, ora le condizioni regionali...
decidetevi: volete essere regionali e vi prendete tutto il malloppo
o volete essere statali e vi prendete tutto il malloppo e non il
meglio della Regione e il meglio dello Stato e baci e abbracci,
perché questo è difendere i privilegi e non i diritti!
Chiudo, quindi astensione sull'ordine del giorno, posizione
negativa su tutti gli emendamenti presentati, perché su due
articoli e mezzo non si possono presentare diciotto emendamenti che
sono evidentemente strumentali e lo abbiamo anche visto che sono
stati firmati da una parte della Sinistra, neanche totalmente
condivisi da tutta la Sinistra, dopodiché, per quanto ci riguarda,
bocceremo questo provvedimento.
Président
- La parole au Conseiller Caveri.
Caveri (UV)
- Solo una precisazione rispetto alla
presentazione di questo ordine del giorno. Lo dico al collega
Lattanzi, se mi promette di non arrabbiarsi, perché, avendo ormai
la mia età, non vorrei che le coronarie... arrabbiandosi
così...
Noi questo ordine del giorno, che poi è stato modificato stamani
per l'aula, lo abbiamo distribuito a tutti i colleghi, lei non
c'era, ma c'era il collega Zucchi, che evidentemente non le ha
trasmesso il
dossier
e l'ordine del giorno era nella
sostanza uguale, poi abbiamo meglio precisato il coinvolgimento
delle forze sindacali nella definizione delle norme di attuazione.
Glielo abbiamo dato il 12 gennaio, quindi non si può dire... nulla
toglie la sua ricostruzione politica se non che credo, fossi il
Presidente, ridarei subito all'ANAS la strada statale di Cogne
perché, se tutto quello che è Regione, funziona peggio, verrebbe
voglia di togliere i paravalanghe smontandoli uno ad uno... È stato
quindi discusso perché l'ho presentato in Commissione, presente
anche il Presidente, quindi credo che se il Consigliere Zucchi
glielo avesse dato... ogni tanto "i fax salvano la vita".
Président
- La parole au Conseiller Donzel.
Donzel (PD)
- Mi atterrò al tema in oggetto, quindi non
ricomincerò daccapo con il "decreto Brunetta". Rispetto all'ordine
del giorno, avevo avuto modo di dire prima che si trattava di un
fatto di una certa debolezza della legge, però abbiamo voluto
sottoscrivere questo ordine del giorno perché in realtà è
profondamente modificato rispetto a quello che è stato presentato
in Commissione e, a nostro avviso, recepisce, almeno in parte,
alcune delle sollecitazioni che avevamo messo in luce in
Commissione. In questo senso va dato atto che il relatore è sempre
stato disponibile ad ascoltare su tale tema sollecitazioni anche
forti che venivano dalle forze di minoranza. Su questo ordine del
giorno c'è stato anche un duro confronto in Commissione, trovandolo
modificato oggi prendo atto che a qualcosa serve discutere in
Commissione. Certamente non è una formulazione idilliaca,
nonostante sia fortemente migliorato il secondo punto, sicuramente
ritengo che dire che noi abbiamo un trattamento giuridico ed
economico nazionale per gli insegnanti della Regione non sia
completamente esatto. Abbiamo un sistema misto, che è in parte
regionale e in parte nazionale dal punto di vista
giuridico-economico, ma siamo a fare le sottigliezze, sicuramente è
diversa la realtà della scuola dalla realtà della sanità.
Sicuramente il punto che mi interessa di più è quello che si
riconosce nel percorso che la Giunta voleva invece prima, con un
linguaggio profondamente diverso: la Giunta regionale definisce con
apposita norma di attuazione la particolare situazione dei comparti
sanità e scuola al fine di ottenere una piena regionalizzazione; è
completamente cambiata la formulazione perché
"a proporre e
concertare con le parti sociali"
mi pare il percorso ottimale.
Questo ha portato la Capogruppo a firmare l'ordine del giorno e
porterà il gruppo a votarlo, perché lo riteniamo, seppure non
perfetto, una sostanziale acquisizione delle sollecitazioni che
avevamo fatto in aula.
Ritengo poi necessario visto che nell'intervento su queste cose
sono stati fatti dei riferimenti agli emendamenti... intanto alcuni
emendamenti sono stati presentati dalla stessa maggioranza, alcuni
fra l'altro posso già dirlo fin d'ora... ad esempio un emendamento
presentato dal relatore Caveri è addirittura migliorativo rispetto
ad uno che abbiamo scritto noi, quindi su alcune cose troveremo...
L'intento di questi emendamenti era che, a fronte di una norma che
presentava delle difficoltà, tutto quanto poteva rendere più chiaro
ed esplicito il percorso di questa legge e può renderlo più
applicabile a noi sembrava di buon senso. Visto che ci abbiamo
lavorato in Commissione, ci lavoriamo fino all'ultimo minuto anche
in aula con questo spirito.
Président
- La parole au Conseiller Louvin.
Louvin (VdAV-R)
- Grazie, Presidente. Molto brevemente
per alcune precisazioni, perché non avevamo sottoscritto questo
ordine del giorno quando è stato portato in Commissione dal
relatore. Ci lasciavano un po' perplessi alcune semplificazioni
eccessive sui punti relativi all'impegno sia in materia di
regionalizzazione dei comparti sanità e scuola, sia in materia di
indirizzi; indirizzi che andavano, secondo la versione originaria,
anche a toccare degli ambiti ulteriormente di competenza della
contrattazione privata, mi riferisco in particolare alle
Fondazioni, che sono state poi correttamente espunte dall'ordine
del giorno. Le parole che volevamo spendere riguardano la questione
della regionalizzazione, per la quale consideriamo questa
circostanza un momento nel quale dobbiamo indicare una prospettiva
di avvicinamento di tutta la funzione pubblica regionale, per
evitare che vi sia quello che è stato anche denunciato nel corso
delle discussioni intorno a questo disegno di legge: una differenza
troppo marcata di trattamento fra chi opera nel comparto della
scuola e della sanità e chi opera nel comparto unico del pubblico
impiego Regione ed enti locali. Questa sperequazione deve essere
superata a nostro modo di vedere e consideriamo utile un impegno
generale di orientamento, così come consideriamo necessario che
questo avvenga con chiarezza nell'ambito di norme di attuazione
dello Statuto. Vorremmo però dire alla Giunta, all'Assessore Viérin
che è intervenuto, ma la stessa cosa vale per il settore della
sanità, che bisognerà evitare di fare della questione della
regionalizzazione una guerra di religione. Bisogna evitare il
caricamento sul tema e lavorare invece molto più attentamente su
quella che è ormai, comunque, una situazione di diversi livelli
anche per quanto riguarda i diritti fondamentali dei lavoratori.
Ormai viviamo in uno spazio giuridico che abbraccia dall'ente
locale fino all'Europa e che deve tenere presenti diversi livelli
di normazione.
Abbiamo la preoccupazione, poiché conosciamo un poco le vicende
che hanno segnato questo percorso nel corso dei decenni, che
intorno a tale questione si riaccendano dei fuochi e dei
posizionamenti ideologici che possono utilmente essere superati se
si lavora - come mi pare abbiano cominciato a fare utilmente anche
alcune organizzazioni sindacali che hanno posto la questione in
termini di dibattito pubblico e di approfondimento - evitando che
ci siano delle generalizzazioni e delle strumentalizzazioni.
Resistenze ce ne saranno sicuramente, ma non dobbiamo neppure solo
fare leva sull'argomento economico: oggi è un argomento premiante,
oggi è un argomento che per molti rende appetibile l'approdo sul
campo regionale; è questo un tema che deve essere affrontato
diversamente dalla semplice attrazione economica per individuare
invece i punti nodali dell'adattamento regionale di tutta la
contrattualistica pubblica. Anche il nostro contratto regionale
risente di norme generali, risente di tutele generali e quindi non
è esclusivamente regionale, così come non sarà esclusivamente
regionale il contratto della scuola o della sanità. Se riusciamo
tutti quanti a spogliare questo tema dalle sue punte ideologiche,
forse rendiamo un buon servizio alla comunità e in questo noi
abbiamo ritenuto utile portare il nostro consenso ad un indirizzo
che è esplicitato in tale ordine del giorno.
Senza volontà di polemica, ma solo per precisione, gli
emendamenti sono stati sottoscritti dalla collega Fontana e da me
in quanto Capigruppo dei rispettivi gruppi, questo anche per
evitare moltiplicazioni di firme, ma hanno trovato il consenso
unanime dei due gruppi nella loro presentazione. Poiché gli
emendamenti sono molteplici, credo che, almeno stando a quanto ha
detto il Presidente che ci sarà una valutazione singola degli
emendamenti, non sarebbe forse inutile far precedere le votazioni
da un attimo di sospensione per chiarire le rispettive posizioni e
consentire uno svolgimento molto più rapido delle votazioni. Se
questo è condiviso, chiediamo che venga sospesa la seduta per
qualche minuto - il tempo necessario per mettere in ordine le carte
-, dopo naturalmente la votazione dell'ordine del giorno.
Grazie.
Président
- Je soumets au vote l'ordre du jour dans le
nouveau texte signé par le Président de la Région Rollandin, par
l'Assesseur à l'éducation et à la culture Viérin Laurent et par les
Conseillers Rosset, La Torre, Fontana Carmela, Salzone, Impérial
Hélène, Caveri et Louvin, qui récite:
Ordine del giorno
Il Consiglio regionale della Valle d'Aosta
Preso atto che, nel corso dell'esame del disegno di legge n.
13 "Disposizioni urgenti in materia di pubblico impiego regionale",
si sono rilevate problematiche riferite ad altri comparti che
rendono opportuna un'armonizzazione delle disposizioni della
materia trattata nel provvedimento alle categorie retribuite con
fondi regionali;
Ricordata in questo senso la particolare situazione dei
comparti Sanità e Scuola che, pur essendo in retribuzione
interamente a carico rispettivamente dall'Azienda USL Valle d'Aosta
e dall'Amministrazione regionale, sono soggetti al trattamento
giuridico ed economico nazionale che, allo stato attuale, non
consente interventi di adattamento;
Rilevato come le disposizioni del disegno di legge n. 13 non
si applichino ai dipendenti di enti che, pur partecipati o
finanziati dalla Regione, non fanno parte del Comparto Unico
regionale;
Ribadito come spetti all'Ordine dei medici vigilare sul
comportamento dei propri iscritti qualora le Amministrazioni
registrino anomalie nella certificazione delle assenze per
malattia;
Impegna
la Giunta regionale:
? a proporre e concertare con le parti sociali soluzioni che
facciano superare l'attuale situazione dei comparti Sanità e
Scuola, per giungere alla realizzazione piena del principio di
regionalizzazione degli stessi, in particolare attraverso norme di
attuazione dello Statuto speciale della Valle d'Aosta.
? a definire appositi indirizzi agli enti partecipati o
finanziati dalla Regione affinché le relative discipline
contrattuali tengano conto dei principi fissati dalla legge
regionale;
? a stabilire forme di collaborazione con l'Ordine dei medici
per segnalare anomalie nella certificazione delle assenze per
malattia.
F.to:
Rollandin - Viérin Laurent - Rosset - La Torre -
Fontana Carmela - Salzone - Impérial Hélène - Caveri -
Louvin
Conseillers présents: 34
Votants: 30
Pour: 30
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Nous passons maintenant à l'examen article
par article... alors, le Conseil est suspendu pendant dix minutes.
Si dà atto che la seduta è sospesa dalle ore 18,27 alle ore
18,40.
Président
- Nous reprenons nos travaux, nous sommes à la
discussion du projet de loi dans le nouveau texte de la
II
e
Commission. A l'article 1
er
nous avons
les amendements présentés par Vallée d'Aoste Vive-Renouveau et
Parti Démocratique.
La parole au Conseiller Louvin.
Louvin (VdAV-R)
- Grazie, Presidente. Abbiamo già
anticipato il significato testimoniale di orientamento politico di
questo emendamento. Non abbiamo l'abitudine né i colleghi del PD,
né noi di Vallée d'Aoste Vive - Renouveau di presentare emendamenti
per il gusto di scrivere su carta delle cose, ma perché riteniamo
che sia utile, che sia anche il senso di questo esercizio di
confronto politico di esplicitare il nostro pensiero e
l'orientamento che assumiamo su ogni singola questione. Il senso di
demandare, nel rispetto della natura privatistica del rapporto di
lavoro che ormai ha raggiunto il pubblico impiego, alla
contrattazione collettiva, la definizione delle questioni di cui
abbiamo discorso fino adesso, è un senso che nel nostro modo di
vedere rafforzerebbe la posizione della Regione a tutela della
propria autonomia rispetto a quella che abbiamo definito
un'invasione di campo.
Abbiamo voluto con questo emendamento, a cui fa seguito un
ventaglio di successivi emendamenti soppressivi, indicare quale
sarebbe stata per noi la via maestra, un modo diverso di procedere
in ordine a questa tematica, un modo molto semplice che forse ci
avrebbe anche consentito già nei mesi scorsi di chiudere più
rapidamente tale questione. Lo affidiamo al voto dell'aula con la
convinzione che questo, se non sarà adesso per le necessità di
"braccio di ferro" che sono in corso, debba diventare il
modus
operandi
, lo strumento e la procedura normale di definizione di
tutte le questioni sia che attengano a materia pensionistica, sia
che attengano la materia di gestione del lavoro, la presenza, le
aspettative, le assenze giustificate per motivo di malattia o
quant'altro. Riteniamo che questa materia non debba essere
sottratta al confronto e non debba trovare dei rigidi paletti
predefiniti all'interno della legislazione. Qui ci troviamo in una
situazione di legislazione regionale di contrapposizione, riteniamo
che da questa contrapposizione si debba poter uscire.
Président
- Je soumets au vote l'amendement n° 1 présenté
par les groupes VdAV-R et PD, qui récite:
Emendamento
L'articolo 1 è sostituito dal seguente:
"Articolo 1 (Oggetto ed ambito di applicazione)
1. Al fine di concorrere al perseguimento degli obiettivi
complessivi di finanza pubblica ed in attuazione del combinato
disposto degli articoli 2, comma primo, lettere a) e b), e 3, comma
primo, lettera f), della legge costituzionale 26 febbraio 1948, n.
4 (Statuto speciale per la Valle d'Aosta), e 10 della legge
costituzionale 18 ottobre 2001, n. 3 (Modifiche al titolo V della
parte seconda della Costituzione), per i dipendenti
dell'Amministrazione regionale, degli enti locali valdostani e
degli altri enti di cui all'articolo 1, comma 1, della legge
regionale 23 ottobre 1995, n. 45 (Riforma dell'Amministrazione
regionale della Valle d'Aosta e revisione della disciplina del
personale), si provvede attraverso la contrattazione
collettiva.".
Conseillers présents et votants: 35
Pour: 8
Contre: 27
Le Conseil n'approuve pas.
Président
- Je soumets au vote l'article
1
er
:
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- A l'article 2 nous avons l'amendement n° 2
présenté par les groupes VdAV-R et PD, qui est échoué.
La parole au Conseiller Louvin.
Louvin (VdAV-R)
- Abbiamo presentato, in coerenza con
l'emendamento precedente, che indicava una diversa via, una serie
di emendamenti soppressivi di cui questo è il primo. È più che
evidente che - i latini dicevano
electa una via, non datur
recursus ad alteram
-, una volta che si è scelta una via, non
se ne può percorrere due al tempo stesso e la logica impone, nostro
malgrado, il ritiro di tutti questi emendamenti soppressivi: si
tratta di quelli relativi agli articoli 2, 3, 4 e 5. Pregherei la
Presidenza di prendere atto del ritiro consequenziale di questi
emendamenti non per rinuncia politica, ma perché l'orientamento
manifestato dall'aula è di segno diverso.
Président
- L'amendement n° 2 est donc retiré; j'en donne
lecture pour mémoire:
Emendamento
L'articolo 2 è soppresso.
A l'article 2 nous avons l'amendement n° 3 présenté par les
groupes VdAV-R et PD.
La parole au Conseiller Donzel.
Donzel (PD)
- Rispetto a questo emendamento, come ad
altri successivi, ad esclusione dell'emendamento n. 7, abbiamo
concertato nella riunione di poc'anzi il ritiro di tali
emendamenti, in parte perché alcuni sono ricompresi negli
emendamenti presentati dalla maggioranza; quindi, ad eccezione
dell'emendamento n. 7, ritiriamo questi emendamenti.
Président
- L'amendement n° 3, présenté par les groupes
VdAV-R et PD, est donc retiré; j'en donne lecture pour mémoire:
Emendamento
All'articolo 2, comma 3, dopo le parole "terapie salvavita",
sono aggiunte le parole: "Non si applica altresì a coloro ai quali
la visita medica di controllo di cui ai commi 1 e 2 abbia
riscontrato l'effettiva sussistenza della malattia".
Je soumets au vote l'article 2:
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- A l'article 3 les amendements n° 4, n° 5, n°
6 et n° 8, présentés par les groupes VdAV-R et PD, sont retirés;
j'en donne respectivement lecture pour mémoire:
Emendamento
L'articolo 3 è soppresso.
Emendamento
All'articolo 3, comma 1, le parole "in servizio presso la
Regione" sono sostituite con le parole: "in servizio presso gli
enti di cui all'articolo 1".
Emendamento
All'articolo 3, comma 2, le parole "alla Regione" sono
sostituite con le parole: "agli enti di cui all'articolo
1".
Emendamento
All'articolo 3, comma 6, le parole "la Regione" sono
sostituite con le parole: "gli enti di cui all'articolo 1".
Il reste l'amendement n° 7 présenté par les groupes VdAV-R et PD
et l'amendement n° 1 du collègue Caveri.
La parole au Conseiller Donzel.
Donzel (PD)
- L'emendamento n. 7 riprende le
argomentazioni presentate prima dal collega Louvin rispetto
all'impostazione generale che abbiamo tenuto su questa legge,
quindi il rimando il più possibile di tutte le parti che sono
oggetto di contrattazione alla contrattazione effettiva. Tale parte
è molto importante perché attiene alla costituzione stessa del
fondo, che poi determina l'erogazione dei compensi in questione. In
questo senso lo riteniamo essenziale al funzionamento del
provvedimento previsto dall'articolo.
Président
- La parole au Président de la Région,
Rollandin.
Rollandin (UV)
- Je crois que, même si l'article
prévoyait déjà en quelque sorte une réponse à ce thème, on estime
qu'on peut accepter cette proposition qui sauvegarde la question du
contrat, compte tenu qu'il pourrait y être des problèmes à
examiner, en donnant une possibilité de débat pour mieux concerter
ce qui doit être fait. Dans ce sens on partage l'amendement et on
l'accepte. Je profite de cette occasion pour dire que, pour ce qui
est de l'engagement du contrat, c'est-à-dire le thème soulevé à
l'article 1
er
, on ne pouvait pas accepter cette vision
car il fallait revoir toute la loi. Il n'avait plus de sens le
thème d'une réponse à un argument qui est strictement lié à
l'application de l'article 61 de la "loi Brunetta".
Président
- Je soumets au vote l'amendement n° 7 présenté
par les groupes VdAV-R et PD, qui récite:
Emendamento
All'articolo 3, comma 3, aggiungere in fine:
"Il contralto collettivo regionale di lavoro definisce le
voci retributive fisse ed accessorie del trattamento economico
temporaneo spettante durante il periodo di esonero.".
Conseillers présents et votants: 35
Pour: 31
Contre: 4
Le Conseil approuve.
Président
- Je soumets au vote l'amendement n° 1 présenté
par le collègue Caveri, qui récite:
Emendamento
Dopo il comma 6 dell'articolo 3, è aggiunto il
seguente:
"7. Analoghe misure, nel rispetto delle procedure e delle
regole di cui al presente articolo, possono essere adottate dagli
altri enti del comparto unico regionale nel quadro dei propri
bilanci e nel rispetto del patto di stabilità.".
Conseillers présents et votants: 35
Pour: 31
Contre: 4
Le Conseil approuve.
Président
- Je soumets au vote l'article 3 dans le texte
ainsi amendé:
Articolo 3
(Esonero dal servizio)
1. Per gli anni 2009, 2010 e 2011, il personale in servizio
presso la Regione può chiedere di essere esonerato dal servizio nel
corso del triennio antecedente la data di maturazione
dell'anzianità contributiva massima di 40 anni. La richiesta di
esonero dal servizio deve essere presentata dai dipendenti
interessati improrogabilmente entro il 1° marzo di ciascun anno, a
condizione che entro l'anno solare raggiungano il requisito minimo
di anzianità contributiva richiesto. La richiesta di esonero non è
revocabile.
2. È data facoltà alla Regione, in base alle proprie esigenze
funzionali, di accogliere la richiesta, dando priorità al personale
interessato da processi di riorganizzazione o
razionalizzazione.
3. Durante il periodo di esonero dal servizio, al dipendente
spetta un trattamento economico temporaneo pari al 50 per cento di
quello complessivamente goduto, per competenze fisse ed accessorie,
al momento del collocamento in esonero. Ove durante tale periodo il
dipendente svolga in modo continuativo ed esclusivo attività di
volontariato, opportunamente documentata e certificata, presso
organizzazioni non lucrative di utilità sociale, associazioni di
promozione sociale, organizzazioni non governative che operano nel
campo della cooperazione con i Paesi in via di sviluppo o altri
enti e soggetti presso i quali operino volontari, la misura del
trattamento economico temporaneo è elevata al 70 per cento. Fino al
collocamento a riposo del personale in posizione di esonero gli
importi del trattamento economico posti a carico del fondo unico
aziendale non possono essere utilizzati per nuove finalità. Il
contralto collettivo regionale di lavoro definisce le voci
retributive fisse ed accessorie del trattamento economico
temporaneo spettante durante il periodo di esonero.
4. All'atto del collocamento a riposo per raggiunti limiti di
età, il dipendente ha diritto al trattamento di quiescenza e
previdenza che sarebbe spettato se fosse rimasto in
servizio.
5. Il trattamento economico temporaneo spettante durante il
periodo di esonero dal servizio è cumulabile con altri redditi
derivanti da prestazioni lavorative rese dal dipendente come
lavoratore autonomo o per collaborazioni e consulenze con soggetti
diversi dalle amministrazioni pubbliche, previa autorizzazione
dell'Amministrazione. In ogni caso, non è consentito l'esercizio di
prestazioni lavorative da cui possa derivare un pregiudizio
all'Amministrazione.
6. La Regione, in relazione alle economie effettivamente
derivanti dal collocamento in posizione di esonero dal servizio,
può procedere ad assunzioni di personale in via anticipata rispetto
a quelle consentite nell'anno di cessazione dal servizio per limiti
di età del dipendente collocato in esonero; tali assunzioni sono
portate in riduzione rispetto a quelle consentite in tale
anno.
7. Analoghe misure, nel rispetto delle procedure e delle
regole di cui al presente articolo, possono essere adottate dagli
altri enti del comparto unico regionale nel quadro dei propri
bilanci e nel rispetto del patto di stabilità.
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- A l'article 4 les amendements n° 9, n° 10 et
n° 11, présentés par les groupes VdAV-R et PD, sont retirés; j'en
donne respectivement lecture pour mémoire:
Emendamento
L'articolo 4 è soppresso.
Emendamento
All'articolo 4, comma 1, lettera b), sono aggiunte in fine le
parole: "sono esclusi dal calcolo i periodi contributivi
riscattati".
Emendamento
All'articolo 4 è aggiunto il seguente comma:
"4. Per il personale dirigenziale, gli enti tengono conto
delle disposizioni del presente articolo al momento in cui
conferiscono l'incarico. In mancanza di esplicita riserva, nel
rispetto dei principi della buona fede e della correttezza,
l'amministrazione si astiene dall'esercitare la facoltà di
risoluzione per l'intera durata dell'incarico.".
Je soumets au vote l'article 4:
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- A l'article 5 les amendements n° 12, n° 13,
n° 14, n° 15 e n° 16, présentés par les groupes VdAV-R et PD, sont
retirés; j'en donne respectivement lecture pour mémoire:
Emendamento
L'articolo 5 è soppresso.
Emendamento
All'articolo 5, comma 5, aggiungere dopo "con propria
deliberazione" " e acquisito il parere del CPEL".
Emendamento
All'articolo 5, comma 5, le parole "nel rispetto delle
disposizioni concernenti le relazioni sindacali", sono sostituite
dalle parole "nel rispetto delle disposizioni in materia di
relazioni sindacali concernenti la contrattazione
collettiva".
Emendamento
All'articolo 5, comma 6, sostituire "non sono tra essi
cumulabili" con "sono tra essi cumulabili".
Emendamento
All'articolo 5, comma 8, aggiungere in fine: ", nonché quelli
richiesti per fronteggiare con lo stipendio trattenute derivanti da
decreti di ricongiunzione o riscatto onerosi già emessi dall'INPDAP
alla data di entrata in vigore della presente legge.".
Il y a l'amendement n° 2 du collègue Caveri, qui récite:
Emendamento
II comma 5 dell'articolo 5, è sostituito dal
seguente:
"5. Gli enti di cui all'articolo 1 stabiliscono, con propri
atti amministrativi, nel rispetto delle disposizioni concernenti le
relazioni sindacali, i criteri generali sulla cui base disporre il
differimento del collocamento a riposo o il trattenimento in
servizio nei casi di cui ai commi 2, 3 e 4.".
Je le soumets au vote:
Conseillers présents et votants: 33
Pour: 29
Contre: 4
Le Conseil approuve.
Président
- Je soumets au vote l'article 5 dans le texte
ainsi amendé:
Articolo 5
(Trattenimento in servizio oltre i limiti di età o di
servizio)
1. Il collocamento a riposo può essere differito su richiesta
dell'ente o del dipendente.
2. Nel caso di cui all'articolo 4, comma 1, lettera b), gli
enti possono, nei termini di cui all'articolo 4, comma 3, differire
il collocamento a riposo per proprie esigenze funzionali ed
organizzative, previo assenso del dipendente interessato, non oltre
il compimento del sessantacinquesimo anno di età.
3. I dipendenti possono chiedere il trattenimento in servizio
per un periodo massimo di un biennio oltre i sessantacinque anni di
età oppure, nel caso in cui abbiano raggiunto l'anzianità
contributiva massima di quarant'anni, fino al compimento del
sessantacinquesimo anno di età.
4. Nei casi di cui al comma 3, è data facoltà all'ente, in
base alle proprie esigenze organizzative e funzionali, di
accogliere la domanda in relazione alla particolare esperienza
professionale acquisita dal richiedente in determinati e specifici
ambiti ed in funzione dell'efficiente andamento dei servizi. La
domanda di trattenimento in servizio deve essere presentata
all'ente almeno nove mesi prima del verificarsi della condizione
prevista.
5. Gli enti di cui all'articolo 1 stabiliscono, con propri
atti amministrativi, nel rispetto delle disposizioni concernenti le
relazioni sindacali, i criteri generali sulla cui base disporre il
differimento del collocamento a riposo o il trattenimento in
servizio nei casi di cui ai commi 2, 3 e 4.
6. I benefici di cui ai commi 2 e 3 non sono tra essi
cumulabili.
7. Per coloro che maturano i requisiti per il collocamento a
riposo d'ufficio nel corso dell'anno 2009, le eventuali domande di
trattenimento in servizio ai sensi dei commi 3 e 4 devono essere
presentate entro tre mesi dalla data di entrata in vigore della
presente legge.
8. Sono fatti salvi i trattenimenti in servizio già in essere
alla data di entrata in vigore della presente legge e quelli già
disposti con decorrenza sino al 28 febbraio 2009.
9. Gli enti di cui all'articolo 1 riconsiderano, con
provvedimento motivato e tenuto conto di quanto previsto dal comma
4, i trattenimenti in servizio già disposti con decorrenza dal 1°
marzo 2009.
10. Sono o restano abrogati:
a) l'articolo 177 della legge regionale 28 luglio 1956, n.
3;
b) l'articolo 9 della legge regionale 23 giugno 1983, n.
59;
c) la legge regionale 12 dicembre 1986, n. 60.
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- Je soumets au vote l'article 6:
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
Président
- Je soumets au vote le projet de loi dans son
ensemble:
Conseillers présents: 35
Votants: 27
Pour: 23
Contre: 4
Abstentions: 8 (Bertin, Cerise Giuseppe, Chatrian, Donzel,
Fontana Carmela, Louvin, Morelli Patrizia, Rigo)
Le Conseil approuve.
