Classificazione
FINANZA REGIONALE E LOCALE



Oggetto del Consiglio n. 180 del 9 ottobre 2013 - Resoconto
OGGETTO N. 180/XIV - Reiezione di mozione: "Reperimento delle
risorse finanziarie necessarie per l'erogazione dei contributi
previsti dalle leggi regionali di settore".
Presidente
- La parola alla collega Fontana, per
l'illustrazione.
Fontana (PD-SIN.VDA)
- Grazie Presidente.
Il mio compito è quello di illustrare la mozione, iniziativa che
ha l'obiettivo di assegnare alla Giunta regionale un input ben
preciso: dare concreta e pronta attuazione ad obblighi assunti
sulla base di leggi regionali. Quindi, non si chiede la luna, bensì
il rispetto di quanto stabilito nelle promesse, ma obblighi imposti
da norme precise. In sostanza, si impegna la Giunta regionale ad
erogare contributi, sovvenzioni, agevolazioni in forza di impegni e
provvedimenti già deliberati dal Governo stesso.
Permettetemi, però, d'inquadrare questa iniziativa consiliare
nell'attuale situazione economica e sociale. Tutti voi, colleghe e
colleghi, avete ben chiaro il momento di difficoltà che i cittadini
stanno vivendo, della necessità di promuovere il lavoro e, con
esso, l'occupazione, sostenendo gli investimenti; momento difficile
il nostro, come altri ce ne sono stati nel passato, anche recente,
e molti di noi li ricordano bene. Ma oggi, per la prima volta, la
Valle d'Aosta sta vivendo un processo di impoverimento finanziario
a tutti i livelli: meno soldi per la Regione, meno soldi per
l'economia, meno soldi per le famiglie. La crisi che stiamo
attraversando è una crisi di sistema che ha bisogno di risposte
chiare e di interventi certi. In questi anni, più volte, abbiamo
sentito gli amministratori parlare di "razionalizzazione", di
"ottimizzazione della spesa"; bene, e allora il settore della
concessione di contributi era ed è senz'altro uno di questi.
Numerosissime sono le leggi regionali di concessione di contributi
e di agevolazioni per la realizzazione di interventi: iniziative
promozionali, manifestazioni diverse a carattere sociale,
ricreativo, sportivo, culturale, scientifico e sociosanitario,
finalizzate al potenziamento delle attività economiche, delle
attività artigianali e delle attività agricole.
Ricordo tutto ciò perché la razionalizzazione tanto auspicata, a
parole, dai rappresentanti della precedente e dell'attuale Giunta
regionale, aveva partorito, fino a venerdì scorso, solo la
deliberazione n. 195 del 2012, richiamata nelle premesse alla
mozione; un atto amministrativo che ha provocato non poca
preoccupazione in molte famiglie ed imprese legate alla decisione
del taglio generalizzato dei contributi di varia tipologia, deciso
dalla Giunta regionale, ad inizio ottobre dell'anno scorso, in
relazione alla necessità di contenimento della spesa per il
rispetto del Patto di stabilità; una politica di tosatura generale
dei contributi, applicando un taglio lineare di 10 punti
percentuali; una decisione precipitata, affannosa e che non
conteneva direttive per una vera e necessaria politica
riformatrice.
Noi, da subito, abbiamo manifestato le nostre perplessità e la
nostra contrarietà. Sapevamo e sappiamo che un ambito molto esteso,
se non ricordo male si tratta di 120 leggi di finanziamento di
diverso tipo: sovvenzioni, contributi, sussidi, ausili finanziari,
attribuzioni di vantaggi economici di qualunque genere a persone,
associazioni, enti pubblici e privati; un ambito che comprende sia
interventi strutturali a favore di enti - parliamo di enti pubblici
- e anche di enti come fondazioni che vivono di questo
finanziamento, ma anche contributi ad attività economiche
produttive, contributi di gestione e di sostegno alle famiglie.
Allora avevamo sollevato un problema di fondo: è giusto o non è
giusto dare un'impostazione così lineare ad una situazione
consolidata negli anni per la quale, chi presentava domanda, sapeva
a che cosa sarebbe andato incontro, quanto avrebbe potuto
aspettarsi? La sorpresa, ad ottobre, non è stata indolore, mentre
la Giunta sapeva già da alcuni mesi prima che il contenimento della
spesa pubblica era diventato realtà e che, quindi, la Regione
avrebbe dovuto operare un taglio alle spese. Il criterio avrebbe
dovuto essere, invece, quello della programmazione, se ci sono
contributi sui quali si può anche non fare affidamento, sui quali
si può avere anche la mano più pesante di quanto previsto dalla
citata deliberazione, ve ne sono altri che vanno distinti, che sono
essenziali, sia per fare girare l'economia, sia per fare quadrare
anche i bilanci aziendali o familiari. Lo abbiamo detto e lo
ripetiamo: i tagli lineari non funzionano per una politica di
revisione della cosiddetta "spesa facile"; l'esperienza dice che al
massimo servono a mettere un tappo momentaneo che, prima o poi,
salta.
Come ho già detto venerdì scorso 4 ottobre, con la decisione
assunta dalla Giunta regionale di sospendere l'accoglimento delle
domande per i contributi a fondo perso fino alla fine dell'anno,
"Lo stop degli aiuti a fondo perso" così titolava
La
Stampa
...lo abbiamo appreso anche noi, come tutti i cittadini,
leggendo i giornali...una scelta, la conferenza stampa della
Giunta, che consideriamo francamente poco corretta per quest'aula:
anticiparlo in una Conferenza dei Capigruppo sarebbe stato
opportuno per quella cortesia istituzionale che dovrebbe essere la
base per un sereno confronto tra le forze politiche. Ancora una
volta, leggiamo che il Presidente Rollandin e l'Assessore Baccega
spiegano che bisognerà rivedere completamente il sistema di aiuto.
Dicono ancora che:
"Il sistema di contributi, com'è stato fino
ad oggi, va certamente modificato, tenendo conto che le priorità
saranno sugli investimenti"
.
A questo proposito credo che sia opportuno ricordare che, a
settembre 2012, il gruppo del Partito Democratico, con una
specifica mozione, affrontò il problema della razionalizzazione
della spesa per tutto il comparto dei contributi, piccoli e grandi.
Nella mozione si chiedeva di coinvolgere le commissioni consiliari
competenti per iniziare una riflessione seria ed approfondita,
nell'ottica di un ripensamento normativo, di una rivisitazione del
complesso delle leggi in materia e del contenimento della spesa. La
mozione non fu poi votata per l'impegno assunto dalla Giunta di
andare in fretta in quella direzione. Il Presidente Rollandin disse
che, in tempi brevi, avrebbe portato in commissione tutta una serie
di misure e di indirizzi per quel riordino normativo. Gli atti
consiliari sono lì a dimostrare ciò che sto dicendo, ma tant'è:
oggi siamo invece al totale depennamento! La responsabilità di
questa situazione mi auguro sia chiara per tutti i cittadini
valdostani. Abbiamo voluto richiamare quegli avvenimenti perché,
alle preoccupazioni di allora si sommano, oggi, le difficoltà che
sentiamo forti, delle imprese e di tutti i settori: turistico,
agricolo, edilizio, artigianale ed industriale; imprese che non
capiscono perché la Regione non stia rispettando gli impegni
presi.
E qui ritorniamo alla mozione all'ordine del giorno. Che cosa
vogliamo dire per chi ci ascolta? Vogliamo ricordare il senso delle
leggi regionali di sostegno alle attività economiche che abbiamo
richiamato nelle premesse, una piccola memoria delle tante leggi di
finanziamento operative nella nostra regione:
- la legge regionale 19 del 2001, "Interventi regionali a
sostegno delle attività turistiche, ricettive e commerciali", legge
nata con la finalità di favorire lo sviluppo dell'economia
turistica e commerciale valdostana, attraverso la promozione di
iniziative volte alla qualificazione e al potenziamento delle
attività in questi settori particolarmente delicati e sensibili per
lo sviluppo economico (ricordo, a questo proposito,
l'interrogazione del febbraio scorso del collega Chatrian che
chiedeva notizie in merito alle domande già presentate, ma la
risposta dell'Assessore Marguerettaz, per la verità, non è stata
una risposta positiva);
- la legge regionale 6 del 2003, "Interventi per lo sviluppo
delle imprese industriali e artigiane": legge che è stata voluta
con il fine di favorire il consolidamento e lo sviluppo dei settori
dell'industria e dell'artigianato (la Regione interviene
direttamente attraverso un programma triennale con lo scopo di
promuovere, di sostenere la realizzazione di investimenti
produttivi, la commercializzazione dei prodotti, l'associazionismo
di imprese; una legge molto articolata, che disciplina in modo
puntuale le concessioni di contributi specifici su progetti
presentati dalle imprese per sviluppare la loro attività);
- la legge regionale 3 del 2006, "Nuove disposizioni in materia
di interventi regionali per la promozione dell'uso razionale
dell'energia", una legge che disciplina le procedure finalizzate
all'applicazione degli strumenti di pianificazione energetica ed
ambientale, con lo scopo di promuovere l'attivazione di iniziative
che si propongono di proseguire e di mettere in atto tecnologie che
consentano il risparmio dell'energia e lo sfruttamento delle fonti
rinnovabili. Da una parte, infatti, la legge ha l'obiettivo di
promuovere la diversificazione delle fonti energetiche e,
dall'altra, quello di rendere più efficiente e razionale l'utilizzo
dei fondi convenzionali, riducendo, nel contempo, l'emissione, in
atmosfera, di gas inquinanti; anche in questo caso gli interventi
sono conseguenti se riteniamo, all'interno di una programmazione
attuata, che è l'elaborazione di un piano energetico ambientale
(anche qui osserviamo la presenza di una disciplina molto rigida
delle procedure per la concessione delle agevolazioni);
- altra legge importante in materia di energia, citata nelle
premesse della mozione, è la 26 del 2012, "Disposizioni regionali
in materia di pianificazione energetica, di promozione
dell'efficienza energetica e di sviluppo delle fonti rinnovabili",
58 articoli, quindi una norma pensata - crediamo - con cognizione
di causa, per promuovere l'efficienza energetica degli edifici. A
questo fine, la Regione concede agevolazioni economiche non solo a
soggetti privati per la realizzazione di iniziative nel settore
dell'edilizia.
Ovviamente, tutte le leggi richiamano la razionalizzazione e la
semplificazione dei relativi procedimenti amministrativi;
attraverso il rinvio, delegano alla Giunta regionale il compito di
disciplinare, regolamentandoli, i procedimenti, le istruttorie e le
concessioni delle agevolazioni. Le leggi, evidentemente, richiamano
(altrimenti non sarebbe possibile legiferare), le disposizioni
finanziarie ed i relativi oneri a carico del bilancio regionale. Le
leggi per aiutare gli operatori economici ci sono, e sono tante,
come ricordato, ma mancano i soldi. Le ragioni sono molte: certo, è
mancata una corretta programmazione del bilancio regionale, un
bilancio pensato più per la campagna elettorale che per la
programmazione di una spesa capace di produrre investimenti,
occupazione e sviluppo; tema interessante, ma adesso ci interessa
approfondire perché i soldi stanziati in bilancio per questi
settori non vengono erogati nei tempi previsti dalle stesse
disposizioni regionali.
Al di là dell'ultima decisione della Giunta regionale di non
accogliere più, da venerdì scorso, le nuove domande, vogliamo
capire come mai non vengono liquidati i contributi, le agevolazioni
alle persone ed alle imprese che, in questi mesi, hanno
regolarmente presentato domanda agli uffici regionali competenti
per accedere ai benefici previsti dalle leggi soprarichiamate,
domande a cui ha fatto seguito regolare ed attenta istruttoria da
parte dei funzionari, istruttoria ritenuta poi positiva, e quindi
sottoposta alla Giunta regionale che, successivamente, con atto
amministrativo, ha espresso parere favorevole; deliberazione che è
un atto pubblico, e che quindi il soggetto beneficiario ha potuto
utilizzare anche per accedere a prestiti, a finanziamenti per lo
scopo con il quale, mesi addietro, aveva presentato specifica
domanda alla Regione.
Passano le settimane, ma i soldi delle liquidazioni non
arrivano, e qui cominciano non solo le preoccupazioni, ma i guai
per le imprese e le persone. Ecco, il senso della mozione è questo,
mozione che vuole essere testimone istituzionale delle angosce,
delle paure, della solitudine di tutte quelle persone che, in buona
fede, con speranza, hanno visto in una legge regionale la
possibilità di migliorare la propria posizione e di sviluppare
un'iniziativa imprenditoriale; speranza che per il momento è andata
delusa, perché la Regione non è stata ai patti. "Ci sono problemi
di cassa", dicono in Regione...ma com'è possibile che un impegno
finanziario, assunto dalla Giunta regionale, e quindi ritenuto
legittimo anche nella sua parte finanziaria dai componenti
dirigenti regionali, non possa essere pagato per problemi di cassa?
Altri colleghi, meglio di me, riprenderanno questo tema.
In conclusione, mi auguro che il Consiglio regionale si pronunci
favorevolmente, impegnando così la Giunta regionale al rispetto
delle leggi regionali, a far fronte agli impegni presi (e relativi
alle domande regolarmente concluse positivamente, ma in attesa
della liquidazione dei contributi spettanti) e a provvedere alle
liquidazioni già approvate. Grazie.
Presidente
- Grazie collega Fontana. Possiamo aprire la
discussione generale. La parola al collega Ferrero.
Ferrero (M5S)
- Grazie.
Questa mozione ha cercato di tradurre - difficilmente non ci
saremmo riusciti - l'urlo di dolore che proviene da gran parte
dell'economia valdostana: commercianti, artigiani e piccole
industrie. Il primo colpo assestato con il taglio lineare del 10
percento ha colpito molte aziende. Noi abbiamo avuto degli esempi,
abbiamo sentito persone che, di punto in bianco, hanno dovuto
accorgersi che c'erano 80.000 euro in meno su investimenti di
grande entità e che hanno dovuto rivolgersi al sistema creditizio,
non senza difficoltà ed oneri supplementari. Bisogna tenere conto
che, poi, nel momento in cui un'azienda si rivolge alla Regione per
ottenere un contributo, deve sottostare a tutta una serie di
criteri e di oneri supplementari, perché il lavoro potrebbe essere
fatto, magari, in maniera più economica, ma ci sono delle richieste
particolari per l'ammissione; quindi, in quel momento, l'azienda,
l'impresa, deve assoggettarsi ad oneri supplementari che non
sosterrebbe se la spesa fosse una spesa ordinaria.
Qui ci troviamo quindi di fronte a promesse che non sono state
mantenute, ci troviamo di fronte a pratiche che erano già
perfezionate e che non possono essere soddisfatte. Ma quello che è
più grave - e posso dirlo perché fino a maggio lavoravo
all'Assessorato regionale del turismo - già all'inizio del mese di
aprile era chiara la cosa che i soldi erano sostanzialmente finiti
per quanto riguarda la cassa e, di conseguenza, nessuno si era
preso la responsabilità di avvisare che, ormai, la festa era già
finita a quell'epoca. È un dettaglio irrilevante...il Presidente
della Giunta, dov'è finito?
Ecco, questo per dire che cosa? Per dire che effettivamente
adesso richiediamo, con la stessa tempestività con cui sono stati
reperiti i 10 milioni di euro per il Casinò, di reperire i fondi
necessari per soddisfare le richieste che sono già state istruite
completamente e le pratiche sulle quali le persone avevano fatto
conto di avere il denaro nel momento in cui la cosa sarebbe stata
portata a termine. Questo è un impegno che vi dovete prendere,
anche perché, diversamente, sarebbe chiaro che utilizzate due pesi
e due misure: i fondi rubati dalla CVA sono disponibili per il
Casinò, ma non sono disponibili per le attività produttive! Gli
operatori economici devono avere il polso della situazione e capire
chiaramente che questa è una scelta politica, una scelta che volete
fare, della quale vi assumete la responsabilità. È un ulteriore
colpo all'economia: noi abbiamo sentito di "diminuzioni", nel
settore artigianale, negli ultimi 6 mesi, del 50 percento, che sono
anche il risultato di questa mancanza improvvisa di denaro che era
una costante fino ad alcuni mesi fa per quanto riguarda l'economia
generale della Valle d'Aosta.
La mozione va nel senso di impegnarvi a dare una data precisa
entro la quale potrete soddisfare le richieste; la popolazione che
lavora deve sapere entro quando potrà disporre dei fondi che
"regolarmente" ha richiesto e che "regolarmente" deve vedere
attribuiti.
Presidente
- La parola al collega Chatrian.
Chatrian (ALPE)
- Grazie Presidente.
Una battuta all'Assessore Baccega: chiedo se, gentilmente, potrà
fornirci i dati richiesti ieri pomeriggio, anche sulle delibere di
Giunta per quanto riguarda i fondi di riserva. Mi spiace che in
aula non ci sia il Presidente della Regione.
Ritorniamo alla situazione delle coperture di vari
finanziamenti. La politica può veramente annunciare, dire tutto o
il contrario di tutto...dico questo perché noi abbiamo redatto
questa mozione ben illustrata dalla collega Fontana e dal collega
Ferrero il 27 settembre. Il 17 settembre, l'Assessore Baccega, in
audizione, in maniera molto convincente e diretta, ad una nostra
richiesta rispose così (stiamo parlando di tre settimane fa): "io,
sinceramente, probabilmente sono qui ancora da troppo poco tempo,
ma non ho ancora detto di no a nessun finanziamento"...vorrei
partire da questa riflessione registrata, in audizione, in IV
Commissione: stavamo parlando di Casa da gioco, stavamo parlando
del finanziamento dei 10 milioni di euro...come per dire: con me
dovete rimanere tranquilli, qui la situazione è sotto controllo,
sono qui da poco tempo, ma la situazione è sotto controllo, non ho
ancora detto di no. Il 27 settembre noi abbiamo presentato questa
iniziativa perché, in quest'aula, in questa legislatura e nella
passata, diverse volte abbiamo chiesto ai vari Assessori competenti
la situazione sulle leggi di settore. E, nel rispondere, diversi
Assessori ci hanno detto: ci sono delle criticità.
Venerdì mattina, questo Governo regionale approva una delibera
che va a sospendere
"...a decorrere dal 5 ottobre 2013 la
ricevibilità da parte degli uffici dell'Amministrazione regionale
delle domande di contributi concedibili ai sensi delle varie
leggi..."
. Vorrei prendermi qualche minuto: stiamo parlando di
"Interventi in materia di sistemazione idraulica e forestali",
"Norme per la tutela e la gestione della fauna selvatica", la 19
del 2001, "Interventi regionali a sostegno delle attività
turistico-ricettive e commerciali", "Disposizioni in materia di
allevamento zootecnico e dei relativi prodotti", la 6 del 2003,
citata diverse volte in quest'aula dall'Assessore Marquis relativa
agli "Interventi regionali per lo sviluppo delle imprese
industriali ed artigiane", "Disposizioni in materia delle politiche
regionali del lavoro, di formazione professionale e di
riorganizzazione dei servizi per l'impiego", "Nuova disciplina
dell'agriturismo", "Nuove disposizioni in materia di obbligo di
costruzione del manto di copertura in lose", la 32 del 2007 - più
volte citata in quest'aula - "Disposizioni per la formazione del
bilancio annuale", legato al discorso della finanziaria 2008-2010 e
"Definizione del criterio per l'accertamento e la valutazione di
indennizzo dei danni provocati dagli animali predatori del
patrimonio zootecnico e per l'attuazione di misure preventive".
Questo è l'atto di tre giorni fa, approvato dalla Giunta.
Noi abbiamo avuto questo atto, Presidente Rollandin, questa
mattina, perché lei sa molto bene che noi riusciamo a stampare le
delibere di Giunta il mercoledì mattina...voi approvate l'atto
amministrativo venerdì mattina...venerdì mattina, sabato, domenica,
lunedì, martedì, mercoledì mattina, oggi, alle 9 e mezza, noi
abbiamo potuto avere l'atto che voi avete deciso venerdì mattina!
Questa è la trasparenza...i giornalisti ce l'avevano...no, è una
considerazione a voce alta, dato che questo problema è stato più
volte rappresentato dalla Conferenza dei Capigruppo al Presidente
del Consiglio, cioè il fatto che i Consiglieri hanno le delibere di
Giunta 5 giorni dopo, mercoledì mattina! Vorrei informare il
Consiglio tutto, dato che le premesse sono molto esplicite su
questa delibera di sospensione:
"Si informa
- così dice
l'Assessore Baccega -
che, durante i lavori di predisposizione
del disegno di legge di bilancio per il triennio 2014-2016, è
emerso che le stime sull'andamento delle domande per la concessione
di contributi presentate presso gli uffici dell'Amministrazione
regionale non potranno essere ragionevolmente soddisfatte
interamente, in considerazione delle più limitate disponibilità
finanziarie dell'anno 2013, constatata l'impossibilità di procedere
con un rifinanziamento delle sottorichiamate leggi regionali per
l'anno 2013, senza che questo incida negativamente sull'equilibrio
della finanza pubblica",
quindi riferisce della constatata e
diffusa volontà politica - il 17 settembre l'Assessore delegato non
aveva ancora detto nessun no - di dare informazioni chiare ai
cittadini: dobbiamo dare informazioni chiare ai cittadini e alle
imprese che hanno presentato le domande e, per questo, ritiene
necessario procedere con la valutazione di quelle già presentate,
in modo da individuare le modalità, pianificare i tempi e
programmare le risorse per l'eventuale concessione
dell'agevolazione ad esse riferita! Noi ci sentiamo completamente
presi in giro, come Consiglieri, all'interno di quest'aula.
Primo.
Secondo: nel deliberato, delibera:
"di disporre la
sospensione a decorrere dalla data del 5 ottobre 2013
- quindi
il giorno dopo, sabato mattina -
della ricevibilità, da parte
degli uffici dell'Amministrazione regionale, delle domande di
contributi concedibili ai sensi di..."
e poi continua con
l'elenco delle leggi di settore. Quindi è sospeso dal 5 ottobre,
non c'è...non dal 5 ottobre al 30 di ottobre, non dal 5 ottobre al
30 di novembre, non dal 5 ottobre al 31 dicembre, ma dal 5 ottobre
in avanti! Punto 2, scusate...
"di incaricare le strutture
competenti nelle materie di cui alle leggi regionali richiamate al
punto 1 del presente deliberato, di raccogliere
- quindi il
secondo impegno della delibera -
e valutare
- raccogliere da
una parte, ma anche valutare -
le domande ricevute fino al 4
ottobre"
...come a dire: dobbiamo fare un po' lo stato
dell'arte, la fotografia, e dobbiamo anche verificarne l'impatto
finanziario, perché prima dobbiamo capire quante sono le richieste
e, poi, capire quanti
conquibus
dobbiamo mettere sul
tavolo
..."l'impatto finanziario oggettivo rispetto le attuali
disponibilità di bilancio, in modo da individuare le modalità,
pianificare i tempi e programmare le risorse per l'eventuale
concessione delle agevolazioni ad esse riferibili".
Secondo
impegno, quindi. Terzo impegno:
"di pubblicare la presente
deliberazione sul Bollettino Ufficiale e sul sito internet della
Regione
".
Noi troviamo questo atto politico molto grave, Assessore
Baccega! Solo nello scorso Consiglio, due erano le iniziative che
andavano in quella direzione...non so se si ricorda...una era
indirizzata all'Assessore Marguerettaz, sulla legge 19, dove
l'Assessore Marguerettaz ci ha detto: qui il calderone dice zero,
non solo dice zero, ma abbiamo due criticità...cerco di
sintetizzare...la prima criticità: abbiamo tantissime domande
istruite, c'è l'atto amministrativo, la delibera di Giunta, quindi
c'è l'impegno, ma non possiamo liquidare per un problema di Patto
di stabilità, per un problema di cassa. Quindi le aziende e le
persone hanno ricevuto le lettere in cui si diceva loro che la
pratica era a posto, che era stata istruita, era stata impegnata,
ma non poteva essere liquidata...questo da diversi mesi. Seconda
criticità: "l'istruttoria è stata fatta", quindi gli uffici hanno
fatto l'istruttoria, hanno verificato, hanno dato la loro
congruità, ma poi, dopo, c'è una letterina mandata a casa che dice:
scusateci,
abbiamo istruito la pratica, ma qui non c'è
trippa per i gatti, e quindi non possiamo approvare la vostra
richiesta, aspettate, vi diremo qualcosa! Questo mi sembra sia
stato detto durante lo scorso Consiglio, lo scorso 25 settembre.
Stessa cosa per l'Assessore Marquis: nel rispondere al collega
Nogara, mi sembra che praticamente abbia risposto nella stessa
maniera. Allora la situazione si conosceva!
Facciamo un passo indietro. Nell'ottobre 2012, nella scorsa
legislatura, l'allora Governo Rollandin, diciamo "Governo Rollandin
1", decise politicamente...l'opposizione si mise di traverso, dove?
non essendo in Giunta, si mise di traverso in Consiglio...cercando
di dire: qual è la
ratio
, qual è la scelta di natura
politica che vi ha portati a fare un taglio lineare su tutte le
leggi di settore? Mi riferisco alla famosa delibera del mese di
ottobre 2012. Noi non accettammo quel taglio lineare, innanzitutto
perché non si volle approfondire, nella sede opportuna, dove
tagliare, come tagliare e quali erano le priorità. Secondo: anche
lì si tagliò su richieste già istruite e si avvisarono direttamente
le imprese, i cittadini, gli artigiani ed i piccoli imprenditori:
questa è la scelta. La riduzione, però - facciamo attenzione - non
fu del 10 percento, ma di 10 punti percentuali che sono due cose
ben diverse!
Il collega Ferrero, prima, ha fatto un esempio forse di un
investimento più importante. Io faccio un esempio più piccolino:
50.000 euro di investimento, la legge di settore finanziava il 20
percento, quindi l'impresa o il cittadino avrebbe dovuto incassare
10.000 euro...con quella scelta ne ha incassati il 50 percento in
meno: 5.000! Prima, l'aiuto era del 20 percento, a questo punto,
dopo quella delibera, l'aiuto è stato del 10 percento! Così, con
quella delibera, si è praticamente trovato in braghe di tela...una
piccola delibera di Giunta e l'aiuto è passato da 10.000 a 5.000
euro, senza battere ciglio! Cosa fece l'opposizione? Presentò
subito un'iniziativa. Che cosa può fare l'opposizione? Presentare
una mozione: fermiamo un attimo il cerchio, andiamo in commissione,
cerchiamo di scoprire le carte e, eventualmente, magari, diamoci
delle priorità. No! L'Amministrazione così ha deciso, così rispose,
e andò avanti, quindi lì il primo taglio.
Secondo...siamo vicini alle elezioni regionali: tutti i
funzionari, di tutte le leggi di settore, continuavano - io non so
se amichevolmente, quanto meno informavano: potete presentare le
vostre richieste, ma le risorse non ci sono...ma no, nessun
problema, le risorse ci sono...adesso, ottobre 2013, scopriamo gli
altarini? Dobbiamo fare una "operazione verità" anche su tutte le
leggi di settore? Ci sembra che questa delibera, Assessore
Baccega...io non so come l'ha presa e come ha confezionato questa
delibera, venerdì mattina, probabilmente "fuori sacco"...vuol dire
che non ha fatto tutto l'iter delle classiche delibere...la
delibera fuori sacco arriva giovedì sera o venerdì mattina presto,
sul tavolo, e si discute in Giunta. Io non so come l'abbia presa,
ma noi sappiamo come la prendono i cittadini all'esterno!
Noi riteniamo questa scelta grave, non quella della delibera, ma
tutte le scelte a monte: il fatto di non aver avuto un
coordinamento, il fatto di non aver avuto le carte scoperte su
tutte le leggi di settore, il fatto di non aver, comunque, sul
tavolo gli intrecci... Lei, ieri, ha risposto alla nostra
question
time
riguardo alle domande di contributo e
delle risorse finanziarie:
"In tal caso gli uffici stanno
avviando una raccolta di dati presso tutte le strutture"
...cioè
non abbiamo lo stato dell'arte! Così ci ha risposto, ieri mattina,
alla
question time
! La Regione Autonoma Valle d'Aosta non ha
la situazione sotto controllo! E, a seguito di questa delibera, ha
incaricato tutte le strutture di fare il punto della situazione. Ma
siamo messi male, Assessore Baccega!
Noi siamo veramente molto preoccupati, e riteniamo grave non
solo la scelta e la decisione di questa delibera che avete messo in
campo in fretta e furia, probabilmente a seguito o anche grazie
all'audizione dell'Assessore Testolin, con cui egli, in tutta
sincerità, è venuto in commissione e ci ha detto:
l'argent de
poche
non c'è più...zero! Non so se ringraziare l'Assessore
Testolin per il fatto che, quanto meno, ha scaturito un
congelamento, ma, dal punto di vista politico, Presidente
Rollandin, noi non possiamo accettare questo atto, soprattutto il
metodo: fino al 26 di maggio 2013 i problemi sulle leggi di settore
non c'erano, le richieste venivano ritirate, le coperture venivano
garantite verbalmente e, "caso strano", dopo tre-quattro mesi, ci
sono problemi di liquidità! L'atto che avete approvato venerdì va
oltre: liquideremo - così ci ha risposto l'Assessore Baccega, ieri
mattina - gli aiuti approvati...giusto, Assessore Baccega? Così ci
ha risposto ieri mattina? E non ci ha detto nulla - indubbiamente
perché non può - su tutte le pratiche già istruite! Quindi c'è
ancora un'altra criticità, che è quella di tutte quelle pratiche
che sono state istruite, ma che, ad oggi, non hanno ancora
copertura.
Un ulteriore passaggio: lo scorso Consiglio, con l'Assessore
Marguerettaz, parlando di sostegno e di aiuti alla legge 19, ho
fatto degli esempi. Ascoltando attentamente la risposta
dell'Assessore Marquis potrei fare altri esempi: pratiche
depositate nel mese di maggio 2012 per semplici aiuti del 10-20
percento non sono ancora state evase e, fino al 26 maggio 2013, il
tam-tam o quello che si faceva capire all'esterno era che
l'Amministrazione pagasse in 5 giorni, in 4 giorni, non appena c'è
il visto di congruità, qui, al primo piano, all'ufficio delle
finanze. Vorrei sentire la risposta, eventualmente, su queste leggi
di settore dall'Assessore Marquis, per sapere se è vero quello che
sto dicendo, se ci sono pratiche inevase del mese di aprile,
maggio, giugno, luglio del 2012...sono certo, sono certo, ma spero
di essere smentito dall'Assessore Marquis.
Termino questo mio breve intervento dicendo che, se vogliamo
veramente ridare credibilità a quest'aula, alla politica...forse le
"cagne"
(traduzione letterale dal patois: "bugie") hanno le
gambe veramente corte, ce l'avete fatta ancora per una volta, a
fine maggio, ma le bugie hanno veramente le gambe corte! Penso che
questo modello sia alla frutta; penso che sia la fine di un'epoca
dove, comunque, continuate a prendere in giro il semplice
cittadino, le piccole imprese, i piccoli imprenditori, i grandi
imprenditori, e continuate a vendere fumo nel momento in cui
incaricate, con un atto deliberativo - dato che l'amministrazione
pubblica parla solo per atti deliberativi - le strutture competenti
per cercare di avere una radiografia globale della situazione, uno
stato dell'arte di tutte le leggi di settore. Mi sembra che la
situazione probabilmente sia ancora più grave di quello che noi, in
questo momento, stiamo cercando di stanarvi e, come ieri sera
abbiamo affrontato il "dossier Casinò", io penso che, nelle
prossime settimane, dovremo continuare a mettere in campo, subito,
una "operazione verità e trasparenza" sullo stato dell'arte di
tutto quello che riguarda l'economia e la finanza della nostra
Amministrazione pubblica regionale. Grazie.
Si dà atto che dalle ore 17,28 presiede il Vicepresidente
André Lanièce.
Lanièce (Presidente)
- Ha chiesto la parola il collega
Rosset, che ne ha facoltà.
Rosset (UVP)
- Grazie Presidente.
Non entrerò nel merito specifico di ogni singola legge di
settore. La certezza del diritto opera anche rispetto a questa
questione delle risorse necessarie per la copertura delle leggi a
favore dei diversi comparti produttivi.
Ora, venerdì, un fulmine a ciel sereno è stato lo stop sui
contributi a fondo perduto; notizia mai annunciata che tocca chi
aveva programmato, chiunque esso sia, impresa o famiglia, di poter
contare su una certa cifra...era un argomento su cui si poteva
discutere, mi ha già anticipato il mio collega Chatrian. Ovviamente
la Giunta Rollandin ha fatto propria, dopo aver taciuto in campagna
elettorale, questa circostanza...un provvedimento che riteniamo
grave, e che oggi finisce per modificare le ragioni di quelle
domande, peggiorandone i contenuti, per ovvie ragioni.
Già nella scorsa legislatura noi contestammo l'uso grezzo e
facilone di un ridimensionamento uguale per tutti dei finanziamenti
previsti delle diverse leggi a sostegno della nostra economia, come
se invece non fosse possibile stabilire delle priorità di
intervento e una modulazione intelligente delle riduzioni,
valutando l'impatto delle somme spese in un modo o nell'altro,
ovviamente attivando una seria concertazione. Questa valutazione
riguarderebbe, più in generale, la totale incapacità di valutare
ex post
l'impatto della legislazione regionale, specie in
caso di erogazione di denaro. Chiunque, nel privato, cercherebbe di
capire quale sia stato l'effetto di certe misure, mentre il
pubblico, specie nell'epoca delle "vacche grasse", è sembrato
disinteressato a cogliere i risultati effettivi di certi
esborsi.
Oggi certi atteggiamenti diventano impensabili con la stretta
della spesa pubblica. Più volte, in questi ultimi mesi, abbiamo
ricordato la crisi, una crisi profonda che sta investendo la rete
delle piccole e medie imprese, ma anche le famiglie. Tutto ciò
sembra cadere nel vuoto e, spesso, le stesse associazioni di
categoria sono piuttosto restie ad assumere iniziative forti. Anche
in Valle, probabilmente, resiste, talvolta, la paura di protestare,
perché certi atteggiamenti possono essere considerati contro il
sistema o, magari, come lesa maestà. Significativo è quanto capita
nei vari settori: turismo, agricoltura, commercio, industria, che,
mai come oggi, soffrono il sovrapporsi di diverse difficoltà,
compresa quella evocata nella nostra mozione, e cioè il
manifestarsi, per la prima volta, di un buco fra l'azione
amministrativa e la reale erogazione delle somme, copiando, in
questo modo, comportamenti dello Stato che abbiamo sempre
condannato, soprattutto quando riferiti alla nostra autonomia.
Come già nella scorsa legislatura, dicevo, contestammo la logica
dei tagli lineari, soprattutto mi rivolgo all'Assessore al turismo
che è colui che è stato riconfermato...l'unico, gli altri sono
tutti nuovi...a lei già avevamo posto una serie di problemi...come
Assessore parlo, ovviamente, il Presidente è riconfermato...ha le
lose, è vero, è vero, ha le lose, ma preferisco l'Assessore
Marguerettaz! Marguerettaz ride sempre delle cose che dice
l'opposizione, nella logica di renderci ridicoli, oppure usa l'arma
dell'invettiva, quasi minacciosa, per chi critica le sue decisioni
o, molto più spesso, le sue "non decisioni". Vede, Assessore, noi
non vogliamo essere i depositari del giusto e del bene, ma, al di
là della scelta di mostrare il suo grande ottimismo, nonché quello
dell'Assessore Baccega, costi quel che costi, la realtà è che
l'economia declina e la normativa regionale di sostegno perde pezzi
fra tagli, mancata copertura finanziaria, ritmi di erogazione al
rallentatore, in spregio a tutta la propaganda che viene fatta sui
tempi di pagamento e di efficacia...chiedo scusa. Mi spiace,
sinceramente, che sia così e che si sia costretti, con una mozione,
a chiedere quanto dovrebbe essere doveroso. Grazie.
Presidente
- Qualche altro collega che intende
intervenire sull'argomento? Siamo sempre in discussione generale.
Colleghi, non vi è più nessuna richiesta? Se non vi sono altre
richieste...Siamo in Consiglio regionale, chiunque si può
prenotare, non è che devo aspettare! Uno si prenota...e io gli dò
la parola! Comunque, ho invitato tutti, non ho detto "solo la
minoranza" o "solo la maggioranza", ho invitato tutti i colleghi a
prenotarsi per intervenire, caro Consigliere Chatrian, quindi non
facciamo polemica!
Ha chiesto la parola il Consigliere Laurent Viérin, ne ha la
facoltà.
Viérin L. (UVP)
- Vicepresidente, la vediamo
particolarmente ringalluzzito dal ruolo che ricopre
momentaneamente, e ci fa piacere...
Presidente
- È ben da 10 anni, quindi, sono
abbastanza...
Viérin L. (UVP)
- ...ci fa piacere questa euforia che, di
solito, contraddistingue l'ultima frase della chiusura del
Consiglio e che, invece, oggi occupa un ampio spazio del pomeriggio
che, in effetti, vede una tensione che si è un po' allentata e che,
probabilmente, non è proporzionata all'importanza dei temi che
stiamo affrontando.
Oggi parleremo - e qualcuno ha già iniziato a parlarne - delle
"verità nascoste": questo potrebbe essere uno dei titoli che diamo
al film che si sta vivendo in questo momento in Valle d'Aosta.
Parliamo della situazione finanziaria della Regione, quindi, di un
argomento serio, parliamo di una situazione che, oggi, si manifesta
nella sua gravità e la cui verità viene in parte svelata attraverso
atti amministrativi, quindi, in parte, attraverso questa delibera
di Giunta che è stata citata che, tra l'altro, ci dà forse la
possibilità di intavolare un discorso più ampio che, però, si
consumerà a breve, in sede di commissione consiliare, nei dettagli
del bilancio di previsione e nel triennale e sarà sicuramente
l'occasione per incardinare delle discussioni un po' più
profonde.
In questa sede cercherò di essere complementare rispetto agli
altri interventi, ricordando che questa questione è già stata
affrontata in questi ultimi mesi; per quanto ci riguarda, avevamo
anche inoltrato un'iniziativa per conoscere la situazione reale dei
conti, la situazione di cassa, la situazione delle pratiche che
erano evase o meno, di quelle per cui non c'era copertura
finanziaria o per la cui evasione, in termini di capienza, si
aspettava una copertura finanziaria. E sia in primavera, sia
all'inizio di questa legislatura, la percezione è stata quella, al
di là di ciò che veniva detto, che ci fosse già una situazione
grave, ma che questa non venisse manifestata palesemente, non
venisse, in qualche modo, espressa nella sua verità. Questo non è
successo solo per i conti, questo è successo per la vicenda del
Casinò di cui abbiamo parlato in questi giorni, è successo per la
questione dell'integrativo AVIF, è successo per l'agricoltura, che,
questa mattina, ha occupato una parte di dibattito. Quando, assieme
ad altri colleghi, abbiamo cercato di chiedere quale fosse la
situazione, in quel caso, eravamo stati trattati da allarmisti, da
persone che andavano ad evocare questioni che non esistevano. Oggi,
con questa parte di verità svelata, la situazione, invece, si
manifesta. Quella che noi abbiamo definito "polvere sotto il
tappeto", piano piano sta emergendo e la situazione che nel periodo
pre-elettorale chiaramente si è nascosta, oggi emerge. Ed è su
questo che noi metteremo l'accento, cioè sulla "operazione verità",
sull'operazione che va nell'ottica di far percepire alla comunità,
ma
in primis
percependola noi stessi, quale sia la reale
situazione, perché c'è stata un'accelerazione, un'accelerazione
che, molto probabilmente, deriva dalla presa di coscienza dei
singoli Assessori e sua, in particolare, della reale
situazione.
Oggi noi ringraziamo gli Assessori che hanno avuto l'onestà
intellettuale - la riconosciamo nell'Assessore Testolin e anche in
lei, Assessore Baccega - di avere probabilmente influito,
all'interno del Governo regionale, per porre un limite a ciò che
era una situazione paradossale, di persone che venivano
rassicurate, anzi, delle quali si accettavano le pratiche per poi
dire
"tracassa-tè pa, lei penso me"
(traduzione letterale
dal patois: "non preoccuparti, ci penso io"). Questo delegare a
qualcun altro un diritto che dovrebbe essere acquisito attraverso
leggi di settore, tra l'altro, attraverso provvedimenti che sono
normativi e legislativi ha portato, in questi mesi, anche ad una
situazione psicologicamente molto deleteria di persone che, spesso,
non avevano la possibilità di affrontare sempre il sistema, proprio
perché dal sistema dovevano ancora avere. E quindi non c'era una
certezza, perché non si capiva neanche, in base a quei 309 milioni
della delibera di fine anno, che avevano vincolato dei fondi a
disposizione della Presidenza, e che poi, man mano, durante la
primavera, venivano sbloccati, c'era anche una certa
discrezionalità nell'erogazione di queste parti. Una parte di fondi
sono stati sbloccati, mentre altri meno, e non si capiva che
criterio ci fosse. Se non altro, quindi, oggi avete avuto - e lei,
Assessore, ha avuto - questa onestà intellettuale di dire che cosa
sia successo. Non l'avete proprio scritto nei termini nei quali
l'avete poi annunciato alla stampa, nel senso che alla stampa avete
detto: "Blocchiamo le nuove pratiche dal 5 ottobre perché dobbiamo
evadere quelle vecchie"; invece il comma è un po' più evasivo, nel
senso che dice:
"Procedere con la valutazione di quelle già
presentate in modo da individuare le modalità, pianificare i tempi
e programmare le risorse per l'eventuale concessione
dell'agevolazione"
, proprio perché - e ci arriverò -
probabilmente non avete la certezza che questi fondi siano in
qualche modo presenti e, soprattutto, in che tempi si potranno
evadere queste pratiche.
Da un lato, quindi, abbiamo la situazione paradossale tenuta
nascosta, il Casinò, l'AVIF, l'agricoltura...ed io aggiungerei
anche il settore industriale, che forse meriterà un prossimo
approfondimento nei prossimi Consigli (un po' come diceva Chanoux:
"c'est le feu qui couve sous la cendre"
), perché abbiamo
qualche sintomo, qualche iniziativa è arrivata anche da parte
nostra, ma, anche lì, si dice che tutto va bene. Quindi, se tutto
va bene nella stessa misura in cui andava bene per i settori che
abbiamo citato siamo già preoccupati, senza voler peraltro essere
come Cassandra che, in qualche modo, era funesta nell'inquadrare
previsioni che poi si avveravano. Però, è chiaro che dia da pensare
il fatto che anche quel settore, oggi, manifesti qualche sintomo
senza però vedere delle risposte strutturali.
Si annuncia quindi il blocco delle leggi di settore, cioè dei
finanziamenti, del sostegno cruciale a tutti i settori della nostra
economia, in attesa, da mesi, di risposte. Ci si accorge,
apparentemente solo oggi, di una situazione che era nota da tempo,
ma che non era stata svelata e, in due giorni...il giorno
precedente ci si accorge della mancanza di circa 65 milioni - che
poi il giorno dopo sono già in misura minore - in termini di
mancanza di fondi e, il venerdì, cioè il giorno successivo, viene
decretata la fine degli aiuti, o, meglio, della possibilità di
accedere a questi aiuti.
In commissione avevamo cercato di parlare di questo aspetto e
lei, giustamente, ci aveva manifestato una situazione che non
presentava problemi, anche perché la situazione dei conti non era
probabilmente ancora nota. Quindi, da un lato, la ringraziamo per
avere scoperchiato o, meglio, per avere scoperchiato "in parte" la
situazione reale di cui parleremo anche nel bilancio e di cui, come
speriamo, ci darà, nella sua replica, pronti chiarimenti sui tempi,
sulle modalità ed anche sulla capienza di quante pratiche in
proporzione a quelle sospese potranno essere evase.
Che cos'è che contestiamo, al di là delle premesse ed al di là
della diagnosi? Intanto noi contestiamo questa mancanza di coerenza
e, soprattutto, di trasparenza in questi mesi nel non avere avuto
il coraggio o, meglio, nel non aver avuto la volontà di informare
la comunità sulla reale situazione, perché si continuava a far
sperare, con queste promesse elettorali che...anche nella promessa
elettorale qualcuno faceva rientrare, come nella vecchia pratica
socialista - mi perdonerà il collega La Torre - della scarpa prima
e la scarpa dopo, ecco...no! Non c'è stata né la scarpa prima, né
la scarpa dopo, nel senso che la promessa elettorale di avere una
pratica che veniva sbloccata si svela, oggi, nella sua falsità.
Quindi, sono anche queste cose che allontanano la politica dalla
gente, perché la gente si allontana dalla fiducia negli
amministratori nella misura in cui la parola data non viene
rispettata, ma questo vale per tutti gli eletti, non solo per
qualcuno. Quindi, quello che noi oggi contestiamo è, in parte molto
considerevole, questa mancanza che noi denunciamo perché ci si è
presi gioco della comunità in questi mesi.
L'altro aspetto - e, in questo caso, pretendiamo una verità che
non può più essere derogata e non può più essere dilatata - è la
verità in merito a queste pratiche, perché voi dite nella delibera
- e comunque nell'enunciazione alla stampa - due assiomi che sono
leggermente in contraddizione, in quanto voi dite: "noi blocchiamo
le nuove domande perché evaderemo quelle vecchie"...ma la domanda
è: perché non lo avete fatto prima? Quindi la contraddizione che la
gente oggi non capisce - e non lo capiamo neanche noi - è: se c'era
effettivamente la possibilità di evadere le pratiche vecchie,
perché non le avete evase, al di là del blocco di quelle nuove? E
quindi noi le chiediamo e...probabilmente intuiamo anche che ci
siano dei problemi anche su questa parte, che non sia proprio vero
che le pratiche pregresse saranno evase o, meglio, bisognerà capire
in che tempi... L'altro aspetto è quindi di capire se ci siano i
fondi, quali fondi, in che tempi e in che misura questo
avverrà.
Poi l'aspetto più grave è che oggi, attraverso questo atto - che
è un atto, perché, qualcuno lo ricordava, l'Amministrazione parla
attraverso atti - ci sono dei riflessi all'interno di questa
comunità: la gente, in questo momento, non sta capendo in che
direzione l'Amministrazione della Valle d'Aosta stia andando,
perché i paradossi che stiamo vivendo in questi tempi sono noti. Ci
sono i fondi per certe cose - è inutile continuare a citare le
grandi opere, ma così è - come i 90 milioni del Casinò e del
Billia, i 200 da una parte e 150...cioè sono centinaia di milioni
di euro, circa 500, che, quantificando la capienza proporzionata al
bilancio, è chiaro che un terzo del vecchio bilancio sarà
probabilmente anche meno rispetto alle nuove previsioni di
bilancio...hanno ingessato, attraverso le grandi opere, la
possibilità di investire su qualcos'altro. Il piano di
indebitamento parallelo è un piano di indebitamento che esiste,
l'ultimo prestito di 10 milioni, i 50 di CVA, le partecipate
utilizzate come banca - come qualcuno ha già ricordato - sono
parallele alla mancanza di fondi ed esiste un piano di
indebitamento che indebita ogni valdostano, per i prossimi 20 anni
almeno, su decisioni che sono assunte in questo momento. Allora,
certe grandi opere, certi investimenti di rilancio strutturali nel
settore dell'edilizia, in particolare, vanno bene, ma quando arriva
la crisi e se si manifesta in tutta la sua fase conclamata come lo
è adesso, forse si potrebbero anche cominciare a bloccare, al di là
dei contratti, e al di là di quello che ancora si può bloccare. E
poi, invece, mancano i fondi per i settori cruciali (ne abbiamo
parlato in questi giorni): gli enti locali, mancano i fondi per la
cultura, l'agricoltura, il turismo, l'energia, il sociale, tutti
settori strategici della nostra economia e, soprattutto, della
nostra piccola economia, quella delle 25.000 partite IVA che
abbiamo in Valle d'Aosta a fronte dei 100 grandi imprenditori, per
sintetizzare.
Direi quindi che oggi bisogna avere il coraggio di dirci le cose
come stanno, ovvero che questa mancanza di fondi fa parte di scelte
ben precise che continuano, che avevano forse un'origine anche
sensata in un momento di non-crisi, ma, nel momento in cui è
arrivata la crisi, queste scelte devono essere fermate, e le dovete
e le dobbiamo fermare tutti, proprio perché altrimenti non c'è
prospettiva, ma,
in primis
, non c'è prospettiva per i
settori che state gestendo e non c'è futuro e prospettiva per i
settori di cui siete responsabili. E certamente avete una
responsabilità maggiore, magari, rispetto ad altri che, in
quest'aula, stanno cercando di rilanciare quello che è il futuro di
questa Valle, però, siamo tutti coinvolti in questa pianificazione
futura. Ecco perché noi le abbiamo chiesto di essere presenti in
commissione: per condividere, perché, spesso, si cerca di non
condividere le scelte, e poi di condividere le
responsabilità...questo non va bene! Oggi...noi sappiamo che lei
non ha responsabilità su questa vicenda, è arrivato da poco, e
quindi...anzi, lei si è beccato pure questa tra le deleghe dei
disastri vari che le sono stati appioppati e quello che bisogna
dire oggi è che si sapeva benissimo che, facendo certe scelte,
altre scelte non sarebbero più state sostenibili! Questo bisogna
dire alla comunità, e non bisogna continuare a dire: non ci sono
soldi, a Roma ce li hanno tagliati!
È vero: c'è stata una contrazione di risorse, ci sono state
manovre, il Patto di stabilità, ma quelle risorse che sono rimaste
sono state utilizzate per altro, perché nel giorno dei
licenziamenti - non li chiamiamo "licenziamenti", altrimenti
qualcuno si altera - degli esuberi del Casinò, si erogano i 10
milioni! Allora, diventa difficile, per la comunità e, in generale,
per tutti, capire dove stia il limite tra ciò che è vero e ciò che,
invece, non è più sostenibile! Quello che noi chiediamo oggi è
questo, e cioè che, una volta fissati i punti fermi, ci sia una
prospettiva diversa. Noi diciamo questo perché uno dei motivi di
rottura che abbiamo avuto è stato proprio questo sulle scelte
strategiche, sugli enti locali
in primis
, ma sul bilancio
dell'anno scorso e di questo abbiamo già avuto modo di parlare
tante volte. È stato un bilancio che è stato redatto da una sola
persona che ha deciso l'intera pianificazione del bilancio
"elettorale", tanto per capirci, ma anche della pianificazione del
triennale. E questi si accorge, insieme a noi, che questi fondi "a
Roma ci tagliano, ci hanno tagliato...poveri Comuni!" Nella lettera
che è stata mandata ai Comuni la responsabilità viene quasi
scaricata sullo Stato, quando, invece, le responsabilità derivano
dalla Regione!
Noi diciamo quindi semplicemente che questo sistema non reggerà:
non reggerà alle sfide del futuro, non reggerà, soprattutto i
prossimi anni, che non sappiamo solo in termini economici e
finanziari quali saranno, ma saranno anni di sfida per tutta la
comunità, e bisognerà capire, da un lato, dove investire, e
soprattutto bisognerà farlo percepire alla comunità dove si
investe, altrimenti ci si chiede dove stia la crescita. Dov'è la
crescita? La crescita risiede nella coincidenza tra quello che è
l'indirizzo della comunità, in termine di investimenti...decidiamo
che gli investimenti vanno nel settore turistico attraverso la
legge che esiste, vanno nel settore agricolo attraverso le leggi di
settore, vanno nel settore della formazione e del lavoro...bene,
decidiamo prima quali sono questi settori! Dopo, li facciamo
percepire alla comunità, questi investimenti in che direzione vanno
e, quindi, anche i privati investiranno in questi settori e, forse,
i nostri giovani li faremo studiare, li formeremo in quei settori
dove arrivano gli investimenti pubblici e privati...ecco dove
risiede la crescita! Altrimenti, se c'è una politica che, un giorno
dice una cosa, il giorno dopo dice il contrario, 50 milioni da una
parte e 90 dall'altra, però non ci sono i soldi per le istituzioni
scolastiche, facendo degli esempi...mi scusi, Assessore Testolin,
ma, anche da un punto di vista comunicativo, facciamo attenzione a
non mettere un settore contro l'altro, perché non risponde al vero
quello che è stato detto, anche se era a titolo esemplificativo, il
fatto di dire: non ci sono soldi nell'agricoltura perché abbiamo
fatto scelte prioritarie per i tetti delle scuole, perché sono
stati tagliati anche quelli! Attraverso i tagli agli enti locali
abbiamo tagliato i FOSPI, sono stati tagliati anche investimenti
scolastici! Quindi non cerchiamo di mettere un settore contro
l'altro perché non è il momento! Sappiamo benissimo dove sono
andati gli investimenti e, come diceva il giudice Falcone - lo
abbiamo ricordato in qualche Consiglio precedente -
"segui il
denaro"
e, seguendo il denaro, si seguiranno tante cose, non
solo per i bimodali.
In conclusione, noi, oggi, non riconosciamo una scelta ben
precisa. La comunità ha paura, è bloccata perché non riesce a
capire in che direzione si stia investendo, ma dal più piccolo
investimento sulla stufa a legna o a pellet che una persona non
avrebbe comprato, forse, se non ci fosse stato il contributo...ma
non per avere il contributo, ma perché, quando una Regione dice:
"noi crediamo nel risparmio energetico", non basta dirlo a parole!
Se crede nel risparmio energetico, nella legge di settore del
risparmio energetico deve mettere fondi...ecco perché uno compra la
stufa a pellet! Gli investimenti vanno nella direzione di favorire
una certa misura, un certo settore e anche una certa sostenibilità.
Quindi se si dà un contributo per la stufa a pellet, lo si dà in
quella direzione, perché si vuole che si eviti l'inquinamento
piuttosto che altre misure.
Allora, oggi, la comunità che cosa dice? La comunità è
terrorizzata! La comunità non capisce più dove deve investire, la
comunità non capisce in che direzione si vuole andare...anche se le
dà fastidio, Presidente, mi scusi, ma questa è la realtà che,
secondo noi...poi lei è libero anche di pensarla in altro modo,
anzi...meno male, dico! Quindi, checché lei ne dica e checché lei
ne pensi, è un sistema che sta finendo e che non sta dando delle
risposte alla comunità. La gente non sta capendo in che direzione
voi state conducendo perché non state conducendo la comunità da
nessuna parte, se non nella
lobby
dei grandi interessi,
delle grandi opere, dei grandi supermercati, dei grandi costruttori
e che, quindi, non va nella direzione di quello che è l'interesse
reale della comunità valdostana e verso quei principi e quei valori
nei quali noi crediamo.
Gli impegni che noi chiediamo in questa mozione sono chiari:
chiediamo un impegno, visti gli annunci, di reale possibilità che
queste pratiche non evase vengano liquidate nel minor tempo
possibile, e che, al di là degli impegni della mozione, ci sia una
"operazione verità", poi, in commissione, per capire i fondi, al di
là delle risorse dello Stato, dove sono andati, dove finiranno per
l'anno prossimo, per il triennio, quelli rimasti, quelli che non
sono finiti dove abbiamo detto, e vi chiederemo di usarli nei
settori cruciali come la cultura, il turismo, l'occupazione,
l'agricoltura e l'indotto, le imprese, quelle che sono i settori
che, oggi, potrebbero rilanciare la nostra comunità. In assenza di
questa pianificazione, quindi l'appello è soprattutto alle
sensibilità che hanno una capacità, oggi, di essere realmente
consapevoli che un mondo è finito e che non bisogna più continuare
ad esserne complici. Tutti assieme potremmo, forse, evitare un
futuro cupo per questa comunità nella quale noi tutti crediamo.
Grazie.
Presidente
- Grazie. Aveva chiesto la parola il collega
Nogara, ne ha facoltà.
Nogara (UVP)
- Grazie Presidente.
Volevo solo fare un intervento brevissimo per fare una domanda
secca all'Assessore Baccega. Noi abbiamo sentito, nell'audizione
dell'Assessore Testolin, ed abbiamo capito da tutto quello che è
stato detto questa mattina, che assolutamente non ci sono più soldi
per i contributi a fabbricati rurali, per gli attrezzi agricoli,
per la fauna selvatica in caso di incidenti, per gli impianti,
eccetera...praticamente con tutti questi contributi nessuno deve
pensare che si possa arrivare a qualcosa. Però io le chiedo: sempre
nell'audizione, è stato appunto detto che gli 881.000 euro che sono
stati stanziati con questa delibera non sono stati liquidati per
mancanza di cassa...io volevo chiedere, Assessore: lei può dare,
non solo a noi, ma, soprattutto agli allevatori valdostani, una
data più o meno precisa di quando questi soldi possono arrivare
agli allevatori? Grazie.
Presidente
- Grazie. Ci sono altri colleghi che intendono
intervenire? Siamo sempre in discussione generale. Ha chiesto la
parola la collega Carmela Fontana, ne ha la facoltà.
Fontana (PD-SIN.VDA)
- Grazie Presidente.
Ringrazio tutti i colleghi per il contributo che hanno portato a
questa mozione. Quello che volevo chiedere alla Giunta, in futuro,
è una maggiore trasparenza su questa questione. Non è stato bello
apprendere dalla stampa che ci sono stati questi tagli! Penso che
il ruolo del Consiglio sia un ruolo molto importante e, in futuro,
chiediamo a questo Governo, di fare piuttosto un passaggio in
commissione quando ci sono da fare questi tagli, e di valutare
insieme dove si può tagliare e dove è meglio lasciare i contributi.
È già dal 2008 che, come Partito Democratico, abbiamo capito che
questa crisi stava diventando molto pesante; abbiamo fatto
tantissime interpellanze e ci è sempre stato risposto di non
preoccuparci, che non ci sarebbero stati tagli sui servizi, che i
soldi c'erano...automaticamente, man mano che si andava avanti,
vedevamo servizi tagliati e non era vero quello che si diceva.
Io non voglio continuare su questa strada. Io chiedo a lei,
Assessore, di fare come si faceva nell'altra legislatura: avevamo
instaurato un rapporto con l'allora Assessore, ora Consigliere La
Torre, per cui ci faceva la cortesia che, quando si presentavano
problemi come questi per cui andavano fatti tagli, ci convocava,
come Consiglieri, appartenenti a determinate commissioni - e di
questo noi lo ringraziamo - e ci diceva veramente come stavano le
cose. Automaticamente, noi potevamo anche dire ai cittadini: i
fondi non ci sono, succede questo...invece, così, veramente, siamo
spiazzati anche noi! Fino all'altro ieri diceva che non c'erano
problemi e adesso abbiamo appreso dalla stampa di questi tagli.
Facciamo tutti delle figuracce, ed anche la politica! Valutiamo, in
futuro, magari, di comprare qualche macchinario costoso in meno,
fermo, in ospedale, che non viene adoperato, o magari valutiamo di
fare qualche grande opera in meno e valutiamo di mettere questi
fondi a disposizione del turismo, delle imprese, e, soprattutto dei
cittadini che veramente non sanno come andare avanti!
La situazione è drammatica: noi lo stiamo dicendo da tanto tempo
e, finalmente, forse, qualcuno, adesso se ne rende conto! Prima ci
prendevano in giro, ci ridevano dietro dicendo che non era vero,
questo! Adesso, le chiedo veramente, in futuro, prima di fare
questi tagli così lineari, che mettono in crisi tutti i cittadini,
di fare almeno un confronto con i Consiglieri, un passaggio in
commissione. Valutiamo insieme che cosa si può fare! Grazie.
Presidente
- Grazie. Ci sono altri colleghi che intendono
chiedere la parola? Ha chiesto la parola il collega Chatrian, ne ha
facoltà.
Chatrian (ALPE)
- Sì, grazie Presidente.
Volevo fare altre due considerazioni: l'Assessore Baccega avrà
sicuramente molto chiara la situazione riferita a questa mozione,
perché noi abbiamo presentato questa mozione il 27 di settembre e
l'atto che avete approvato è di venerdì scorso...noi non eravamo a
conoscenza della scelta che avete messo in campo. Quindi
distinguerei se possibile, i due passaggi, nel senso che la mozione
va a dare delle risposte a tutto quello che è successo
ante
4 ottobre. Noi, nell'impegno, andiamo ad impegnare il Governo
regionale, a reperire, entro il 15 novembre, le risorse necessarie
per far fronte agli impegni relativi alle istruttorie regolarmente
concluse, ma ancora in attesa di provvedimento amministrativo
riguardo a tutte le leggi di settore (solo per chiarezza) e, al
punto 2, a provvedere alla liquidazione delle pratiche già
approvate, quelle pratiche che, in questo momento, sono in attesa
per motivi di cassa, per motivi di Patto di stabilità. Quindi
volevo solo fare chiarezza, nel senso che la nostra mozione parla
di tutto quello che è stato fatto
ante
la vostra delibera
del 4 ottobre 2013.
Altra discussione normale che rientra nella discussione generale
è il fatto a seguito della scelta che voi avete fatto e, quindi,
gli interventi dei vari colleghi andavano nella direzione di avere,
a quel punto, tutto il quadro della situazione e, soprattutto, poi,
in fase di dibattito sul bilancio triennale, a quel punto, lì e
solo lì, si andranno a definire le priorità, i sostegni, gli aiuti,
e soprattutto la parte di copertura. Volevo fare questa
precisazione perché la nostra mozione va a dare delle risposte, a
nostro avviso necessarie ed urgenti, dato che certe pratiche sono
state già approvate da atti amministrativi. Quindi, il semplice
cittadino o la semplice impresa aspetta delle risposte dirette e,
in seconda battuta, invece, quelle aziende che hanno presentato le
domande...la pratica è stata istruita, ma non c'è stato l'atto
amministrativo per carenza di fondi. Quindi, l'impegno che
proponiamo al Governo regionale e siamo sicuri che il Governo
regionale dovrà...siamo certi che dovrà trovare delle soluzioni,
dovrà, e su questo aspettiamo indubbiamente delle risposte di
natura politica ed auspichiamo veramente l'approvazione di questa
mozione. Poi, se l'Assessore Baccega ritiene che il 15 novembre è
troppo stretto, magari dobbiamo permettere al Governo regionale,
per reperire i fondi, di posticipare al 20, al 25 o al 30 di
novembre...penso che, da questo lato, l'opposizione sia pronta ad
emendare questa mozione, ma dato che stiamo parlando di aiuti
diretti, aiuti dovuti - a seguito e a monte ci sono delle leggi di
settore finanziate ed approvate con delibere applicative - e dato
che, questa mattina, diversi di noi hanno sostenuto, nel momento in
cui abbiamo affrontato il tema della mozione sull'AREA...se
chiediamo rispetto, i primi a rispettare probabilmente dobbiamo
essere noi, l'ente pubblico, l'Amministrazione regionale: per
essere credibili, dobbiamo essere credibili fino in fondo. Quindi,
se le porte erano aperte a certe condizioni, adesso voi dovete dare
risposta e noi, insieme, dobbiamo - speriamo - approvare questa
mozione. Grazie.
Presidente
- Grazie. Siamo sempre in discussione
generale: c'è qualche altro intervento? Non vi sono altre
richieste? Chiudo la discussione generale e do la parola
all'Assessore Baccega, che ne ha facoltà.
Baccega (SA)
- Grazie Presidente.
Provo a dare subito una risposta, perché è importante, alla
Consigliera Fontana che dice: perché così in fretta? Perché, come
avrete letto dal comunicato stampa, evidentemente, abbiamo preso
atto, in questo percorso di confronto, di avvicinamento alla
predisposizione del bilancio 2014-2016, che c'era una possibile
criticità. Convocare la commissione, da lì a dieci giorni,
significava dover ricevere ulteriori "n" domande e disattendere
ulteriori "n" cittadini. Ecco perché si è voluto andare nella
direzione di fare tutto così in fretta; la sospensione, come
ribadito, è andata in quella direzione.
Io assicuro la minoranza che mi piacerebbe tanto assentire a
questa mozione; anzi, se avessi potuto lo avrei già fatto, perché
avremmo evitato tante pagine sui quotidiani, avremmo evitato tante
problematiche in Consiglio e avremmo rassicurato meglio i nostri
concittadini. Nella responsabilità che mi è stata affidata quale
Assessore al bilancio, mi richiamo però ad un atteggiamento più
realista e, quindi, vi dirò anche dopo i motivi di legittimità.
Vorrei anche mettere ordine nelle tante cose che su questa vicenda
dei contributi in sospeso sono state dette ieri, richiamate,
rispetto al finanziamento ottenuto dalla Casinò S.p.A., e non
sempre in modo così chiaro. Avete tutti avuto modo di prendere atto
della risposta, quindi non sto a ribadire che i contributi che
hanno avuto un impegno saranno liquidati al più tardi nel mese di
gennaio 2014; per tutti gli altri contributi è in atto una sorta di
approfondimento e, quindi, stiamo raccogliendo tutti i dati, stiamo
facendo una ricognizione approfondita perché, proprio in fase di
predisposizione del bilancio, è venuto fuori che, probabilmente, si
andava oltre.
Quindi, dalla lettura di questa mozione, voglio sgomberare il
campo da un equivoco che mi sembra emergere dal richiamo delle
premesse della mozione stessa, dove i firmatari attribuiscono
queste sospensioni alla mancata disponibilità sui competenti
capitoli di spesa. Da una lettura attenta della mozione,
sembrerebbe si voglia dire: "voi avete un sacco di soldi sparsi nei
diversi capitoli qua e là ed avete un sacco di domande di
contributi in sospeso per mancanza di risorse su altrettanti
capitoli, quindi scegliete pure tra i tanti capitoli con soldi
inutilizzati e fate una variazione di bilancio,
et voilà
,
trovate le risorse per impegnare e pagare tutto". Non si può fare
così...tutto sbagliato! Innanzitutto, le risorse finanziarie libere
nei vari capitoli, per il 2013, non ci sono. Molti, appunto, hanno
richiamato il mutuo del Casinò-Finaosta, alludendo alla possibilità
di fare un mutuo relativamente al pagamento dei contributi: i mutui
si possono fare solo per gli investimenti, non si può fare un mutuo
per erogare contributi!
Questo ragionamento ci porta direttamente alla seconda
osservazione: la mozione non dice né dove, né come reperire i
fondi. Da qui al 15 di novembre è assolutamente impossibile avere
un ulteriore gettito di entrate che possa consentire di erogare i
contributi. Nelle premesse della mozione vengono anche richiamate
le leggi regionali - la 19, la 6, la 3 e la 26 - ma, come avete
letto, ve ne sono altre nella delibera e, probabilmente venerdì,
visto che ne è rimasta qualcuna indietro, ci sarà un'ulteriore
delibera che aggiunge due leggi di settore, sull'editoria e
un'altra ancora. Il lavoro di ricognizione è ovviamente in fase di
svolgimento, però noi, oltre a questo percorso, abbiamo inteso fare
di più: con questa delibera, sospendendo l'accoglibilità delle
domande di contributo a fondo perso di una serie molto più ampia di
leggi rispetto a quelle indicate nella mozione, abbiamo voluto
anche garantire una parità di trattamento nella gestione di tutti i
casi. Ovviamente la minoranza può stare tranquilla, il Governo
svolgerà il suo compito e, compatibilmente con le risorse
finanziarie, darà le risposte necessarie.
Avviandomi verso la conclusione, nell'anticipare l'astensione
alla mozione presentata dalla minoranza per le motivazioni che ho
fin qui espresso, desidero soffermarmi brevemente su un ultimo
punto importantissimo, che è quello di cui parlavo prima, la
legittimità della mozione: la mozione, così com'è scritta, non è
tecnicamente ricevibile. Ragionando per assurdo, l'accoglimento di
questa mozione impegnerebbe il Governo a destinare risorse per un
importo indefinito e, quindi, potenzialmente infinito - non si sa
quale - e senza l'indicazione della fonte. Quindi ora si capisce
perché, ad un certo punto, ho detto che mi piacerebbe poter
rispondere sì, ma sarebbe un sì irresponsabile e, quindi, un sì
illegittimo. Nell'agire della pubblica amministrazione prima si
trovano i soldi - e questo sarà il percorso che noi vogliamo
seguire - e poi si vanno ad attribuire le destinazioni e le
pianificazioni delle spese.
Io, in conclusione, voglio dare nota di quella richiesta fatta
ieri rispetto al fondo di riserva, dove le spese impreviste
correnti ammontano a 1 milione e 400 mila euro, le spese impreviste
per investimenti ammontano a 1 milione 576, le spese obbligatorie
per investimenti ammontano a 4 milioni e mezzo e le spese
obbligatorie e correnti ammontano a 34 milioni e 300.000, circa 40
milioni di euro, purtroppo, come ben sapete...ma lo sapete, perché
lo avete ribadito ieri nei vostri interventi, nei quali molti
Consiglieri di minoranza hanno sottolineato che, per il futuro, non
sappiamo di quante risorse potremo disporre per scelte pesanti del
Governo sul bilancio regionale (lo ha detto il Consigliere Donzel).
Qualcuno ha detto: il mondo è cambiato...proprio lei, Chatrian, ha
detto: le risorse che abbiamo sono nettamente inferiori, quindi c'è
questa consapevolezza, da parte di tutto il Consiglio...
(interruzione di un Consigliere, fuori microfono)
...e voglio dare un ultimo dato che, in qualche modo, sottolinea
il perché certe risorse, che sono disponibili, non ci è consentito
spenderle ed altre risorse sono venute meno per via del Patto di
stabilità. Noi, nei contenimenti della spesa che lo Stato ci ha
richiesto per il 2013, avremo una minore entrata di 327 milioni. Il
contributo che dovremo versare allo Stato per il 2013, per tutte le
leggi "salva-Italia",
spending review
,
spending
review
sanità, "salva-Italia" a carico della Regione, eccetera,
eccetera, ammontano a 167 milioni. Queste sono cifre importanti che
hanno deturpato il nostro bilancio che, se ricordo bene, nel 2009
ammontava a 1 miliardo e 700 milioni, ma che suppongo sarà appena
sopra il miliardo e 100 nel 2014. Questo è il frutto di un rapporto
con uno Stato che è stato assente, soprattutto nell'ultimo anno, in
cui l'attuale e la precedente amministrazione hanno dovuto lavorare
a spanne, andando avanti senza avere delle certezze, e quando non
si hanno certezze nel fare un bilancio in economia, diventa
difficile e complicato. Uno Stato assente che ha visto, prima, il
Governo Monti picchiare fortemente in testa, per usare un termine
forte, le Regioni a Statuto speciale, ma soprattutto la Valle
d'Aosta e, poi, successivamente, ci aspettavamo qualche risposta
dal Governo PD-PdL...ma in questo momento l'impegno era tutto
concentrato nel "salva-Berlusconi" o "salva-Letta": erano queste le
questioni che fortemente impegnavano il Governo nazionale. Alle
risorse della piccola Valle d'Aosta, forse, non è stata data
attenzione.
Voglio poi concludere questo breve intervento ricordando che,
nel mese di agosto, ebbi la possibilità di fare un'intervista su
una delle testate locali, in cui l'articolista...aveva recepito
quale fosse la preoccupazione, cioè quella dei contributi: in
quell'articolo affermavo che, forse, era necessaria una revisione
complessiva di questo sistema che eroga contributi in modo
significativo. Forse questo dibattito comincia adesso con questa
operazione chiamiamola "trasparenza", perché per noi vuole essere
trasparenza, per noi vuole essere verità nei confronti dei
cittadini; quindi questo è il percorso ed è per questo che
proporremo un voto di astensione a questa mozione.
Presidente
- Grazie. Ha chiesto la parola la collega
Carmela Fontana, ne ha facoltà.
Fontana (PD-SIN.VDA)
- Vede, Assessore, con il suo
intervento ha creato confusione anche fra noi del Consiglio, per
quello che i cittadini, fuori, non capiscono niente! Prima, dice
che se avesse potuto, avrebbe condiviso la nostra mozione, ma dopo
l'ha smontata punto per punto. Di certo non è la maggioranza che
deve andare reperire le risorse, ma è compito dell'Assessore che
deve andare a vedere, perché penso che questo sia un suo
compito.
Noi siamo ben consapevoli dei bilanci regionali: non abbiamo mai
detto che occorre fare le stesse cose che si facevano in passato,
perché sappiamo che i tagli effettuati dal Governo nazionale non
sono stati indolori per la nostra Regione, ma riteniamo di avere
ancora un bilancio molto importante. Bisogna sapere spendere i
soldi che ci sono dove sono più utili.
Per quanto riguarda la questione per cui non si poteva convocare
la commissione perché passavano troppi giorni, noi della minoranza
- e penso di parlare a nome di tutta la minoranza - siamo qui per
lavorare, siamo qui tutti i giorni, e siamo disponibili a qualsiasi
ora del giorno quando ci sono queste problematiche, perché questi
problemi vengono prima delle altre cose. Lei sappia che se c'è
qualcosa ci può chiamare, perché noi siamo disponibili a lavorare
insieme per vedere che cosa si può fare, per non dare questi
risultati affrettati e tagliare i fondi dove non si dovevano
tagliare: già il mondo del lavoro è in ginocchio e noi gli abbiamo
dato una spinta per affossarlo! Grazie.
Presidente
- Grazie. Ha chiesto la parola il Consigliere
Ferrero, ne ha facoltà.
Ferrero (M5S)
- Grazie.
Prendiamo atto che l'aula del Consiglio regionale si è
trasformata in una specie di "Muro del Pianto" di Gerusalemme.
Ormai il ritornello è: "a Roma ce li hanno tagliati, a Roma ce li
hanno tagliati, a Roma ce li hanno tagliati". Ce ne siamo accorti
che ve li hanno tagliati, per carità! Bisognerebbe avere la
sincerità - purtroppo l'Assessore Baccega è arrivato da poco - di
dire, come abbiamo già detto precedentemente, che già all'inizio
del mese di aprile si sapeva che la situazione era questa. Quindi
tutta questa fretta nell'adottare questo provvedimento, senza
nemmeno interpellare, senza nemmeno portare in commissione la
questione è una fretta che, secondo noi, non sta né in cielo, né in
terra. Ormai, il ritornello ci ha sinceramente stancato e ha
stancato anche i valdostani. Sappiamo bene - l'Assessore Baccega ci
parla di travasi da capitolo a capitolo - che ci sono un sacco di
spese: potremmo farvi l'elenco di spese che sono sostenute da
alcune partecipate regionali per iniziative che sono completamente
inutili, ma che, ovviamente, vanno a foraggiare alcuni personaggi
che sono "funzionali" al sistema, però, ovviamente, non ci sentite
da questo lato!
Una battuta sola sul "fuorionda" dell'Assessore Marguerettaz nei
confronti di una supposta preparazione del testo dell'intervento
del Consigliere Rosset da parte di un mio ex collega: dato che
siete molto attenti alla forma...beh, questa è una caduta di stile,
ma sappiamo bene che nel suo Assessorato ci sono le
black
list
con le persone inserite, e quindi questo non ci stupisce.
Sappiamo anche altre cose...magari qualche piccola registrazione
inserita su
You Tube
farà poi ridere qualcuno! Grazie.
Presidente
- Qualcuno vuole intervenire per dichiarazione
di voto? Non vi sono richieste di intervento per dichiarazione di
voto? Se non vi sono richieste...ha chiesto la parola il
Consigliere Donzel, per dichiarazione di voto; ne ha facoltà.
Donzel (PD-SIN.VDA)
- Innanzitutto, una premessa politica
necessaria perché, dopo le morali fatteci in questa giornata dal
Consigliere Restano, assistere ad uno spettacolo di basso livello
politico come quello cui ho assistito adesso, è veramente
indecoroso nei confronti dei cittadini valdostani: dimenticare che
il Senatore Fosson votò a favore del Governo Monti, votò la fiducia
a Monti, ed è seduto lì, in Giunta con lei...dimenticare che un
Onorevole...beh, una volta l'ha votata! Una volta l'ha votata! Stia
tranquillo Senatore Fosson! Non si preoccupi, dico le cose molto
giuste. Se vuole, intervenga poi per fatto personale per dirci
quante volte ha votato la fiducia al Governo Monti, ma intanto l'ha
votata!
Secondo punto: l'Onorevole Marguerettaz della Stella Alpina ha
votato "più volte" la fiducia al Governo Letta, certo! Allora, che
cosa dice? Questi governacci...vota la fiducia! Se il suo partito
vota la fiducia che cosa viene a perorare qua? Dio mio, che
disastri! Avete condiviso una parte di quei tagli con quei governi
se avete votato la fiducia! Prendetevi la vostra parte di
responsabilità, non giocate al facile gioco dello scarica barile
sul livello nazionale, sennò vi assumete la linea dura: votate
contro i governi nazionali se non volete quei tagli, tanto per
parlare! Avete firmato accordi con il Governo Berlusconi e poi
giocate la partita degli autonomisti quando siete qui, perché
pensate che tutti vi ascoltino da casa! No, non ci sto a questo
giochetto! Vi prendete la vostra parte di responsabilità quando
votate la fiducia ai governi! Troppo comodo fare gli autonomisti e
votare le fiducie sottobanco ai governi, sperando che la gente non
capisca, la gente capisce benissimo! Questa è la parte
politica.
Veniamo alla cosiddetta "parte tecnica". Per la quarta, quinta,
sesta volta, in questa discussione di questi due giorni, la mozione
non va bene per un inghippo tecnico: ma sono mozioni di indirizzo
politico! Sono mozioni di indirizzo politico! Sono mozioni di
indirizzo politico! C'è un problema per i 15 giorni? Vuole fare 16?
Vuole fare 20? Ci dica lei, ma non è una questione di giorni. Non
giochiamo su queste cose: sono mozioni di indirizzo politico.
Quindi, in queste mozioni, si dice: bisogna, per stare vicino alla
microimpresa valdostana, all'artigiano, all'agricoltore,
all'albergatore, intervenire in modo puntuale sulle leggi di
settore. Ci dice: non c'è il picco di un quattrino. Ma non può
essersi svuotata di colpo la cassa così! Allora erano vere quelle
cose che dicevamo noi negli ultimi anni: qui, c'è una gestione
scellerata del governo pubblico!
Noi abbiamo presentato questa mozione nella "operazione verità"
- di cui parlava prima il collega Viérin - che noi tutti, gruppi di
minoranza, stiamo conducendo in questi giorni. Una "operazione
verità" - tra l'altro, questa "operazione verità" era già
dell'altra legislatura - per dire che vogliamo puntualmente fare
emergere come sia stato mal gestito il bilancio pubblico. E quindi
i vecchi trucchetti di venire qui a dire: "No, ma qua c'è un taglio
dell'ultima ora del Governo nazionale"...no, non è così, non è
così! Sono stati indirizzati fondi in una certa maniera; sono stati
rinviati, nel 2013, alcuni pagamenti perché c'era il Patto di
stabilità che bloccava la cassa all'inizio di gennaio, e questo
determina lo svuotamento ed il blocco dei finanziamenti, almeno in
parte è così. È un'operazione elettorale, lo avete fatto per
vincere le elezioni, e ci siete riusciti per quei 200 voti! Adesso
è un guaio, adesso è un guaio, questo è il punto. Certo che non può
votare questa mozione se non riesce a reperire i soldi! Non si può
continuare con le finzioni, ma qui è un disvelamento, è il
disvelamento di soldi che continuano ad esserci nelle partecipate e
che non riuscite a riorganizzare. Allora, lei mi dice: non è vero
che i soldi di Finaosta possono andare nel bilancio regionale...ma
lo so, lo sappiamo anche noi, non è che siamo proprio analfabeti!
Semplicemente quei soldi possono andare comunque a finanziare dei
mutui, quei 10 milioni di Finaosta, tanto per parlarci chiaro.
Quindi, non è vero che possono non essere indirizzati verso le
imprese, verso gli alberghi e quant'altro. No, eh no, eh no! Non
giochiamo...
Si dà atto che dalle ore 18,37 riassume la presidenza il
Presidente Emily Rini.
Rini (Presidente)
- Colleghi! Concluda, collega
Donzel.
Donzel (PD-SIN.VDA)
- ...non giochiamo attorno alle
parole...quei soldi, i 10 milioni di Finaosta al Casinò possono
essere indirizzati verso la piccola-media impresa valdostana,
comprese le aziende agricole, assolutamente! Allora, voi li avete
indirizzati al Casinò e noi non li vogliamo indirizzare lì: questo
è il punto, la differenza che ci fa votare queste mozioni!
Presidente
- Grazie, collega. La parola al collega
Guichardaz.
Guichardaz (PD-SIN.VDA)
- Io non volevo intervenire
perché con voi è come sparare contro l'ambulanza. Quindi, sembra
veramente di avere a che fare con...non lo so io...non vorrei dire
un'armata Brancaleone, ma quasi.
Mi chiedo: ma dove eravate fino a maggio? Dove eravate fino a
luglio? Ma li leggete i vostri programmi elettorali o li fate
scrivere da qualcuno e poi li dimenticate? A voi disturba, vero,
richiamare i vostri impegni? Ma io vi ricordo che quando voi
scrivete un programma di legislatura...perché io credo che ai
cittadini vadano dette le cose come stanno, e scrivete:
"sviluppare percorsi di educazione ambientale, favorire la
diffusione, continuare a sostenere la riduzione di..., sviluppare
adeguate ed innovative politiche di formazione del personale,
sostenere la produzione a basso impatto, investire nella ricerca e
nei progetti innovativi, investire nella conservazione e nella
valorizzazione del paesaggio, sviluppare una politica culturale,
realizzare mostre, promuovere e sostenere gli eventi culturali,
castelli, Forte di Bard, siti minerari, promuovere la
famiglia
... - con che cosa? -
...valorizzare il
micro-credito, razionalizzare la spesa nei servizi, nell'ottica di
mantenere alti standard qualitativi, realizzare adeguate politiche
di prevenzione, sostenere l'accesso all'abitazione, continuare
nell'opera di manutenzione del territorio, definire un programma di
interventi, ottimizzare il funzionamento, completare
l'infrastrutturazione
...con che cosa? Ma con che cosa fate
tutta questa roba? Ma queste sono promesse o è un programma?
Allora, o le risorse ci sono o non ci sono! Non è che vi accorgete
adesso, a distanza di tre mesi, che non ci sono i soldi per fare
tutte queste robe! Io le ho lette in fila, una dietro l'altra,
queste sono promesse! Queste sono solenni promesse che avete fatto
davanti ai cittadini, davanti alle persone nel momento in cui "vi
siete votati"! Allora, se non ci sono i soldi, ma perché continuate
a scrivere delle baggianate del genere? Come fate a sostenere gli
investimenti se non c'è una lira?
Adesso ci venite a dire che ci saranno 1.100 milioni di euro,
l'altro giorno ce n'erano 1.700...ma lo sapevano tutti! Si sa da
anni che ci sono degli interventi che vengono fatti dal livello
centrale e oggi venite qua, a piagnucolare? Mi sembra veramente,
quando si sentono queste cose...io ci scommettevo, non sono
intervenuto...dicevo ai miei colleghi: vuoi vedere che tirano fuori
di nuovo questa storia del livello centrale, Roma ladrona, Roma
cattiva? Intanto, i vostri sono lì e continuano ad appoggiare
questi cattivoni e poi, voi, dopo, venite da noi e dite le
manfrine, sostenere Letta, non sostenere Letta, queste cose che ve
le state suonando e ve le state cantando! Quindi siete voi da
quella parte e siete voi che state conducendo le trattative a
livello nazionale! Voi avete fatto delle promesse ed oggi ci venite
a dire che queste promesse non sono realizzabili!
Président
- La parole au collègue Chatrian.
Chatrian (ALPE)
- Grazie Presidente.
Come vede, collega Restano, non stiamo perdendo tempo, stiamo
lavorando. Giorno dopo giorno, Consiglio dopo Consiglio e, peggio
ancora, punto dopo punto e, peggio ancora, mozione dopo mozione,
presentata dall'opposizione, stiamo smascherando il bilancio
elettoralistico che avete messo in campo per tutto il 2013, pezzo
dopo pezzo! È stato chiarissimo il nuovo Assessore Baccega,
chiarissimo, limpido! Più chiaro di così...penso che non potevamo
chiedere di più, Assessore Baccega!
Ieri abbiamo discusso di Casinò: situazione drammatica e non più
sostenibile. Mercoledì scorso abbiamo parlato di agricoltura:
copertura zero! Abbiamo parlato di zootecnia questa mattina:
copertura zero! Investimenti sull'agricoltura: copertura zero!
Adesso stiamo parlando di leggi di settore...ma di che cosa stiamo
parlando? Parliamo di alberghi, parliamo di sostegni alle attività
commerciali, parliamo di affittacamere, parliamo di agriturismi,
parliamo di artigiani, parliamo di imprese artigiane, parliamo di
piccola industria...parliamo, Assessore Marquis, di risparmio
energetico, parliamo...mi sembra questa mattina...no, ieri, ieri
abbiamo parlato di enti locali, piccoli, grandi e medi Comuni.
Non è accettabile, Assessore Baccega, non è accettabile! Lei fa
un ulteriore passo avanti, oggi, un'ulteriore "operazione verità":
colpa dello Stato, colpa degli altri... Tecnicamente, ci ha
spiegato - e se devo dire, neanche troppo bene - che, secondo lei,
questa mozione non è accettabile. Mi spiace, ecco, non aver
anticipato, come ho fatto questa mattina con il collega Testolin:
non metteteci davanti il discorso tecnico! Spiegate ai valdostani
che avete messo in campo solo ed esclusivamente un bilancio
elettoralistico per prenderli in giro e per prendere il loro voto!
E adesso le casse sono vuote, sono vuote! E poi lei viene a
spiegarci che abbiamo sbagliato a redigere la mozione? nel momento
in cui, a seguito della nostra mozione, voi approvate un atto
amministrativo, una delibera di Giunta, il 4 di ottobre, 4 giorni
dopo la nostra presentazione? Vergognatevi! Si vergogni, Assessore
Baccega! Dal punto di vista politico io dico questo, politico!
Perché voi avete approvato questa delibera a seguito di stimolo, a
seguito di "operazione verità" di questa opposizione che vi chiede
i conti! E anche noi rappresentiamo i valdostani all'esterno! Li
rappresentiamo, e cerchiamo di rappresentarli degnamente, anche se
il collega Restano, questa mattina, ci ha detto, tranquillamente,
nel suo intervento importante, che facciamo perdere tempo!
A mio avviso, a nostro avviso, non vogliamo fare perdere tempo,
anzi: noi vogliamo continuare, come dei trattori, a mettere fuori
dal segreto delle stanze una "operazione verità", in modo che i
valdostani sappiano fino in fondo che avete raccontato balle, prima
di queste elezioni regionali, che li avete presi in giro e, peggio
ancora, avete messo in campo un bilancio elettoralistico...e, al 9
di ottobre, state dicendo che non potete mantenere gli impegni che
avete gentilmente messo, nero su bianco, in campagna elettorale!
Molto grave! Brutta situazione, brutta pagina politica per la Valle
d'Aosta! Grazie.
Presidente
- Altri?
Il y a quelqu'un d'autre qui souhaite intervenir? Il n'y a pas
d'autres? La parole au Président Rollandin.
Rollandin (UV)
- Ho ascoltato con attenzione gli
interventi che sono stati fatti per illustrare questa mozione.
Sicuramente questa mozione si inserisce in un momento in cui si sta
preparando il bilancio e l'Assessore, giustamente, ha fatto
riferimento a quelle che sono le necessità di mettere insieme le
disponibilità, oggi, esistenti, tendendo conto dei vincoli che ci
sono per presentare il bilancio in tempo utile; se si riuscirà a
fare il calendario in tempo utile, sapremo anche quando ci sarà il
bilancio e sapremo anche quando potremo discutere di questo
progetto che, di solito, avveniva a fine novembre-inizio dicembre.
Oggi siamo ad ottobre: per presentare questo, naturalmente noi
abbiamo bisogno di una serie di tasselli e, in quell'occasione,
credo che avremo finalmente la possibilità non tanto di fare quella
che voi chiamate "operazione verità", quanto di dire come e perché
si fanno certe scelte.
La difficoltà che era già stata sottolineata, nell'ambito di
quelle che sono le disponibilità, l'anno scorso...è stato
sottolineato, prima delle elezioni con quella delibera che non è
piaciuta a nessuno (non piaceva nemmeno a noi, ma è stata
obbligatoria) del -10 punti percentuali fatta prima delle
elezioni...non dopo, prima! E quella ci è stata contestata, e si è
detto: non potete fare questo. Noi abbiamo detto: dobbiamo per
forza dare un segnale che la situazione deve essere rivista. Poi
abbiamo detto in modo chiaro che una serie di documenti dovevano
poter essere confrontati con lo Stato che ci ha chiamati - ed
avremo tempo, oggi non possiamo farlo, ma avremo tempo di
discuterlo - su tre oggettivi problemi che non sono ancora risolti:
il riparto tra Regioni a Statuto speciale, che vuol dire passare o
da 59 milioni o a 165 milioni; l'attuazione del federalismo
fiscale, che vuol dire sapere come si tiene in considerazione
quello che è stato fatto, quello che la legge dice e i tagli, le
riserve erariali, che, di volta in volta, vengono programmate; il
Patto di stabilità: a seconda di quello che il Patto di stabilità
ci dà, noi possiamo svincolare, possiamo utilizzare i fondi che
abbiamo, che è il vero inghippo che è diventato gravissimo nel
momento in cui...noi, è da maggio che chiediamo di poter discutere
di questo fatto...
Poi, daremo le prove, diremo gli incontri che abbiamo fatto
laddove il Sottosegretario di turno ci diceva che non era possibile
perché non c'era, di fatto, la necessaria possibilità di dare le
risposte politiche perché, tecnicamente, la cosa era dimostrata. Su
questi tre fatti la situazione è diventata sempre più grave perché,
logicamente, c'era l'attesa di sapere come noi potevamo chiudere il
Patto, cosa che interessava anche i Comuni, e interessa ancora i
Comuni, perché noi abbiamo garantito per i Comuni, ma per garantire
il Patto di stabilità noi dobbiamo avere delle risposte politiche,
perché noi abbiamo chiesto tutta una serie di provvedimenti e di
scorporo da quello che è il Patto di stabilità. Altri hanno fatto
nello stesso modo e sono in attesa di avere delle risposte. Questo
ha portato a dover prendere dei provvedimenti che, come l'Assessore
ha detto, a questo punto, diventavano improrogabili, perché non
avevamo risposte.
L'ultima crisi a livello nazionale la conosciamo, risale ad una
settimana fa: abbiamo chiesto, immediatamente, di poter avere un
incontro per chiarire queste tematiche, perché, senza questo, non
possiamo dare risposte poiché non ci sono i numeri. Se stiamo
ragionando in termini minimali anche per il bilancio, è perché, se
non abbiamo queste risposte, non possiamo venire qui, in questo
consesso, e chiudere questa discussione che non può essere letta
come qualche cosa che è legata ad un passaggio elettorale. Non è
così e lo dimostreremo!
Come sapete, c'è stato il bilancio 2013 che era annuale e
pluriannuale: andremo a vedere che cosa abbiamo scritto per il 2014
e che cosa possiamo mantenere, tenendo conto dei tagli. Mi spiace
che qualcuno legga male i tagli! Una volta, c'erano alcune forze
politiche, quando ancora c'era l'IVA di importazione...non sono
passati secoli...che, qui, in quest'aula, dicevano: ci sono troppi
soldi! Quando spariranno questi soldi? Bisogna ricordarlo,
perché...lo so che non piace questa musica, ma la voglio ricordare,
perché la gente, fuori, deve capire dove siamo andati a parare con
questa logica per cui la Valle aveva troppi soldi, la Valle doveva
essere sgrassata perché non li finalizzava! Oggi, siamo a dire:
come facciamo? Poi, vedremo! Non solo è in tema, ma è la ragione
per cui, nella discussione del federalismo, noi abbiamo avuto una
decurtazione che è stata per tutti di 352 milioni...non so se mi
spiego!
Oggi siamo passati...quelle che presenteremo al bilancio...non
voglio anticipare nulla...finalmente avremo l'opportunità per
chiarire tutti i punti e sul perché noi abbiamo bloccato alcune
leggi con i contributi, il che non significa che abbiamo fermato
l'economia o quelli che sono gli interventi che faremo e che
continueremo a fare per gli investimenti, quindi, per quelle che
sono le possibilità di operare nei singoli settori. Lo daremo come
risposta nel momento in cui presenteremo il bilancio: questa è la
logica con cui si vuole operare. Quindi, non è oggi il momento di
garantire che vengano...quello che noi, oggi, riteniamo
indispensabile è l'avere queste risposte. E, quando saremo qui,
vedremo come si spostano certi beni, perché quando si ha 10 o li
metti da una parte o li metti dall'altra! E non sono i 10 milioni
che ogni tanto qualcuno ripete...perché noi, se ogni tanto ci
permettiamo di ripetere qualcosa...ma voi lo avete ripetuto per
giorni e giorni dei 10 milioni dati al Casinò! Quei soldi del
Casinò non potevano essere dati per i contributi! Vorrei che fosse
chiaro, perché se la gente, fuori, pensa che sia un peccato, che
potevano essere usati per garantire i soldi per i contributi...ma è
un mutuo! Non è così ed è dimostrato che non è così! Quindi sono
due cose che non c'entrano nulla, non c'entrano nulla! Allora io
credo che sia giusto avere un po' di pudore anche su quello che ci
diciamo.
Il programma di legislatura, che a qualcuno si vede piaceva
molto. Il programma di legislatura, quello a cui ha fatto
riferimento qualcuno in quest'aula, ripetendo tutti i punti: qui,
noi siamo tranquilli e vi dimostreremo che lo teniamo in alta
considerazione, non si preoccupi! Quando verremo qui diremo quello
che facciamo e quello che si può legittimamente fare o quello che
deve essere rivisto, lo faremo tranquillamente, non abbiamo paura
del confronto. È un programma a cui teniamo molto, lo abbiamo
portato qui e lo abbiamo presentato. È un programma che noi
vogliamo mantenere e credo che ci siano tutte le disponibilità per
fare un confronto su tutti questi temi. Però, chiedere oggi che si
faccia, attraverso questa mozione, che si garantisca, questo è un
discorso che...quando presenteremo il bilancio, a quel punto,
avremo tutti gli elementi per dire che cosa faremo, cosa e dove,
perché si dovranno fare delle scelte, com'è giusto! Quindi faremo
il possibile per riuscire a dare una giusta ripartizione di fondi
tra tutte le esigenze che ci sono a livello della nostra
comunità.
Sul perché non si sia ricorsi prima al blocco: questo è dovuto
al fatto per cui noi abbiamo dovuto intervenire, in quel momento,
perché il tempo passava. Noi speravamo di fare questo già a luglio,
perché se avessimo avuto delle risposte avremmo saputo se avevamo
bloccati 200, 100 o 50 milioni di euro, avremmo saputo che cosa
avremmo potuto utilizzare, non di quel fondo, che non era a
disposizione di qualcuno, ma quel fondo era solo legato al sistema
che giustamente le finanze devono avere per controllare il flusso
che deve esserci a livello di disponibilità finanziarie, in modo da
non sforare dal Patto. Perché noi, se non abbiamo certe deleghe,
rischiamo di non rientrare nei limiti del Patto di stabilità con
tutte le conseguenze che ne derivano, vedi alcune Regioni, a cui, a
livello centrale, non vengono più erogati soldi: questa è la
conseguenza! Io credo che occorra anche rendere conto di quelli che
sono meccanismi difficili. Io mi rendo conto che sia più facile
dire: ah, peccato, avete detto questo e non lo avete mantenuto!
Certo, è più facile, me ne rendo conto. Spiegare perché, pur avendo
i soldi, non si possa pagare, è molto più difficile. Io credo che
questa sia un'operazione molto difficile. E qualcuno ci ha anche
provato...devo dirlo, onestamente, anche da parte di chi siede in
questi banchi e che, onestamente, l'ha detto, ma non è così facile
farsi capire, eppure la realtà è questa!
Noi, oggi, se avessimo la possibilità di utilizzare il riparto
fiscale, com'è scritto, senza i tagli che ci sono stati imposti,
noi non avremmo problemi. Non avremmo certo fatto questa delibera,
né avremmo difficoltà a pagare tutto quello che c'è da pagare, e a
pagare nei tempi come abbiamo sempre pagato, tranne la fine
dell'anno 2012, quando - sempre per il Patto di stabilità - abbiamo
dovuto stoppare per 20 giorni, altrimenti abbiamo sempre pagato a
5-8 giorni, quindi non era propaganda, era quello che succedeva,
perché c'era la disponibilità! Poi non si è più potuto per queste
contingenze. Credo che la vediate anche voi questa contingenza e
vediate quello che succede nelle altre Regioni...ne parleremo a
livello di discussione del bilancio.
Noi, oggi, ribadiamo che, in quella sede, avremo la possibilità
di vedere ed anche di valutare quali siano le scelte. Noi
proporremo delle scelte: vediamo dove e come spostereste questa
disponibilità, tenendo conto che ho 10, perché se avessi 20 sarebbe
tutto più facile! Questo è un calcolo che è molto...ma perché non
diamo anche questo? Benissimo! Vediamolo! Guardi, il bilancio
arriverà a breve, non manca più molto. Benissimo! Noi, su questo,
siamo sicuramente in grado di dimostrare le scelte che sono state
fatte, scelte anche coraggiose, difficili, che però abbiamo dovuto
operare in questo momento, proprio per rispetto verso chi ha un
rapporto con le pubbliche amministrazioni. Su questo quindi siamo
sicuramente disponibili a fare un confronto, sia in commissione,
sia in aula, per dimostrare che quello che stiamo dicendo è una
cosa seria che, purtroppo, ha creato grosse difficoltà a tutte le
amministrazioni. Non più tardi dell'altro giorno c'è stata una
nuova riunione con le Regioni a Statuto speciale in cui il Ministro
delle finanze ha annunciato che, probabilmente, ci saranno altre
manovre in corso. Certamente questo non suona come musica per le
nostre orecchie, ma è la realtà di tutte le Regioni a Statuto
speciale. Con questo, noi ribadiamo la nostra disponibilità ad
intervenire in tutti i momenti necessari per garantire gli impegni
che sono stati presi.
Président
- Merci Président. A demandé la parole, pour
déclaration d'intention, le collègue Gerandin.
Ci sono dei problemi con la postazione. Facciamo spostare,
magari provvisoriamente...collega Gerandin, se intanto può
spostarsi...scusate l'inconveniente tecnico...perfetto. Non
funziona? Scusi, collega Gerandin, ha la parola.
Gerandin (UVP)
- Può darsi che io vada oltre i cinque
minuti; prima volevo prenotarmi, ma non sono riuscito per problemi
legati alla prenotazione.
Allora, semplicemente per riprendere un po' i contenuti di
questa mozione e sottolineare alcuni aspetti, alcuni passaggi,
legati al fatto che noi avevamo avuto già percezione delle
difficoltà in aula, seppure con tutta la buona volontà e lo spirito
di squadra nel rispondere da parte di alcuni Assessori: l'Assessore
Baccega, l'Assessore Marquis, altri che sono intervenuti. E abbiamo
avuto la percezione di questa difficoltà...è legata al fatto di
quando noi ponevamo dei problemi o sollevavamo delle questioni
molto pertinenti: ci si continuava a ripetere che bisognava ancora
acquisire tutte le pratiche, bisognava fare le verifiche del caso.
Mi limito al discorso dei contributi dell'energia elettrica alle
famiglie valdostane, al piano delle politiche del lavoro e altre
richieste che avevamo fatto in merito alla situazione su quelli che
erano i pagamenti.
Ma voglio provare a leggere in una maniera un po' diversa, anche
a seguito di quanto ha detto il Presidente prima e anche a quanto -
e io lo riconosco - molto onestamente l'Assessore Baccega ha detto
nella propria relazione. Lei nella replica, Assessore, ci ha detto
che nel 2013 purtroppo non ci sono risorse disponibili. Io voglio
dare credito alle sue parole e, ricostruendo un po' quella che il
collega Viérin ha chiamato "operazione verità"...io la chiamerei
anche "operazione trasparenza", ecco, perché se analizziamo bene
quelli che sono i contenuti di quest'atto che voi avete approvato,
la parte importante è l'ultima parte della delibera di Giunta
regionale, la parte importante è quella sicuramente dove voi dite
che chiudete, diciamo, le possibilità di fare ulteriori richieste
di contributi. C'è però una parte finale che preoccupa molto: è
quella nella quale voi dite che, dopo le varie ricognizioni, ci
sarà l'eventuale concessione..."eventuale", voi l'avete scritto
questo, eventuale concessione di questi contributi per coloro che
già hanno fatto domanda.
E, allora, leggendo questa delibera, mi vengono in mente alcuni
passaggi che possono creare un po' di allarme, perché la situazione
che lei ci ha dipinto è anche quella che il Presidente ci ha
sintetizzato: le difficoltà di relazionare con lo Stato. Noi lo
sappiamo che le risorse non sono più le stesse, sappiamo delle
difficoltà che ci sono, però la situazione che è stata dipinta, è
una situazione un po' diversa, una situazione molto grave! Il
messaggio che passa è un messaggio molto grave! Io ero seduto a
tavola, quando lei, Presidente, ha presentato il piano anticrisi,
dove c'erano le varie categorie: dagli agricoltori...non stiamo ad
elencarle, perché supererei abbondantemente i cinque minuti...ma in
quell'occasione è stato presentato questo piano anticrisi dicendo
che noi dobbiamo aiutare l'economia valdostana, noi dobbiamo
rilanciare l'economia valdostana. Io vorrei capire che cosa
comporta una delibera del genere nei confronti...quali sono le
ripercussioni riferite al piano anticrisi. Ma non è così
Presidente, abbia pazienza! Non può essere così, perché noi abbiamo
avuto operatori, imprese che chiedevano: mantenete almeno i
contributi...chi non chiedeva addirittura...e mi ricordo gli
albergatori che chiedevano, se è possibile, la seconda rata. No,
adesso noi diciamo loro: non solo non vi abbiamo riconosciuto...e
probabilmente non era possibile riconoscere la sospensione della
seconda rata...noi diciamo pure che non diamo loro i contributi su
spese già fatte o su spese, comunque, già preventivate! Oh, ma sa,
Presidente, tanti hanno comunque programmato per un minimo quella
che è l'attività imprenditoriale, per cui, dalle spese di
progettazione o quant'altro, ci sono delle spese che comunque
vengono fatte.
Allora, io capisco, Assessore, che lei molto coerentemente ha
detto che non potrà votare questa mozione, lo capisco certamente,
malgrado la buona volontà, ma non basta. Io prendo...guardi, mi
prendo una responsabilità di fronte a tutta la minoranza, la prendo
a costo di essere smentito. Io sono disponibile a fare una
proposta: lo togliamo il termine del 15 novembre, mettiamo il
termine al 31 dicembre...voi non la voterete lo stesso, perché la
difficoltà è legata alle risorse 2013! È questa la verità! Per cui
la vera verità, è che voi dite 2014, perché voi pagherete il dovuto
2013 sul bilancio di pertinenza 2014, come avete già fatto nel
2012! L'unica differenza, mi permetta, è che nel 2012 eravate in
sofferenza negli ultimi due mesi. La gente non se ne è accorta,
perché quello che voi dovevate pagare, gli ultimi due mesi, li
avete pagati a gennaio! Quest'anno la sofferenza è nata ad
agosto-settembre, per cui noi pagheremo cinque mesi nel 2014 e lei,
Assessore, si troverà a gestire il bilancio regionale 2014,
con...ad aprile, lei sarà un ministro senza portafoglio! Lei
sarà...no, no, ma è così! Lei sarà un Assessore senza portafoglio!
Lei non avrà più nessuna risorsa! Questa è la verità, noi dobbiamo
dirlo, dobbiamo dirlo a tutti! È così!
Presidente -
Adesso deve concludere.
Gerandin (UVP) -
...concludo, concludo semplicemente
dicendo: guardi che queste cose si sapevano già prima. Voi siete
entrati in difficoltà già nel 2012, avete pagato nel 2013, avete
volutamente, "avete volutamente" fatto un bilancio che non è un
bilancio di competenza, di cassa; avete fatto un bilancio - come
qualcuno ha detto - pre-elettorale. Avete fatto un bilancio tenendo
conto di risorse che non avevate disponibili, pur sapendo di queste
difficoltà. È su questo che io vi dico che voi avete mentito! Avete
mentito ai valdostani, su queste cose avete mentito...
Presidente -
Concluda.
Gerandin (UVP) -
...non sulle difficoltà...le difficoltà,
chiunque ci sia ad amministrare, sono difficoltà oggettive, su
questo io non voglio far polemiche, perché è questa la situazione,
ma voi dovevate dire la verità! E la sfida...davvero, mi prendo la
responsabilità: spostiamo la data al 31 dicembre e poi vedete se la
votate! Grazie.
Presidente
- Collega Gerandin, la invito a stare in
quella postazione.
Altri vogliono intervenire? Qualcuno vuole intervenire?
Colleghi, ci sono ancora richieste di intervento? Se non ci sono
richieste di intervento possiamo mettere in votazione. Prima della
votazione vi chiedo...però, vi invito, vi prego davvero...ho
capito, però quando vi chiedo...perché poi dobbiamo chiudere, sennò
su tutti i punti la tiriamo per le lunghe. Io ho chiesto se
volevano intervenire...
Collega Chatrian, per...? perché ha già effettuato la sua
dichiarazione di voto...grazie.
Io, invece, devo solo fare una richiesta di tipo tecnico:
dobbiamo solamente spegnere e riavviare il sistema per il problema
che c'è stato alla postazione...qualche minuto, e poi procediamo
alla votazione.
Si dà atto che la seduta è sospesa dalle ore 19,15 alle ore
19,23.
Rini (Presidente)
- Bene, colleghi, dovremmo esserci. Vi
chiedo scusa per l'inconveniente tecnico, purtroppo non dipende da
noi, è il sistema. Ha chiesto la parola il collega Viérin.
Viérin L. (UVP)
- Oui, Madame la Présidente, seulement
pour demander si ce problème technique a des conséquences aussi sur
la question du vote secret, dans le cas échéant on demanderait le
vote dans la cabine, car il est prévu, au moment où il y a des
problèmes sur le système informatique. Nous avons déjà parlé de ce
sujet à différentes reprises, et nous croyons que le fait d'avoir
aujourd'hui des problèmes qui sont partis d'une position, mais qui
sont en train, d'une façon virulente, de passer aussi à d'autres
positions, il pourrait y avoir des problèmes sur...influencer le
vote secret.
Presidente
- No, abbiamo chiesto, non c'è nessun problema
di tipo tecnico, è solo al momento della prenotazione che possono
esserci problemi; quindi procediamo al voto al banco. Procediamo
alla votazione segreta, al banco. Colleghi, la votazione è aperta.
Bene, tutti hanno votato? Possiamo chiudere la votazione.
Presenti: 35
Votanti: 17
Favorevoli: 17
Astenuti: 18
Il Consiglio non approva.
On peut passer maintenant au point 18 à l'ordre du jour.
