Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 13 del 27 luglio 1988 - Resoconto
OGGETTO N. 13/IX - DIBATTITO SULLE DICHIARAZIONI
PROGRAMMATICHE DEL PRESIDENTE DELLA GIUNTA REGIONALE.
PRESIDENTE:
Ha chiesto la parola il Consigliere Tonino;
ne ha facoltà.
TONINO (P.C.I. ):
Io voglio iniziare questo intervento
rivolgendo un augurio di buon lavoro al nuovo Presidente della
Giunta che in questo quinquennio si troverà ad operare in una
situazione non facile, perché la nostra Regione dovrà impegnarsi in
sfide importanti per il futuro della nostra comunità.
Rivolgendomi a tutto il Consiglio ed a tutti i colleghi
Consiglieri, vorrei augurarmi che in questa legislatura si svolga
un dibattito politico aperto, all'altezza dei bisogni della Regione
e che abbia come punto di riferimento due temi che noi riteniamo di
grande rilevanza, uno dei quali è già stato da me accennato ed è
quello della sfida che la Valle d'Aosta si appresta a sostenere in
vista dell'unificazione europea. Il secondo tema, invece, è quello
relativo al come governare la modernizzazione in Valle d'Aosta, a
fronte di processi e di cambiamenti di grande portata, che possono
incidere pesantemente anche sull'identità della nostra Regione.
Ho parlato di augurio, ma in realtà dietro questo nostro augurio
si nasconde una preoccupazione per due rischi che noi vogliamo
evidenziare. Il primo è quello derivante dalla dimensione della
maggioranza (27 Consiglieri su 35) che rischia di svilire il
dibattito in Consiglio regionale - tentazione che è stata sempre
presente anche nel passato - e che rischia di spostare il dibattito
all'oscuro, non alla luce del sole, ma all'interno delle forze di
maggioranza.
Il secondo rischio che vogliamo evidenziare deriva da una
concezione della politica che noi vogliamo combattere e che io, per
comodità, definirei "della corsa alla gestione", per cui sembra
essere importante avere qualcosa da gestire o da utilizzare in
quella che viene definita "la politica dello scambio", per
raccogliere consensi elettorali, facendo però passare i programmi
in secondo piano.
Voglio qui evidenziare una cosa che abbiamo già detto in
campagna elettorale e cioè che il rischio enorme che si nasconde
dietro una tale concezione della politica è quello di una
deresponsabilizzazione, di una caduta verso l'assistenzialismo ed
anche, visto che parlo a dei Consiglieri che si apprestano a
lavorare per una nuova legislatura, di un appiattimento della
nostra funzione e del nostro ruolo, che io vedo soprattutto
creativo nella capacità di individuare prospettive nuove per la
comunità valdostana e nella nostra effettiva capacità di saperci
autogovernare e di andare verso un effettivo autogoverno
regionale.
Ecco, a nostro avviso, non c'è stata questa attenzione ai
programmi, ai contenuti, alla qualità dell'impegno politico e, in
fondo, anche alla concezione della politica, nella trattativa per
la formazione della nuova maggioranza regionale. Questa attenzione,
in realtà, è stata vista poco anche nel corso della campagna
elettorale, nella quale hanno giocato ben altri fattori ed
elementi.
Non sono chiare a noi le ragioni e le discriminanti di carattere
programmatico che hanno portato alla formazione di questa
maggioranza. Vorremmo anche discutere sulle ragioni politiche che
hanno portato alla riproposizione della vecchia maggioranza, con
l'allargamento al Partito Socialista Italiano.
Io faccio queste considerazioni partendo da una valutazione,
ovviamente molto sintetica, del risultato elettorale che è molto
chiaro: c'è stata una forte avanzata dell'Union Valdôtaine che, in
generale, ha penalizzato tutti gli altri partiti. Hanno perso molti
partiti a base nazionale ed anche quei partiti o movimenti che non
hanno perso, in realtà sono rimasti sulle loro posizioni. Una
perdita significativa è stata registrata anche da partner della
maggioranza uscente.
E' indubbiamente vero che i comunisti hanno perso più di altri e
non voglio eludere il problema o sottacere questo aspetto. Noi
stiamo pagando il prezzo di una trasformazione e di una fase di
cambiamento che è più violenta che non in altri momenti della
storia del nostro Paese e della nostra Regione. Scontiamo anche un
attacco a valori, a contenuti ed a idealità che erano propri della
Sinistra, tant’è vero e questo è un dato che deve
far riflettere in generale tutte le forze di Sinistra e tutti
coloro a cui stanno a cuore le sorti della Sinistra - che questa
fase della nostra vita nazionale degli ultimi dieci anni vede che
l'intero arco della Sinistra perde complessivamente terreno.
Noi restiamo, tuttavia, nella nostra Regione la terza forza
politica, crediamo di essere portatori di un disegno programmatico
chiaro, fatto di contenuti, e di una concezione seria e sana della
politica, di un rapporto corretto tra politica ed istituzioni e tra
istituzioni e cittadini.
Dal voto, quindi, è venuto il dato sicuro della riconferma di
una centralità dell'Union Valdôtaine nello schieramento politico
regionale. Volendo guardare gli schieramenti non riusciamo a vedere
altre conferme. Noi abbiamo riconosciuto questo ruolo dell'Union
Valdôtaine, che d'altronde le deriva da una lettura della volontà
popolare, e dopo le elezioni abbiamo sviluppato una proposta
politica partendo dai programmi e dalle necessità, in parte nuove,
della nostra Regione. Noi abbiamo proposto uno schieramento
democratico e progressista, fondato sul rapporto tra la Sinistra ed
i movimenti autonomistici. Si tratta di una proposta che è
finalizzata all'attuazione di un salto di qualità nell'azione della
nostra Regione, nella capacità progettuale, nei rapporti tra la
Regione e lo Stato, nello sviluppo in Valle d'Aosta della
democrazia interna, dei diritti dei cittadini e della possibilità
di partecipazione effettiva dei cittadini.
Una simile scelta era o non era possibile? Noi diciamo di sì,
partendo dalla considerazione che la piattaforma presentata
dall'Union Valdôtaine alle diverse forze politiche era stata da noi
giudicata come un'utile base di discussione, che non conteneva
chiusure o forzature e che, a nostro avviso, doveva essere riempita
di contenuti pregnanti. Questa avrebbe dovuto essere la vera sfida
ed il vero confronto tra le forze politiche. Ancora una volta,
invece, è prevalsa la logica degli schieramenti. Ad un certo punto
il confronto sul programma è stato interrotto, si è chiuso il
recinto e si è deciso di discutere dei posti, tant’è
che il programma presentato oggi dal Presidente della Giunta è
identico a quello presentato in una prima fase dall'Union
Valdôtaine. Non credo, infatti, che possano essere prese in
considerazione le aggiunte di alcuni capitoli.
Quale è stato l'apporto dato dalle altre forze politiche alla
stesura di questo programma? In che modo si è svolto il confronto
programmatico? La realtà è che l'interruzione della discussione sul
programma è stata reale e che l'attenzione delle forze politiche si
è rivolta a ben altro. La riproposizione della vecchia maggioranza,
con questa sorta di cooptazione del Partito Socialista Italiano, è
stata presentata finora con una notevole scarsità di motivazioni e
mi auguro che il dibattito serva anche a capire questa
circostanza.
Nel corso della trattativa, l'Union Valdôtaine ha gestito bene
il potere contrattuale che le derivava dalla sua posizione, sia
verso la Democrazia Cristiana, alla quale è riuscita a far pagare
un prezzo, sia verso gli Autonomisti Democratici Progressisti,
aiutata in questo dal comportamento del Consigliere Maquignaz.
A me pare che ai socialisti bastasse poco: la Presidenza del
Consiglio, le cui funzioni, tra l'altro, si vogliono ridimensionare
rispetto al passato; questo, infatti, è un punto del programma.
Crediamo che questo sia un po' poco perché si possa parlare di una
apertura a Sinistra, ed in questo voglio essere chiaro, non certo
perché la Sinistra siamo solo noi o solo quando ci siamo noi si può
parlare di un rapporto con la Sinistra. E' ben lontano da me un
simile pensiero e noi infatti riconosciamo il ruolo che ha il
Partito Socialista Italiano e siamo interessati, come abbiamo già
detto tante volte, ad una ricomposizione di tutta la Sinistra nella
nostra Regione, che vada ben oltre gli spazi occupati dai
tradizionali partiti della Sinistra. Non credo, però, che si possa
parlare in questo caso di un significativo spostamento a
sinistra.
Tutti sappiamo che, in realtà, l'allargamento è servito per
governare meglio alcune contraddizioni che erano presenti nella
vecchia maggioranza, alcuni conflitti ed alcune tensioni che erano
presenti in alcune forze della maggioranza, per cui credo che sia
giusto dire che, in realtà, una maggioranza così larga sia
sostanzialmente funzionale al bisogno del Presidente della Giunta
di avere un maggiore margine di manovra e di sicurezza. Queste
sono, per come le vediamo noi, le ragioni principali di questa
maggioranza quasi pletorica che - e qui ripeto una preoccupazione
che ho già espresso all'inizio - rischia di essere soffocante delle
istituzioni.
Ho detto prima del rischio implicito in un dibattito che si
svolga solo all'interno della maggioranza ed a questo si deve
aggiungere il fatto davvero negativo, che è già stato ricordato
questa mattina dal Consigliere Riccarand, di un passo indietro e di
una scelta grave relativamente all'equilibrio tra la maggioranza e
l'opposizione nella gestione dei lavori di questo Consiglio
regionale. La scelta di non riconoscere alle forze di opposizione
alcuna presidenza di Commissione come può essere letta se non come
il tentativo di controllare anche l'attività del Consiglio?
Nella riunione che si è svolta ieri è stato detto che questo
dovrebbe consentire un maggiore raccordo: che cosa significa?
Significa forse che con un più stretto raccordo si vogliono violare
le norme regolamentari, per favorire la Giunta rispetto
all'attività del Consiglio? Noi crediamo che sia questa la vera
preoccupazione, che non è solo del Partito Comunista, perché
riguarda il funzionamento delle istituzioni e del Consiglio
regionale. Per noi non si tratta di una questione di potere, ma di
una questione di garanzie, questo sì, sul ruolo e sulle funzioni
del Consiglio regionale.
Torno a ripetere che questa, a nostro avviso, è una scelta grave
che fa anche iniziare male i rapporti, in quest'aula, con una vera
e propria prevaricazione che non ha riscontro in nessun Consiglio
regionale di questo Paese, in cui il dibattito tra le varie
componenti è improntato alla civiltà ed al rispetto reciproco.
E' stato detto anche che il rapporto con la Democrazia Cristiana
e l'allargamento della maggioranza al Partito Socialista Italiano
dovrebbero servire per un migliore raccordo con il Governo
nazionale, al, fine di risolvere alcuni problemi del cosiddetto
"contenzioso" tra la Regione e lo Stato. Anche in questo caso,
onestà avrebbe voluto che si facesse un bilancio dei cinque anni
trascorsi e forse anche dei cinque precedenti. Che cosa è stato
risolto, nel rapporto tra la Regione e lo Stato, con l'alleanza
privilegiata con la Democrazia Cristiana? In che cosa si è distinta
la Democrazia Cristiana nazionale nei confronti in generale delle
autonomie ed in particolare dell'autonomia di questa Regione?
Qualcuno di voi ha parlato con l'On. Caveri sul dibattito in corso
in questi giorni presso la Commissione affari istituzionali della
Camera sulla riforma delle autonomie locali? Non è sfuggito a
nessuno, e tanto meno a noi, il fatto che il Presidente della
Giunta, nel leggere questa mattina il programma, ha stancamente
ripetuto questioni che erano già alla base del programma della
vecchia maggioranza regionale cinque anni fa: il Parco Nazionale
del Gran Paradiso, il Mauriziano, le norme di attuazione per
l'industria, la legge elettorale, il problema della ferrovia ... Mi
fermo qui, ma l'elenco potrebbe continuare. Si tratta comunque di
questioni che erano all'ordine del giorno esattamente cinque anni
fa.
In realtà noi abbiamo già detto, e torniamo a ripetere qui, che
il metodo deve essere ben altro. Noi non abbiamo bisogno di
"padrini romani", peraltro inconcludenti, per risolvere le
questioni dell'autonomia di questa Regione; abbiamo invece bisogno,
questo sì, di alcune piattaforme autonomistiche attorno alle quali
si raccolgano atteggiamenti il più possibile unitari - qualche
forza politica può anche non essere d'accordo, perché non è
obbligatorio avere l'assenso di tutti - e di condurre una battaglia
autonomistica unitaria su contenuti precisi per la soluzione dei
nodi che ancora esistono tra la Regione Valle d'Aosta e lo Stato.
Questo è a nostro avviso il modo più corretto per affrontare questi
problemi. Così è stato, ad esempio, per la vicenda del riparto
fiscale e così è stato, recentemente, per la vicenda del futuro
dello stabilimento COGNE di Aosta, dove un atteggiamento unitario
di tutte le forze politiche ed una chiarezza di obiettivi (cosa che
non sempre esiste) hanno fatto perseguire risultati positivi.
Per quanto ci riguarda, tutta questa materia sarà oggetto di
grande attenzione, così come lo sarà anche il problema più generale
del rapporto tra l'autonomia di questa Regione e le riforme
necessarie dello Stato italiano. In campagna elettorale noi abbiamo
parlato della necessità di una fase costituente ed in questo senso
è da noi bene accolta la proposta di formare una commissione
istituzionale, con il compito di ragionare sullo Statuto speciale,
e noi aggiungiamo anche di inserire la voce della Valle d'Aosta nel
dibattito più generale per le riforme istituzionali.
Grande attenzione daremo ai contenuti del programma. Non credo
che oggi si possa entrare nel merito dei punti programmatici,
proprio per la loro genericità, perché, come ho detto prima, essi
andrebbero riempiti di contenuti e di proposte.
Vogliamo tuttavia qui riproporre il tema della sfida del 1992
che è stata posta al centro della nostra campagna elettorale e che,
a nostro avviso, dovrebbe riguardare il modo in cui, in questa
Regione, facciamo la politica di sviluppo. Noi siamo preoccupati
per come la data del 1992 è stata vista da alcune forze politiche
nel corso della campagna elettorale. A sentire qualcuno, sembra
quasi che il problema principale sia quello di risolvere la
quantità di risorse da mettere nel bilancio regionale nel momento
in cui, con la caduta delle barriere doganali, mancherà un'entrata
derivante dall'I.V.A. da importazione. Se questa è l'impostazione,
io credo che sia ben poca cosa rispetto, invece, ai compiti ed alla
qualità della struttura produttiva ed umana di questa Regione nel
1992.
E' appena uscito un libro, preparato dalla Commissione C.E.E.,
in cui si prevede, per gli effetti del 1992, la creazione di 2,5
milioni di nuovi posti di lavoro in Europa e si quantificano, anche
se vi risparmio le cifre che sono molto articolate, i benefici
economici della caduta dei costi della "non Europa". Quello che va
considerato è il fatto che, per le divisioni tra i diversi Paesi,
esistono dei costi aggiuntivi sull'economia. Ora, è a questo
livello che dovremmo attrezzare una Regione di frontiera.
In campagna elettorale, con la presenza ad Aosta del Capogruppo
al Parlamento europeo On. Cervetti, noi abbiamo proposto fin da
adesso, in vista del 1992, una direttiva del Parlamento europeo che
riguardi interventi per le zone di frontiera, che riguardi la
necessità di riconvertire anche alcune strutture produttive che,
con la caduta delle barriere doganali, non avranno più ragione di
esistere; quindi è urgente da oggi una nostra iniziativa in tal
senso.
Più in generale, noi dobbiamo stare attenti a come verrà
costruito questo mercato unico europeo, perché è sotto gli occhi di
tutti che ci sono almeno due tendenze. La prima è quella dei
cosiddetti "neoliberisti" e di tutti coloro che hanno cavalcato le
teorie in base alle quali la nuova Europa viene vista soprattutto
come la caduta di qualsiasi impaccio (deregulation selvaggia), per
cui la funzione principale dovrebbe essere svolta dal mercato e dai
grandi gruppi finanziari. Questa è la teoria della Thatcher e di
altre forze moderate in Europa, che noi vediamo come molto
pericolose per una realtà come la nostra, perché, di fronte ad
un'Europa di quel tipo, con la via libera al potere delle
multinazionali e del mercato finanziario, una realtà piccola come
la nostra rischia un impoverimento, un appiattimento e soprattutto
una perdita della capacità di controllare e di governare lo
sviluppo economico e civile della Regione.
Esiste poi una seconda tendenza che è quella portata avanti
dalle forze di Sinistra, che vedono il mercato unico come una
possibilità nuova per avere una leva in più per lo sviluppo
dell'Europa, ma soprattutto che intendono esercitare nell'Europa
un'effettiva possibilità di governare lo sviluppo in funzione del
riequilibrio e delle necessità che hanno le diverse autonomie e
collettività locali. Noi dovremmo attestarci e lavorare su questa
seconda tendenza, affinché la nostra Regione svolga un ruolo
effettivo nella costruzione della nuova Europa.
Ho fatto solo questi riferimenti, perché il programma che noi ci
attendiamo da parte della maggioranza dovrebbe dare risposte ai
contenuti, da un lato, e cioè quello che facciamo qui, ma anche
all'iniziativa esterna, perché noi non ci accontenteremo solo dei
contenuti. Questo è, a nostro avviso, il modo migliore per esaltare
con una certa fantasia la capacità di essere una Regione pilota
anche nella sperimentazione dell'autonomia e dell'autogoverno. Noi
lavoreremo, quindi, in questo senso e lavoreremo anche per
modificare i rapporti di forza e per modificare i rapporti tra le
forze politiche di questo Consiglio regionale.
Non ci contrapponiamo a questa maggioranza, quasi che essa fosse
un blocco omogeneo, perché sono tante ovviamente le sue differenze
interne, e le vediamo, perché le varie forze politiche presenti
hanno necessità di giocare un certo ruolo. Crediamo che lo stesso
confronto con l'Union Valdôtaine, per tutte le forze politiche,
debba essere fondato su contenuti e su valori, contro tendenze al
conformismo od all'appiattimento e crediamo anche che questa
maggioranza debba al più presto essere superata, anche qui come
nelle democrazie avanzate, da due schieramenti che si
contrappongono soprattutto sul piano dei contenuti.
Questa sorta di corsa alla maggioranza o di corsa al potere di
tipo gestionale può essere giustificata in una fase storica in cui
si perdono, o si stanno perdendo alcuni valori, od in cui vengono
messi in discussione alcuni capisaldi. Se ne ricava altrimenti
l'impressione come del resto ho già detto prima, che serva di più a
gestire qualcosa, piuttosto che ad esprimere delle idee, dei valori
o dei programmi.
Noi vediamo, quindi, la nascita di questa maggioranza anche come
una fase di transizione e la consideriamo come un modello che deve
essere superato da equilibri più avanzati. La nostra opposizione
sarà chiara e netta, un'opposizione che guarda ai contenuti e che
si prefigge anche uno scopo.
Le distinzioni sul modo di governare e sui contenuti da dare
all'azione regionale non possono essere soffocate da una vasta
maggioranza, per quanto ampia essa sia. Le distinzioni ci sono nel
modo di essere delle forze politiche, per i contenuti di cui
ciascuno di noi, per la propria tradizione e storia, è portatore.
Noi lavoreremo su questi contenuti per fare in modo che si
costruisca fin da adesso un rapporto che consenta di tendere a
maggioranze diverse, che abbiano al centro la necessità di un salto
qualitativo nell'azione della Regione, ed in questo senso siamo
convinti assertori dell'autonomia e dell'autogoverno regionali.
Il giorno in cui per autonomia si in tendesse soltanto una somma
di privilegi e la pratica politica fosse limitata al galleggiare
sull'esistente, utilizzando questi privilegi, allora ci troveremmo
all'inizio della fine. Sempre di più invece, anche se il problema
non riguarda solo la Valle d'Aosta, il rilancio delle autonomie e
della capacità di autogoverno verranno valutati sui fatti, sulle
cose che si fanno e si producono, nonché sulle idee che si
riusciranno ad esprimere.
Se non ci sarà volontà prevaricatrice da parte delle forze di
questa maggioranza, noi porteremo nel dibattito consiliare questi
contenuti e svolgeremo questa azione, convinti di difendere in quel
modo gli interessi della Valle d'Aosta più avanzata.
Si dà atto che alle ore 16,23 assume la Presidenza il Presidente
BICH.
PRESIDENTE:
Prima di procedere nel dibattito, informo il
pubblico che nella sala sottostante è stato attivato un impianto di
amplificazione che consente di seguire i lavori del Consiglio e di
sfoltire l'eccessivo assembramento della tribuna.
Ha chiesto la parola il Consigliere Riccarand; ne ha
facoltà.
RICCARAND (N.S.):
Io mi sarei aspettato l'intervento di
qualche rappresentante della maggioranza anche per alternare le
voci dell'opposizione con quelle, sinora silenziose, della
maggioranza. Visto però che nessuno chiede la parola, intervengo
per esporre le considerazioni del Gruppo di Nuova Sinistra rispetto
alla proposta di maggioranza che è stata formulata e rispetto al
documento programmatico letto dal Presidente della Giunta.
La prima cosa che vorrei rilevare è la totale assenza di
motivazioni nel giustificare la composizione della maggioranza: né
nelle parole del Consigliere Viérin, infatti, né in quelle del
Presidente della Giunta è stato spiegato il perché della novità
costituita dalla nuova composizione della maggioranza con
l'ingresso del Partito Socialista Italiano. Non abbiamo sentito
nessuna spiegazione e nessuna teoria per motivare la nuova
composizione della maggioranza e quindi noi, così come credo anche
l'opinione pubblica, ci chiediamo se questo è l'effetto dell'onda
lunga craxiana, se è l'effetto più locale del prestigio del nuovo
Capo gruppo del Partito Socialista Italiano oppure se dipende da
qualche altro fattore.
Alcune spiegazioni ed alcune motivazioni vanno date. Come mai
nella precedente legislatura si è ritenuto di dover tenere il
P.S.I. fuori dalla maggioranza, mentre adesso si ritiene necessario
inserirlo a pieno titolo ed affidargli la Presidenza del Consiglio?
E' una domanda che finora non ha avuto risposta.
L'altra questione, sulla quale non ho sentito spiegazioni o
giustificazioni, è relativa alla composizione della Giunta.
Sappiamo, e fra poco ne avremo una conferma ufficiale, che su otto
membri della Giunta cinque saranno dell'Union Valdôtaine, due della
Democrazia Cristiana ed uno degli Autonomisti Democratici
Progressisti. L'Union Valdôtaine cioè avrà la maggioranza assoluta
nell'Esecutivo (5 membri su 8), pur avendo solo una maggioranza
relativa nel Consiglio regionale (12 membri su 35). Non c'è
proporzione in questi rapporti, così come non c'è neppure
all'interno delle forze della maggioranza, perché i Consiglieri
dell'Union Valdôtaine sono soltanto 12 su 27 e cioè sono meno della
metà dei componenti della maggioranza, eppure detengono più della
metà dei posti in seno all'Esecutivo. Non solo, ma fra i cinque
posti dell'Union Valdôtaine c'è la Presidenza della Giunta, ci sono
Assessorati come Agricoltura, Foreste ed Ambiente Natura le e
Turismo, Urbanistica e Beni Culturali, che, come ben sappiamo,
hanno un peso notevolmente superiore a quello degli altri
Assessorati. Non a caso c'è stato un confronto serrato sul come
andavano ripartiti gli Assessorati. C'è quindi un'occupazione molto
forte, da parte dell'Union Valdôtaine, di tutti i posti che contano
e che giunge a farle avere addirittura la maggioranza assoluta
all'interno della Giunta.
Evidentemente bisognerebbe riuscire a parlare di questo assetto,
per capire qualcosa di più in merito. Naturalmente noi non
chiediamo spiegazioni all'Union Valdôtaine, la quale prende tutto
quello che può afferrare e del resto essa conosce molto bene l'arte
di occupare e di gestire il potere e sa molto bene come ha fatto a
passare dall'11 per cento dei voti del 1973, quando stava
all'opposizione, al 34 per cento del 1988, dopo la crescita che ha
avuto quando ha preso in mano la Giunta regionale. La mia domanda,
però, ha per interlocutori le altre forze regionali,
la Democrazia Cristiana, gli A.D.P., il Partito Socialista
Italiano ed il Partito Repubblicano Italiano, che dovrebbero
spiegare come mai accettano una situazione di questo genere, con le
conseguenze che essa avrà in prospettiva. Esse dovrebbero spiegare
se c'è qualche supremo interesse della Regione a cui sono disposti
a sacrificare tutto, anche il senso della propria dignità e del
proprio ruolo politico. Ma di tutto questo noi, almeno finora, non
abbiamo avuto alcuna spiegazione.
Vengo ora al programma che ci è stato illustrato dal Presidente
della Giunta. Come ha già detto giustamente il Consigliere Tonino,
da un confronto attento del testo presentato oggi dal Presidente
della Giunta con quello che era stato fornito alle forze politiche
consultate dall'Union Valdôtaine quindici giorni fa, non risultano
esserci differenze sostanziali o significative. C'è solo qualche
piccola variazione che adesso dirò, ma la sostanza è rimasta
identica. C'è in più soltanto un capitolo sulla formazione
professionale che non compariva nel precedente testo, ma il resto è
quasi tutto invariato.
In particolare, nulla di quello che era contenuto nella bozza di
programma che, torno a ripetere, era dell'Union Valdôtaine ed era
stata proposta per il confronto sulla base del quale si sarebbe poi
costituita la Giunta, è stato tolto e sono state apportate solo
pochissime correzioni. Questo cosa significa? Significa quello che
è già stato detto e cioè che sul programma in realtà non c'è stato
confronto fra le forze che adesso compongono la maggioranza, perché
è stata accettata "in toto" la proposta presentata dall'Union
Valdôtaine.
Direi anzi che c'è un dato sorprendente, che io ho notato già
questa mattina ascoltando le parole del Presidente della Giunta e
poi questo pomeriggio leggendo attentamente il testo scritto che ci
è stato fornito, e cioè che, a parte il capitolo sulla formazione
professionale, che non compariva nel precedente testo, ci sono
cinque modifiche, non certamente di grande rilievo, ma che io
voglio elencare perché sia chiaro anche il significato di certi
cambiamenti.
Nella pagina 1 è stato aggiunto un riferimento piuttosto
generico alla parità uomo-donna ed alla difesa delle categorie
deboli (anziani, giovani ..); così come, sempre nella pagina 1, è
stato aggiunto un riferimento alla necessità di modernizzare
l'apparato regionale e di introdurvi il lavoro a tempo
parziale.
Ci sono poi due modifiche alla pagina 4, dove si prevede
l'adozione di una legge regionale per la valutazione dell'impatto
ambientale delle opere pubbliche, che non compariva nel precedente
testo; così come, restando sempre nella pagina 4, non compariva nel
precedente testo la sottolineatura della necessità di estendere le
incentivazioni per il recupero abitativo.
L'ultima variazione è alla pagina 8, dove è inserito un
riferimento al Piano energetico regionale: "La Région rédigera un
Plan régional de l'Energie".
Queste sono le uniche cinque novità, ma ciò che mi ha
particolarmente sorpreso ed interessato è il fatto che, di queste
cinque, le uniche tre che possono essere considerate come novità
sostanziali coincidono con tre dei ventun punti che il nostro
Movimento aveva presentato con un documento scritto
all’Union Valdôtaine.
Noi cioè avevamo esplicitamente chiesto che nel documento, che
poi sarebbe stato presentato dal Governo regionale, fossero
previsti: una legge regionale per la valutazione dell'impatto
ambientale delle grandi opere pubbliche, un piano energetico
regionale ed una precisa scelta nel campo della politica abitativa,
con l'incentivo al recupero abitativo rispetto alle nuove
costruzioni.
Prendiamo atto con soddisfazione che l'Union Valdôtaine ha avuto
un atteggiamento di attenzione rispetto alle proposte che abbiamo
fatto. E' una cosa che, evidentemente, ci fa piacere, perché si
tratta di punti che, secondo noi, sono importanti, per cui
cercheremo di fare in modo che questi, così come anche altri che
riteniamo validi, siano realizzati al più presto.
Se però togliamo questi punti che abbiamo proposto noi, ci
chiediamo che cosa hanno proposto la D.C., gli A.D.P., il P.S.I. ed
il P.R.I., cioè quei partiti che fanno parte della maggioranza:
essi non hanno proposto niente e ci sembra che il loro apporto
programmatico sia pari a zero.
Venendo allora ad un giudizio più complessivo sul documento
programmatico, al di là di quello che c'è o non c'è, che è stato
aggiunto o modificato, la nostra valutazione è sostanzialmente
questa: c'è un punto su cui noi siamo totalmente contrari, che
avevamo già indicato all'Union Valdôtaine e che ripetiamo oggi in
Consiglio, del resto lo conoscete tutti, ed è il punto del
programma in cui si ribadisce la validità della scelta della
realizzazione dell'autostrada Aosta-Courmayeur. Non sto a
riprendere le motivazioni che abbiamo più volte espresso per dire
che questa scelta è negativa, completamente e strategicamente
sbagliata e peserà negativamente sul futuro della Valle
d'Aosta.
A parte questo, che è l'unico punto sul quale il nostro dissenso
è totale, io credo che sul resto del documento ci sia la
possibilità di un'ampia convergenza, però questo ci dice anche che
il documento è molto generico. Che cosa significa, infatti,
affermare, come si fa a pagina 2, in merito ai rapporti
istituzionali, che bisogna risolvere la questione del Parco del
Gran Paradiso? E' piuttosto sorprendente che si costituisca una
Giunta, ci sia una maggioranza e si lavori su un programma per
dire: "Eh, dobbiamo risolvere il problema del Parco del Gran
Paradiso!". Ma chi non lo sa che bisogna risolvere il problema del
Parco del Gran Paradiso? Però un programma di governo, e questo è
un programma di governo per il quinquennio 1988-93, dovrebbe,
quantomeno, non dico esplicitare, ma dare almeno una indicazione
secondo quali linee si vuole risolvere questo problema, perché lo
si può risolvere in tanti modi diversi.
Noi ci chiediamo, pertanto, che cosa vuol significare questa
formulazione così generica e priva di contenuti. Vuol dire forse
che il Partito Socialista Italiano dovrà andare dal Ministro
dell'Ambiente, Ruffolo, e dirgli: "Guardi che bisogna
regionalizzare il Parco del Gran Paradiso"? E' questo il
significato? Qui non c'è scritto. Possiamo pensare che sia questo,
così come possiamo pensare che sia tutt'altro, ma questo non
significa presentare un documento programmatico e cioè un documento
in cui ci sono delle scelte di governo. L'altro dato che si rileva
è il seguente: l'Union Valdôtaine aveva detto agli organi di
stampa, ed anche a noi, nel corso dei primi incontri che sono stati
fatti, che era assolutamente necessario, su alcune questioni di
grande peso istituzionale ed in particolare sui rapporti tra
Regione e Stato, definire dei tempi certi. Basta con degli impegni
generici senza scadenze certe; vogliamo delle date precise, dei
punti di riferimento e delle scadenze entro cui verificare se i
nostri partner hanno rispettato o meno determinati impegni! Ognuno
può leggersi il documento e cercare da tutte le parti, ma non
troverà mai un punto di riferimento od una scadenza, perché non vi
è mai detto che al tale impegno si dovrà provvedere entro sei mesi,
un anno, due o tre anni, od entro la legislatura, nel senso che
tutto è lasciato in una sfera di totale indeterminatezza. Anche
sotto questo aspetto, quindi, ci sembra che il documento sia
estremamente carente.
Per quanto riguarda le omissioni, occorre dire che esse ci sono,
perché nessun documento può essere del tutto esaustivo, però alcune
sono particolarmente macroscopiche, anche perché, sia il nostro
Movimento sia altre forze politiche, nel momento di andare a
costituire un governo regionale, avranno sicuramente sottolineato
la necessità di dire delle cose più precise su alcuni punti. Per
non dilungarmi, faccio soltanto due esempi.
Sappiamo tutti che fra due anni scade la convenzione
Regione-SITAV per la gestione della Casa da Gioco di Saint-Vincent,
quella convenzione che, da quando esiste il Casinò, è sempre stata
rinnovata in modo sciagurato a trattativa privata, senza che mai
sia stata fatta la benché minima gara d'appalto.
Sappiamo quali sono i rapporti che si muovono intorno al Casinò
di Saint-Vincent, che hanno fatto sorgere non solo recentemente, ma
anche in passato, grandi questioni molto delicate con dei risvolti
anche penali. Sappiamo che nella prossima legislatura questo
problema dovrà essere affrontato e che anzi già nei prossimi mesi
bisognerà cominciare ad avviare una riflessione su questo tema;
eppure si costituisce una maggioranza, si forma una Giunta e si
predispone un programma di legislatura senza dire quali sono le
intenzioni dell'Esecutivo rispetto al fatto che si possa andare o
meno verso una trattativa privata e senza alcun orientamento? A me
sembra che alcune indicazioni dovessero essere date.
Così come rispetto a tutto il problema della politica delle
entrate, e cioè del bilancio, delle risorse finanziarie e dei soldi
su cui si regge la Regione Valle d'Aosta, qui non c'è niente. Come
Nuova Sinistra, da tempo diciamo che la Regione non ha una politica
delle entrate, e cioè non fa niente per dire come devono essere
reperite le risorse, e praticamente delega tutta questa parte molto
importante delle scelte politiche allo Stato. Mi pare di capire che
anche per questo fosse emersa, la volontà di affidare l'Assessorato
alle Finanze alla Democrazia Cristiana, forse perché la stessa
viene vista come il partito più affine alla realtà statale.
La logica che sembra in auge nella nostra Amministrazione è che
lo Stato deve preoccuparsi di reperire i soldi e di farli arrivare
nelle casse della Regione e poi l'Union Valdôtaine si preoccupa di
spenderli. Questa è la filosofia che sta dietro tutto un certo tipo
di comportamenti. Però, se si vuole fare un discorso di autonomia
di governo, bisogna avere una politica delle entrate o la capacità
di individuare dove bisogna andare a reperire le risorse e quali
risorse bisogna andare a reperire.
Su questo terreno non si può delegare e non si può far finta di
niente, specie quando si sa, come ha ricordato prima il Consigliere
Tonino, ma lo sappiamo tutti perché ne discutiamo da anni, che la
scadenza del 1992 inciderà pesantemente rispetto ai soldi che
arrivano all'Amministrazione regionale, con un taglio grosso
sull'I.V.A. da importazione che, attualmente, è la principale
entrata del bilancio della Regione. Su questo problema e su questa
decurtazione, che sarà grossa, non si dice niente?
Mi sembra che ci sia un notevole livello di irresponsabilità
rispetto alla questione finanziaria ed ai soldi da cui dipende
tutto l'apparato regionale, dalla politica del personale
all'ammodernamento ed alle scelte da effettuare, ad esempio, nel
campo dei lavori pubblici, e dai quali credo che dipendano anche i
cinque posti in Giunta dell'Union Valdôtaine.
Su questo problema, nei ventun punti che avevamo presentato
all'Union Valdôtaine, tra l'altro avevamo indicato anche una
proposta, per quanto limitata, nel senso che abbiamo suggerito di
cercare, in questi anni che ci separano dal 1992, di considerare i
300 miliardi annui circa dell'I.V.A. da importazione, che sono
destinati a scomparire, come una parte straordinaria del bilancio
regionale, da non utilizzare, quindi, nella spesa corrente,
ordinaria e ripetitiva, perché un domani non li avremo più, ma da
utilizzare solo in investimenti che un domani ci daranno un
determinato reddito. Eppure, neanche questa piccola scelta, che
potrebbe essere un segno dell'attenzione, non sufficiente, ma
comunque necessaria rispetto alla gestione del bilancio, è
contenuta in questo documento e ciò dimostra che questo discorso
non è stato recepito.
Su molti punti si potrebbe continuare a fare degli altri esempi,
ma io voglio solo dare il senso di quelli che, a mio avviso, sono i
limiti di questo documento, che si presenta come documento
programmatico per la legislatura 1988-93. A nostro avviso questo
documento contiene alcune cose interessanti, sulle quali siamo
d'accordo e per la cui più rapida realizzazione Nuova Sinistra darà
tutto il suo apporto ed anzi, in caso di mancato rispetto di
determinati impegni, ve ne chiederà la ragione. Al di là di questo,
tuttavia, ci sembra che il documento, rispetto ai problemi reali ed
alle grosse questioni dei prossimi cinque anni, non sia all'altezza
della situazione, non dia delle indicazioni e non faccia delle
scelte.
Noi, quindi, come abbiamo espresso un giudizio critico rispetto
alla costituzione della maggioranza ed alla scelta del Presidente
della Giunta, così esprimiamo un giudizio Critico sull'impostazione
di questo documento programmatico.
PRESIDENTE:
Ha chiesto la parola il Consigliere Maquignaz;
ne ha facoltà.
MAQUIGNAZ- (Indipendente):
Certamente non è senza un po'
di emozione che oggi prendo la parola per la prima volta in questo
Consiglio regionale nella mia qualità di indipendente. Desidero
subito ricordare, infatti, che ho rassegnato le dimissioni dagli
A.D.P., anche se il Movimento ha ritenuto di non doverle rendere
pubbliche, già il 19 luglio 1988.
La mia decisione è stata sofferta e mi ha lasciato pieno di
amarezza, ma d'altra parte non potevo restare in un Movimento che
non mi riconosceva e che io non riconoscevo, circostanza questa che
provocava delle sofferenze ad entrambi. Credo, quindi, che non si
tratti di una rottura, ma semplicemente di una separazione
naturale, anche se definitiva, che nasce dal senso delle cose e da
incompatibilità di comportamenti e di idee.
Mi auguro che questa separazione non degeneri in una polemica
inutile, che non servirebbe a nessuno e tanto meno alla comunità
valdostana, ma possa rappresentare un momento di riflessione per
entrambi.
Mi riservo di spiegare più compiutamente nel corso dei prossimi
mesi i motivi di questa scelta, mentre oggi desidero rendere
pubblica la lettera di dimissioni che ho inviato al Presidente del
mio Movimento, Sen. Cesare Dujany:
"Cher César,
Le printemps va renaître et moi je dois mourir.
Je chante la liberté et celle de mes amis.
Je cherche mon chemin perdu dans la forêt.
Je suis triste, mais j'ai un devoir à accomplir: c'est celui de
donner à mes enfants l'exemple de nos ancêtres.
Pour conclure je te communique ma décision de chercher ailleurs
tout ce que je n'ai pas trouvé chez les ADP.
Ma démission n'est pas une question de haine ou de rancune,
c'est seulement une question de vie et de liberté.
Aimé"
Detto questo, nella mia qualità di indipendente desidero
confermare il mio sostegno incondizionato, leale e sincero, però
attento, all'attuale maggioranza regionale che credo, con
l'allargamento al Partito Socialista Italiano, possa rappresentare
nel migliore dei modi le istanze di tutta la comunità valdostana.
Credo di dover dare questo appoggio alla maggioranza perché ne
condivido il programma, perché condivido le considerazioni di
carattere metodologico espresse dal Presidente della Giunta, quando
ha parlato di efficacia dell'azione amministrativa, di collegialità
delle decisioni, di necessità di un confronto tra le forze
politiche presenti in questo Consiglio e quando ha parlato della
necessità di un coinvolgimento nelle decisioni di fondo di questa
comunità di tutte le forze politiche, della gente, delle
organizzazioni sindacali e locali, nonché di tutti quelli che fanno
parte della nostra Regione. Credo in sostanza che questa
maggioranza sia il segno di una continuità del passato e
rappresenti una garanzia per il futuro.
Non intendo dilungarmi oltre su questo discorso, anche perché,
come ho già detto, mi riservo di farlo in altre occasioni. Mi
auguro soltanto che nel Consiglio, al di là degli interessi di
partito e dei contrasti che possono nascere tra schieramenti
contrapposti, domini sempre tra noi il rispetto per la persona e
soprattutto per la cultura valdostana, che affonda le sue radici
nella cultura cattolica ed in quella autonomistica, nonché nella
libertà.
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Signor Presidente e colleghi
Consiglieri, a mio giudizio vi sono - alcuni elementi di
perplessità e di critica per il modo in cui è stata costituita
questa maggioranza regionale che ha premiato il Movimento
regionalista dell'Union Valdôtaine, già premiato dall'elettorato
valdostano. Bisogna riconoscere che lo stesso Movimento si è
dimostrato anche all'altezza della situazione, nel senso che, oltre
ad essere rampante a livello elettorale, è riuscito anche ad
esserlo a livello di potere e, per spiegarmi meglio, dico che è
stato come l'asso pigliatutto".
Ciò è stato spiegato abbastanza bene dal Consigliere Riccarand,
che ha citato le varie proporzioni: 12 seggi in rapporto ai 27
della maggioranza e maggioranza assoluta all'interno dell'Esecutivo
regionale. Questa situazione non si manifesta neppure a livello
nazionale tra i grandi partiti della Democrazia Cristiana e del
Partito Socialista Italiano: i rapporti di forza all'interno del
Governo nazionale, infatti, sono molto diversi da quelli
rispecchiati qui in Valle a livello di Governo regionale.
Da una parte, quindi, abbiamo il Movimento dell'Union
Valdôtaine, "asso pigliatutto", e dall'altra i partiti nazionali.
Di questi ultimi, i principali, la Democrazia Cristiana ed il
Partito Socialista Italiano, hanno raccolto soltanto ciò che è
stato loro benevolmente concesso e restano in attesa sullo zerbino,
specie il P.S.I., in balia della volontà del grande vincitore,
aspettando che con il passare del tempo arrivi qualche altra
possibilità di sedersi alla grande tavola per spartirsi i posti del
potere.
Al di là di queste battute, che comunque contengono un fondo di
verità, il giudizio che noi diamo della nuova maggioranza che si è
costituita è alquanto negativo. Non lo facciamo certo per partito
preso, ma perché sappiamo che il programma che ci è stato letto
questa mattina dal Presidente della Giunta è il solito programma,
che di volta in volta viene rivisto, riverniciato ed aggiornato. E'
il solito programma che avevo già ascoltato cinque anni fa,
all'inizio del mio insediamento, ma è un programma che in realtà è
solo un'espressione di intenti, che sistematicamente restano
inapplicati.
Mi auguro, comunque, che possano essere risolti i gravi problemi
della nostra Regione, in particolare quelli occupazionali; mi
auguro che si possa provvedere a risanare la Sanità e mi aspetto
che il nuovo Assessore sia all'altezza della situazione, anche
perché in quel campo ce n'è veramente bisogno. Non basta infatti
esplicitare una volontà d'intenti, ma bisogna soprattutto risolvere
i problemi; basta fare un giro negli ospedali, basta vedere ciò che
succede all'interno della Sanità per dimostrare e giustificare
queste mie dichiarazioni, che confermano che fino ad oggi non sono
stati risolti i gravi problemi della nostra Regione. Mi riferisco
al problema occupazionale, a quello della Sanità, all'aiuto da
offrire ai giovani per eliminare la droga, che è un problema
drammatico anche nella nostra piccola Regione, a quello degli
anziani e dei pensionati ... Insomma, mi auguro che si possano
risolvere i gravi problemi della nostra gente.
Il Movimento Sociale Italiano, quindi, pur collocandosi
all'opposizione, non rifiuta il dialogo ed il confronto con le
altre forze politiche e, di volta in volta, saprà valutare ed
analizzare le proposte della maggioranza, comportandosi in modo
corretto, nell'esclusivo interesse della collettività
valdostana.
In merito alla questione morale, il M.S.I. sarà assolutamente
vigile e puntuale. Io ribadisco che ogni situazione scandalosa,
ogni distorsione di ordine amministrativo od ogni malefatta
amministrativa sarà prontamente denunciata sul piano politico e, se
non trova adeguato riscontro, sul piano giudiziario, così come è
stato fatto per le situazioni scandalose avvenute nella passata
legislatura. Il M.S.I., quindi, porta avanti con decisione e
coraggio l'esigenza di fondo di un codice di comportamento morale a
tutti i livelli, nell'amministrazione della cosa pubblica.
Altro argomento di attenta analisi e valutazione sarà la
questione autonomistica. Vediamo che, a livello nazionale, i vari
movimenti autonomistici e le varie leghe regionaliste sfidano
continuamente lo Stato nazionale, chi sventolando la bandiera
irredentista, chi quella separatista e chi quella autonomistica
esasperata. Il quadro che emerge per l'Italia, quindi, è alquanto
preoccupante. Noi, nel quadro dell'unità nazionale, vogliamo ridare
sostanza e splendore di valori al concetto unitario di patria, nel
rispetto delle diverse realtà regionali, che, proprio per la loro
diversità, rappresentano la ricchezza culturale della nazione
italiana.
Il Movimento Sociale Italiano, quindi, in questo Consiglio
regionale sarà l'opposizione e farà un'opposizione seria,
costruttiva, attenta e pronta al dialogo ed al confronto,
nell'esclusivo interesse della collettività valdostana.
Grazie.
Si dà atto che alle ore 16,23 assume la Presidenza il
Vicepresidente DOLCHI.
PRESIDENTE:
Ha chiesto la parola il Consigliere Gremmo;
ne ha facoltà.
GREMMO (U.A.P.):
Signor Presidente, colleghi Consiglieri,
come neofita o matricola di questo Consiglio regionale, anzi della
Valle d'Aosta, mi ero preparato due brevi appunti, molto pacati. Ho
impiegato trent'anni a realizzare un sogno che avevo da bambino,
quando, negli unici momenti di felicità, trovandomi tra queste
montagne, decisi che, in qualche maniera, avrei voluto, prima o
poi, riuscire ad integrarmi in una comunità che sentivo piena di
valori positivi, che si confacevano ad un tipo di mentalità che in
qualche modo era la mia. Ho impiegato trent'anni a farcela e vorrei
fare appunto una pacata riflessione su questa circostanza, da
persona che arriva alla politica ed all'amministrazione per caso e
forse anche impreparato. Tuttavia, prima di fare questi
ragionamenti che mi ero preparato e dopo aver sentito gli
interventi di qualche collega, devo pur aggiungere due parole e mi
riferisco in particolare all'ultimo intervento.
Quando ero bambino e venivo su queste montagne, sentivo la gente
avere l'orgoglio di quella che chiamavano "la petite patrie" che,
senza negare altri valori e vincoli - questa mattina io ho giurato
fedeltà alla Repubblica e l'ho fatto volentieri, del resto l'avevo
già fatto, compiendo il mio dovere, quando ho fatto il servizio
militare - implica un concetto di appartenenza ad un'entità di
valori e di cose che, in qualche modo, ha nutrito questa comunità.
Credo pertanto che nessuno possa passare col rullo compressore su
certi valori e su certe cose, dicendo: "Dimentichiamo tutto questo,
perché la patria ...". Francamente non credo che sia accettabile
etichettare come separatismo o disfattismo i meravigliosi fermenti
autonomistici che, anche grazie all'esempio che dà la Valle
d'Aosta, fortunatamente si stanno espandendo in altre regioni dello
Stato italiano.
Io non dimentico che nel 1979 il mio modesto esordio politico
avvenne grazie al fatto che il compianto amico Bruno Salvadori ed
altri amici che sono qui mi proposero una candidatura per il
Parlamento europeo proprio nella lista dell'Union Valdôtaine. Se si
riuscì a far maturare l'ideale autonomistico anche in quelle zone
dove, per la verità, già nei tempi della Carta di Chivasso,
fermenti, velleità ed esigenze erano presenti in qualche maniera,
se oggi in Piemonte gli autonomisti contano 150.000 voti, se in
Lombardia la Lega lombarda conta 180.000 voti e se nel Veneto la
Liga veneta conta 100.000 voti, ciò non è, signori Consiglieri, per
ché ci sono delle velleità separatiste, ma perché il messaggio che
è partito allora dalla Valle d'Aosta, il messaggio di un'autonomia
propositiva e di un autogoverno, il messaggio di popoli che si
riappropriano della loro identità in qualche maniera ha sollecitato
delle spinte, delle esigenze e dei bisogni.
Io ho seguito con molta attenzione il discorso che ha fatto il
collega del Partito comunista e gli dicevo con rammarico: "Magari,
il Partito comunista facesse questi discorsi anche a Torino!
Magari, li facesse anche a Milano! Magari, non si limitasse a farli
solo in Valle d'Aosta!", perché allora sarebbe credibile il
ragionamento che è stato fatto qui. Il guaio è che questi discorsi
vengono fatti qui, in questo contesto, ma non vengono fatti in
altri contesti. In ogni caso io voglio riprendere comunque
positivamente le affermazioni che ha fatto il collega del Partito
comunista, quando ha evidenziato, ed in questo ha ragione, il nesso
tra autonomia e riforma dello Stato, per dire che proprio dal tipo
di ragionamento che fanno queste, tanto vituperate da qualcuno,
Leghe o Movimenti autonomistici, viene l'alternativa alla
degenerazione che, purtroppo, certe istituzioni hanno avuto, e
l'alternativa alla degenerazione della vita politica che,
purtroppo, è avvenuta.
Qui si è fatta qualche considerazione nel merito del grande
risultato che ha avuto l'Union Valdôtaine, ma il cortese collega
Riccarand, che ringrazio per avermi permesso di usurpare in qualche
modo il suo posto - facendo un inciso, io ho voluto prendere la
posizione più defilata e più nell'angolo, quasi tipica dell'ultimo
arrivato, proprio per questo - mi deve permettere di precisare che
il grande risultato dell'Union Valdôtaine non è dovuto alle ragioni
che ho sentito qui e che non mi sento di condividere, ma è dovuto
al fatto che sono maturate in questa comunità, più che in altre,
l'esigenza e la coscienza che il messaggio autonomistico,
dell'autogoverno e della riappropriazione della propria identità è
superiore ai Canoni della politica tradizionale. E' per questo che
l'Union Valdôtaine oggi, giustamente secondo noi, come avevo detto
non appena sono stato eletto, si propone come referente della
politica valdostana e non per il discorso dell'essere al governo o
del non esserci, ma perché è maturato e matura sempre di più il
ragionamento per cui il referente, il garante e, direi, la spina
dorsale di quella che può essere una maniera di gestire le cose
consona all'identità di un popolo viene dai movimenti
autonomistici. Questo è il dato che sfugge.
Allora io sento certe analisi, come ad esempio quelle del
"fuori", come campate in aria. Si dice: "No", questi movimenti,
chissà perché, nascono come funghi e non si capisce il perché". Si
capisce, invece, si capisce, perché la gente matura una nuova
coscienza e matura una nuova dimensione.
Premetto che io sono qui anche per imparare, perché voglio
imparare. Ho sentito della gente fare molte prediche, ma io non ne
sono capace e sono qui, come ripeto, per imparare e, del resto, ho
solo trentasette anni. Solo un partito come il tuo, Consigliere
Aloisi, che viene da lontano, ma nel senso peggiore del termine,
può voler insegnare agli altri; io invece sono qui anche per
imparare.
In questi pochi mesi di permanenza in Valle d'Aosta, ho imparato
molte cose dalla gente della Valle d'Aosta; ne ho imparate molte
anche dal sentimento autonomistico della Valle d'Aosta e, se non
altro - mi permetta Consigliere Aloisi - ho imparato che l'ideale
autonomistico e l'ideale dell'autogoverno sono un qualche cosa che
permea il senso di governo di questi amici ed allora io non mi
rammarico.
Potrei fare il bizzoso e rammaricarmi del fatto che vengono
consultati o che sono stati consultati soltanto trentatré
Consiglieri e non trentacinque; potrei rammaricarmi di questo e
farne una questione di lana caprina entrando nel merito, ma non ne
sono abituato.
Capisco, e lo dico con molta franchezza, le perplessità che gli
amici dell'Union Valdôtaine hanno avuto nei miei confronti, nei
confronti di uno che arriva da fuori e di una lista come la mia,
semplice, di persone come l'amico Nava ed alcuni altri pensionati,
non addentro alle cose della politica. Ci possono essere delle
perplessità, per carità! Io sono il primo a capire queste cose e
capisco che ci si debba conoscere e confrontare per poi poter
lavorare insieme. Questo l'ho capito benissimo.
Capisco meno la campagna calunniosa che qualcuno, anche presente
qui - per carità! - del tutto infondatamente, in modo del tutto
strumentale ed inaccettabile, ha fatto nei miei confronti e della
compagine, "raccogliticcia" finché si vuole, ma comunque reale, che
in qualche maniera io avevo avviato. Allora, prima di entrare nel
merito del ragionamento che forse è più centrale all'ordine del
giorno che stiamo discutendo, mi sento di dover fare una
precisazione.
Io sono un immigrato, un immigrato per libera scelta, perché ho
deciso di venire qui, e non ho nulla contro gli immigrati che, come
me, da qualunque parte vengano, questo sia chiaro, hanno deciso di
integrarsi in questa comunità e di rispettarne le tradizioni, hanno
deciso magari di farle proprie e di farsi portatori delle istanze
di questa comunità. Io non ho mai detto una parola, una che è una,
contro le persone oneste, da qualunque parte arrivino e che
desiderino integrarsi in questa comunità.
Certo, mi è stato difficile spiegare questi concetti quando
avevo della gente che aizzava la folla - "la folla è cieca", diceva
qualcuno - per impedirmi di esporre pacatamente questi concetti.
Oggi ho la fortuna di aver avuto della gente che mi ha votato e,
pertanto, posso esprimerli con pacatezza qui in Consiglio.
Precisato questo che, sia chiaro, l'ho precisato una volta per
tutte, perché non tornerò più sull'argomento, ribadisco che io non
faccio parte né della maggioranza, né della minoranza, perché, come
ho già detto, sono qui per imparare e sono qui, comunque, con una
mia coscienza, con un mio ruolo e, se permettete, anche con una mia
dignità, perché comunque ho avuto un minimo di consenso. Io non
voglio entrare in nessun tipo di schieramento.
A mio parere, tuttavia, mentre qualcuno si rammaricava nei
confronti di questo programma - e la cosa sembrava quasi un'accusa
al Presidente della Giunta ed ai colleghi dell'Union Valdôtaine
sostenendo: "Ma l'Union Valdôtaine ha portato tutte le idee...", io
ribadisco che esso conferma la validità del ragionamento che stavo
facendo prima sulla validità della superiorità autonomistica, nel
senso che la capacità di elaborare una globalità di pensiero e di
visione fa sì che ci si confronti rispetto a questa nuova realtà,
dalla quale non si può prescindere e verso la quale non si possono
fare solo meri discorsi di schieramento, come è stato fatto da
parte di alcuni colleghi dell'opposizione.
Io non entro nella maggioranza e, del resto, non sono mai
entrato in nessuna maggioranza, neanche in altri consessi in cui
sono presente. Porterò certamente dei miei stimoli e delle mie
idee. Su alcune cose, come ad esempio sul ruolo dell'autonomia, sul
problema di alcuni ceti sociali a rischio, disoccupati, anziani ...
e, se vogliamo, anche sul problema della droga, che qualcuno, forse
demagogicamente, ha richiamato qui, dicendo: "Adesso arriviamo noi
da Roma, o da qualche altra parte, ad insegnare ai valdostani a
risolvere il problema della droga", io avrei delle proposte da fare
e dei ragionamenti da svolgere. Del resto è un mio diritto e, al
limite, un mio dovere fare un ragionamento su questi temi. Non
dimentichiamo, inoltre, il tema della sicurezza, il problema di
rendere ancora più sicura la convivenza sociale di questa
Regione.
Al di là delle mie modeste possibilità o capacità di svolgere
dei ragionamenti, io credo però che il dato che mi rende
orgoglioso, credetemi colleghi, di appartenere a questo Consiglio
regionale è proprio il fatto che questo è il Consiglio regionale
autonomistico della Valle d'Aosta, malgrado ci sia qualcuno che
cerca in tutte la maniere di prevaricare quella spinta europea che
è essenzialmente federalistica, cantonale e di tipo elvetico, che
deve caratterizzare il domani.
Colleghi, per carità, ha ragione il collega Tonino quando
antepone i problemi economici rispetto all'unità europea, ma prima
dei problemi economici viene quello dell'identità ed allora io mi
sento di dire che il ruolo che deve e può giocare la Valle d'Aosta
nei prossimi anni, proprio perché ha una direzione di tipo
autonomistico, è quello di arrivare all'appuntamento europeo con la
grande svolta della creazione dell'Europa delle Regioni, non
contrapposta a nessuno, perché noi non ci contrapponiamo a nessuno,
di quell'Europa che è certamente superiore come idealità, capacità
propositiva, mentalità e modo di essere e di rapportarsi alle cose,
che è appunto l'Europa delle etnie e dei popoli.
Io credo che la grande sfida ed il grande gioco di questo
Consiglio regionale non possano essere individuati nelle minime
cose, anche se certamente importanti, ma in queste idealità. Io
credo che la gente che ha votato gli autonomisti, e per autonomisti
intendo l'Union Valdôtaine, gli A.D.P. e, se mi permettete, anche
il sottoscritto, l'ha fatto pensando e credendo che questo era il
momento di dare forza e capacità propositiva alla grande sfida
federalistica, perché io credo che quello che oggi ci interessa di
più è di riuscire a determinare la nostra capacità di essere
alternativi. La gente ci chiede sempre di più di essere alternativi
alle maniere di fare politica tipiche dei partiti.
Mi fa piacere che dei partiti si rendano conto di questa
circostanza che favorisce non solo noi autonomisti, ma anche la
Valle d'Aosta.
PRESIDENTE:
Ha chiesto la parola il Consigliere
Milanesio; ne ha facoltà.
MILANESIO (P.S.I.):
Signor Presidente e colleghi
Consiglieri, io avrei preferito prendere la parola dopo che altre
forze politiche più cospicue del Partito Socialista Italiano
avessero parlato, ma a questo punto ritengo ugualmente opportuno
dire alcune cose, fare alcune precisazioni ed esprimere delle idee,
dei concetti e delle posizioni, perché, come sempre avviene, mi
pare che si stiano facendo dei processi alle intenzioni e che si
giochi a sostenere delle parti secondo un copione, che potrebbe
essere quello della commedia all'italiana.
Mi sembra, intanto, che quello che è stato letto questa mattina
dal Presidente della Giunta, sia un buon programma e ciò per
ammissione generale, perché non ho sentito nessuno degli
intervenuti sostenere che si tratti di un cattivo programma.
Qualcuno, ancorché all'opposizione, vi ha trovato delle parentele
molto strette, mentre altri si sono ritenuti addirittura gli
ispiratori di alcune modifiche, per cui mi potrebbe sorgere quasi
spontanea questa domanda: "Ma perché non proponete un appoggio
esterno a questa maggioranza, sia pure già grande o pletorica, come
da qualcuno è stata definita?".
A questo punto vorrei anche spiegare la presenza del Partito
Socialista Italiano in questa maggioranza. Noi non siamo partiti
con la certezza, la consapevolezza o l'assicurazione di entrare in
una maggioranza; noi siamo partiti da un desiderio di confronto
politico e programmatico e da un rapporto di collaborazione che
sussisteva e sussiste in altri enti locali, come ad esempio nel
comune di Aosta, che non mi pare sia trascurabile come dimensione e
come entità, e ci siamo accostati in modo empirico a questa
trattativa, senza pretese di nessun tipo.
Abbiamo cercato di vedere se il programma, che in alcuni momenti
viene vituperato ed in altri esaltato, è un buon programma, anche
se necessariamente generico in certe affermazioni, perché un
programma non è un piano di sviluppo. Del resto, non spetta né ad
una forza politica, né ad ogni singola forza politica, in sede di
costituzione di una Giunta o di un governo, fare un piano di
sviluppo, che, ammesso che sia possibile, non sarebbe utile e tanto
meno opportuno, anzi forse sarebbe addirittura presuntuoso, perché
sarebbe privo della partecipazione di tutto il Consiglio, dei
contributi e delle indicazioni politiche e tecniche che potrebbero
emergere da una discussione o da un dibattito consiliare.
Ebbene, noi abbiamo concordato su delle proposte programmatiche
che sono molto simili a quelle che il Consigliere Riccarand non
conosce, perché, forse nella sua attività di consultazione e di
controllo di tutti i testi prodotti, ha dimenticato di leggere il
programma che il Partito Socialista Italiano, prima delle elezioni,
ha spedito in oltre 30.000 esemplari a tutti i capifamiglia
valdostani, ha pubblicato sul proprio giornale ed ha illustrato nei
pochi comizi, che però hanno avuto una discreta partecipazione. Il
nostro programma, quindi, non è un oggetto misterioso e comunque ne
farò avere una copia al collega Riccarand, che l'ha perso o l'ha
dimenticato.
Ebbene, nel nostro programma sono espressi, grosso modo, gli
stessi concetti che, in una forma ed in un linguaggio forse anche
diversi, sono contenuti in questo programma.
Qualcuno potrebbe dire: "Ah, ma qui c’è una
identità di vedute, una sovrapposizione, una grande confusione, una
grande "Babilonia" ideologica, programmatica e politica. Tutti
vogliono la stessa cosa e allora non c’è più gusto,
perché che politica facciamo?". Intanto non è detto che tutti
vogliano la stessa cosa. Noi abbiamo registrato queste convergenze,
stranamente significative, tant’è che, nel corso
delle trattative, senza voler con questo celare nulla che possa
essere detto, il Partito Socialista Italiano aveva avanzato la
richiesta di entrare nella Giunta regionale. Ci è stato detto che,
per ragioni di continuità e di equilibrio, forse ciò non sarebbe
stato possibile e noi non ne abbiamo fatto una questione di dignità
offesa, ma abbiamo detto che saremmo stati disposti a collaborare
con una costituendo maggioranza, nelle forme e nei modi che si
sarebbero potuti identificare e che sarebbero stati meno
ingombranti e traumatici, perché noi non ritenevamo di dover
turbare gli equilibri esistenti e ritenevamo che la nostra presenza
avrebbe dovuto avere più un significato politico che numerico.
Le nostre richieste sono state accolte in modo diverso da come
le avevamo formulate, ma a noi ciò è andato bene lo stesso, anzi
posso dire che saremmo stati disposti anche ad appoggiare
dall'esterno una maggioranza che si fosse impegnata - e noi
riteniamo che questa maggioranza si stia impegnando sul programma
con degli uomini capaci di garantirne l'attuazione. Noi quindi non
siamo né sulla porta, né sullo zerbino. La nostra è una adesione
politica di uomini liberi, coscienti e consapevoli. Questo è un
primo argomento.
Veniamo ora ad un secondo argomento. Noi non siamo disposti ad
appiattirci sulle posizioni di nessuno, se queste posizioni non ci
piacciono. Se, però, ci piacciono, non vediamo perché dovremmo
distinguerci a tutti i costi e portare all'esasperazione anche le
minime differenze che possono sempre sussistere, quando ciò non
servirebbe all'economia generale di un discorso.
Questa sera, quindi, noi vogliamo ribadire che il nostro
ingresso nella maggioranza ha un significato politico, che dalla
solidarietà di questa maggioranza noi ci aspettiamo l'attuazione e
la realizzazione di questo programma e che, per quanto è nelle
nostre possibilità e nelle nostre modeste forze, faremo tutto
quanto ci compete e tutto quanto potremo fare, sia a livello
locale, dando il contributo di idee e di propositi per quelle poche
energie che possiamo avere, sia a livello nazionale, senza con
questo voler instaurare nessun rapporto di "padrinaggio", che non è
stato richiesto, ma che nessuno di noi sarebbe disposto a dare,
quantomeno in questi termini.
Che il Partito Socialista Italiano sia un partito autonomistico,
è un fatto ormai storicamente accertato ed asso dato. Di fronte poi
alla domanda che mi pare sia stata rivolta dal Consigliere Tonino,
o forse da Riccarand o da Aloisi, sul perché il P.S.I. è oggi in
maggioranza, io potrei contrapporre un'altra domanda, che non vuole
assolutamente essere provocatoria: "Ma perché non lo era già
prima?". Il Partito Socialista Italiano, infatti, pur essendo
all'opposizione, non ha mai fatto dell'opposizione dura,
intransigente e comunque "evasiva", ma ha cercato di portare avanti
dei temi, delle idee e dei propositi anche perché, in altre realtà,
ha collaborato e collabora con le forze che oggi compongono la
maggioranza.
Una volta io ho fatto questa battuta: "La politique valdôtaine a
des raisons que la politique ne connaît pas". Forse è anche così,
però noi diciamo che siamo qui per dare, alla luce del sole, tutti
quei contributi che saremo in grado di dare.
Per quanto si riferisce poi alle altre osservazioni, che mi
sembra siano state fatte utilmente dal Consigliere Tonino, circa
un'analisi abbastanza approfondita ed interessante delle scadenze
che attendono la nostra Regione, il Consiglio, la classe politica,
ma non solo, perché direi anche l'intellighenthia, gli imprenditori
e tutti coloro che vivono del loro lavoro, io penso di dover dire
che questo Consiglio dovrà e potrà mobilitare il massimo delle sue
risorse intellettuali e delle sue capacità. Credo che ciò verrà
accettato ed accolto dal Presidente della Giunta e dalla Giunta e
credo anche che questa maggioranza nasca come una maggioranza di
programma, perché non ha nulla a che vedere con quelle che
nascevano tanti anni fa e che venivano definite "maggioranze
ideologiche". Credo, invece, che sia una maggioranza di programma,
nella quale ognuno può portare la propria specificità in un disegno
che, però, deve essere generale e garantito globalmente da chi
rappresenta questa maggioranza e cioè dal Presidente della Giunta e
dalla Giunta. Noi siamo pronti a fare il nostro dovere.
Certo, stiamo attraversando una difficile fase storica, non solo
nella nostra Regione, ma anche a livello nazionale, ed i fatti di
natura politica, legati anche ai risultati elettorali, sono un
sintomo della profonda trasformazione che c'è nella nostra società,
della poca o della diminuita credibilità nelle forze politiche
tradizionali, della necessità che esse hanno di trasformarsi e di
rispondere ad una domanda politica che è diversa. Questo problema
riguarda un po' tutti, riguarda quelli che hanno perso e, in
qualche misura, può riguardare anche quelli che hanno vinto o che
hanno addirittura stravinto, perché i movimenti presenti
all'interno della nostra società sono profondi e di difficile
identificazione. Lo sforzo che devono fare le forze politiche e gli
uomini politici (ma non solo loro perché tale sforzo deve essere
fatto anche dagli uomini di cultura) è appunto quello di aiutarci a
decifrare queste trasformazioni e questa domanda di un diverso
impegno politico che proviene dal basso.
Io credo che nel corso di questa legislatura il Consiglio
cercherà di fare il suo lavoro nel rispetto delle competenze
dell'Esecutivo, così come credo che quest'ultimo rispetterà le
competenze del Consiglio regionale. Io penso che solo in questo
modo si potrà fare del buon lavoro.
C'è un tema che non è stato messo in questo programma, ma che è
stato oggetto di una discussione, preliminare tra le varie forze
politiche ed è quello che va sotto il nome di "riforma
istituzionale", riferita non tanto ai rapporti Stato-Regione, sui
quali credo che la maggioranza sia d'accordo, così come credo che
sia d'accordo anche buona parte del Consiglio, ma mi riferisco in
particolare a quello della riforma istituzionale, intesa
soprattutto come riforma dei meccanismi che presiedono alla
formazione, alla gestione ed al controllo del potere. Secondo me,
certe forme che oggi regolano la nostra vita democratica sono
vecchie, superate ed obsolete.
Non ci sentiamo, tuttavia, di indicare in questo campo una
ricetta, ma abbiamo delle idee, che vogliamo confrontare con gli
altri. Il tema è estremamente vasto ed importante, e su di esso
nessuno può giocare a fare il primo della classe, e mi stupisco, a
volte, come quando il Consigliere Riccarand, con il suo solito
egocentrismo, dice: "Noi avevamo messo nel nostro programma questi
tre punti ... Come mai, adesso che sono nel programma esposto dal
Presidente della Giunta, non ci vengono riconosciuti?", come se una
specie di copyright imponesse di pagare i diritti di autore anche
su certe idee.
Noi abbiamo delle proposte da fare sul tema della riforma
istituzionale, ma non è questa la sede più idonea per avanzarle e
la discussione in corso non è l'occasione più adatta. In ogni caso
le faremo e su di esse ci confronteremo, prima con la maggioranza e
poi con tutto il Consiglio, perché riteniamo di dover prendere atto
di certe manifestazioni di insoddisfazione e di insofferenza che,
in seguito ai risultati elettorali, si sono verificate e che si
stanno ancora verificando, anche se in modo convulso, all'interno
di quasi tutte le forze politiche.
Con questo, ovviamente, non intendo esprimere un giudizio morale
su quello che sta succedendo, perché, tornando a ripetere quello
che ho già detto altre volte, in politica esiste il diritto di
contraddirsi e di andarsene. Questo è un diritto fondamentale,
anche se è importante che venga esercitato nei termini e nei modi
dovuti.
Per usare una battuta cara al filosofo Gianni Vattimo, si tratta
di un segno che dimostra come, oggi, la politica non attiene tanto
"al pensiero forte", quanto piuttosto al "pensiero debole". I
partiti, cioè, non sono più gli strumenti attraverso i quali si
deve necessariamente canalizzare ed esercitare tutto
l’impegno politico; in qualche misura stanno
emergendo forme diverse ed esigenze di espressione individuale, che
non riteniamo positive, però ci sono e sono una manifestazione del
nostro tempo. Noi dobbiamo prenderle in considerazione, perché sono
una manifestazione di malessere.
Io credo, quindi, che il Consiglio regionale si debba porre
anche questo problema nel corso della presente legislatura, perché,
se occorre fare certe riforme, bisogna anche avere il coraggio di
impostarle fin da adesso. Se certe regole del gioco devono essere
cambiate, ciò deve avvenire adesso per la prossima legislatura.
Io non ho altro da aggiungere se non augurare buon lavoro al
Presidente del Consiglio ed al Presidente della Giunta, e colgo
l'occasione per riconfermare loro l'appoggio leale e sincero del
Partito Socialista Italiano.
Si dà atto che alle ore 17,54 riassume la Presidenza il
Presidente BICH.
PRESIDENTE:
Ha chiesto la parola il Consigliere Rusci; ne
ha facoltà.
RUSCI (P.R.I.):
Signor Presidente e colleghi Consiglieri,
nel cosiddetto gioco delle parti, che si svolge durante la prima
seduta del Consiglio regionale, in cui si elegge la maggioranza il
Presidente dell'Esecutivo e la Giunta che, almeno me lo auguro,
governeranno per tutta la prossima legislatura, mi aspettavo una
serie di domande dall'opposizione, che sono venute puntuali, tra le
quali, come è stato chiesto al P.S.I., così anche a noi è stato
chiesto: "Ma perché il P.R.I. sta in maggioranza?". Il Consigliere
Aloisi ha tentato di giocare al pescatore, facendo scattare qualche
orgoglio di partito e dicendo: "Ma come, vi siete tutti appiattiti?
Non vedete che siete tutti maltrattati? Gli unici che hanno
veramente ottenuto un buon risultato elettorale, hanno poi fatto il
pieno anche nella gestione del potere!".
Ebbene, io non no difficoltà a rispondere per spiegare perché il
P.R.I. è in maggioranza. Non presumiamo di essere dei grossi
politologi, anche se, dai risultati dell'ultima consultazione
elettorale, abbiamo capito alcune cose, come, per esempio, che
l'elettorato ha ribadito la centralità del Consiglio regionale da
parte dell'Union Valdôtaine, dando un ruolo particolare a questa
forza autonomistica. Questo, peraltro, era già stato da noi capito
in un'epoca non sospetta, perché abbiamo collaborato con l'Union e
con la maggioranza nella passata legislatura e ci siamo schierati
con i movimenti regionalisti in occasione delle elezioni politiche
dello scorso anno. Credo che non ci fosse periodo meno sospetto di
quello. Dal punto di vista matematico, la coalizione usciva
assolutamente battuta sulla carta, mentre essa ottenne un risultato
superiore a quello che le singole forze hanno sommato o perso
nell'ultima campagna elettorale per le elezioni regionali.
Ci eravamo e continuiamo ad esserci. In campagna elettorale
abbiamo detto e ripetuto di essere contrari ad avventurismi
politici e, fortunatamente, questa volta siamo qui in Consiglio
regionale a guardare quelli che non ci sono più. Questa volta ci
siamo e, sia pure con difficoltà e con sacrifici, constatiamo che
il Partito Repubblicano Italiano ha fatto risultato e noi siamo
convinti che questo risultato è stato raggiungo anche grazie alla
mancanza di smania di avventuriamo politico, e questa è una grossa
concretezza operativa.
Che cosa abbiamo trovato nel momento immediatamente successivo
alle elezioni? Abbiamo potuto verificare una buona compatibilità
programmatica. Noi riteniamo che il documento predisposto dalla
forza di maggioranza relativa e poi chiosato, allargato, aumentato
e limato nel corso dei vari incontri di maggioranza sia un buon
documento, mentre credo che il Consigliere Riccarand abbia fatto
una lettura riduttiva degli inserimenti e dei maggiori innesti
programmatici. Il documento, ovviamente, non contiene tutto e noi,
del resto, diffidiamo delle summae, che tutto vogliono dire e tutto
vogliono risolvere. E' un canovaccio che dovrà necessariamente
tenere conto delle modifiche imposte dalla realtà, perché la storia
ed anche la cronaca di tutti i giorni sono come un grosso fiume in
movimento, per cui è difficile fissare e stabilire per punti
precisi quello che si dovrà o non si dovrà fare in seguito.
Dicevo, pertanto, che siamo ancora nella maggioranza.
Consigliere Aloisi, non ci riteniamo feriti nell'orgoglio perché
non sediamo sugli scranni della Giunta, anche perché, alla funzione
assessoriale, noi non riconosciamo una capacità quasi taumaturgica.
Io credo che una forza politica non presuntuosa, se è in grado di
produrre idee, possa anche incidere in qualche modo sulla realtà
che le sta intorno. Ebbene, è un po' questo quello che noi
vogliamo. Crediamo che sia questa la funzione per la quale
l'elettorato ci ha dato fiducia e cioè appartenere alla
maggioranza, con serietà e con lealtà. Il nostro voto non sarà
isterico, ma razionale e partecipato.
Ci ha fatto piacere sentire il Presidente della Giunta enunciare
un'indicazione precisa nei confronti dell'efficienza e della
collegialità. Forse, mi sentirete parlare sovente in questo
Consiglio regionale, ma i miei interventi saranno di brevissima
durata. Ho una mia regola morale, per la quale credo che in cinque
od in sei minuti si possa parlare quasi di tutto.
A noi ed al Consiglio regionale rivolgiamo l'auspicio che la
nostra Regione, che si è rivelata come un modello di convivenza
civile e democratica, non abbia a dimenticare le sue radici ed
utilizzi nel presente, al meglio, le sue potenzialità statutarie,
umane, economiche ed ambientali, per prepararsi un futuro sereno,
in cui il miglioramento della qualità della vita di tutti noi
diventi una certezza, a partire dalle fasce più deboli ed indifese
della popolazione.
Grazie.
PRESIDENTE:
Prima di far continuare il dibattito,
pregherei i numerosi colleghi Consiglieri che ancora non hanno
restituito le schede con i relativi dati anagrafici, di provvedere
in merito al più presto, per motivi organizzativi e tecnici, e per
dar corso alle procedure previste.
Ha chiesto la parola il Presidente della Giunta, Rollandin; ne
ha facoltà.
ROLLANDIN (U.V.):
Je veux avant tout remercier les
Conseillers pour leurs interventions, pour avoir eu la
disponibilité à discuter d'un programme que nous avons présenté à
l'attention de toutes les forces politiques.
En effet, on a choisi de présenter avant tout un programme
justement pour faire comprendre que le résultat d'un débat
qu’il y a eu avec toutes les forces politiques avait
trouvé un consensus, surtout de la part de certaines forces et
était ouvert à la participation et aux suggestions des autres
forces politiques.
Le choix qui a été fait pour cette législature est un choix de
continuité et je crois que là il y a déjà une première
indication.
L'examen que l'on peut faire sur les résultats électoraux et sur
le travail qui avait été préparé pendant la législature précédente
a été objet d'attention de la part de la population. En effet, si
je me rappelle bien, au moment où, il y a cinq ans, on avait
présenté un programme, on nous avait dit: "Vous allez proposer trop
de sujets que vous ne réaliserez probablement pas dans les
prochaines années". Et bien, à l'examen final, on a eu la
possibilité de voir que la plus grande partie de ce programme a été
réalisée, sauf - et nous le regrettons vraiment - pour ce qui est
des rapports envers l'Etat, envers le Gouvernement. On pourrait, je
pense, reprendre ce chapitre.
Pour ce qui est, en revanche, du programme qui représentait la
possibilité de l'action programmatique et de planification du
Gouvernement, les forces politiques ont été exhaustives et l'action
conséquente.
Suite à ces résultats, le minimum était d'avoir une
confrontation avec les forces politiques sortantes et de voir s'il
y avait la possibilité de continuer une activité qui avait déjà
donné de bons résultats et de présenter un programme qui reprend
des points du programme précédent, car lorsqu’on
parle de développement des différents points de
l’économie, et surtout d'un développement équilibré,
ce qui signifie une attention particulière aux différents secteurs
sans privilégier un secteur au détriment des autres, c'est là un
choix qui n'est pas d'une importance secondaire.
Suite à cette présentation du programme, on a eu une attitude
différente des différentes forces politiques. Il y a eu la
possibilité d'un débat sur une proposition qui avait été faite par
la force qui avait obtenu un certain résultat. Il est donc normal
qu’il y ait un débat à l'intérieur des différentes
forces qui ont apprécié un certain programme.
Le fait que nous soyons là aujourd’hui pour
présenter avant tout le programme et pour soumettre ce programme et
non pas des formules - et d'avoir un débat sur le programme et d'en
accepter les suggestions, ce n'est pas une attention de deuxième
degré par rapport au rôle du Conseil, même pas le fait
d’avoir choisi d'arriver à la constitution d'une
commission spécifique pour examiner un point qui est à l'attention
des différentes forces politiques, l'examen de l'application du
Statut, du règlement d'application du Statut et des modifications
qui seront présentées à l'attention des régions.
N'oublions pas que pendant ces mois on a eu la possibilité et
vendredi prochain il y aura l'exigence d'avoir une confrontation
avec le Ministre des régions pour examiner les propositions de
modification de la Présidence du Conseil des Ministres, avec
certaines modifications des pouvoirs locaux et, surtout, une
proposition qui sera, je crois, l'un des débats
qu’il faudra faire dans ce Conseil, c'est la
proposition du Sénat des régions. Ce sera je crois un débat très
intéressant. Il y a différentes propositions dont celle qui prévoit
l’élection directe à ce Sénat des régions de la part
des populations et celle qui prévoit l’élection de
la part du Conseil des représentants au Sénat des régions. Ce sera
une exigence des forces de cette majorité, des forces du Conseil,
d'examiner avec attention les conséquences d'un choix qui pourra
donner une certaine compétence ou bien enlever d'autres compétences
aux régions.
Je répète que le fait d'avoir choisi cette possibilité de
participation de toutes les forces politiques avec une commission
spécifique, c'est justement un choix marquant d'une exigence qui
peut, à notre avis, être partagée par toutes les forces
politiques.
Il y a déjà une autre réponse à l'autre question aussi, car
n’oublions pas que certaines normes d'application,
telles l'industrie, l'instruction publique, font encore l'objet de
l'attention des organes compétents. Je le dis entre guillemets car,
par exemple, le fait que la Cour aux Comptes n'ait pas encore donné
la possibilité d'avoir finalement le décret qui concerne
l'industrie, c'est une situation qui pourra être dépassée avec les
nouvelles règles qui devront être votées d'ici quelques jours de
modification des compétences de la Cour aux Comptes par rapport à
l'activité du Gouvernement. Il y a là une série de questions que
nous avons suivies avec attention et que nous sommes là pour suivre
avec l'accord de toutes les forces politiques.
Le choix de mettre avant tout l'attention sur la signification
du Statut et l'application du Statut est un point capital de
l'activité de cette législature.
L'autre point qui a été mis en évidence est la préparation
culturelle et économique à l'adoption de l'acte unique. J'ai
entendu et j’avais déjà lu des réflexions de la part
de M. Riccarand; j'ai pris bonne note du programme du Conseiller
Riccarand sur les points concernants les possibilités d'arriver à
'92 avec une certaine préparation: et bien, sauf l'indication de ne
pas utiliser les 300 milliards qui à présent nous reviennent pour
les taxes de l'I.V.A., il n’y a rien du tout.
J'ai entendu dire "Piattaforme autonomistiche" de la part du
Conseiller Tonino: j’accepte et en effet la
proposition que nous faisons va dans ce sens. Mais les limitations
dont parlait M. Riccarand, "proposte, preoccupazione di spendere,
politica delle entrate", attention! Le débat sur la possibilité de
prévoir qu’il y ait l'imposition de la part des
régions est encore ouvert. A présent, il n’y a
aucune possibilité pour l'Administration régionale de faire des
choix de ce genre, sauf de participer et de faire participer à
certains choix qui concernent le rapport avec l'Etat.
C'est trop simple de faire certaines affirmations sans avoir la
possibilité d'arriver jusqu’au bout. Quelle a été la
proposition que nous avons faite et que nous faisons par rapport à
la préparation à l’échéance de '92? C'est justement
de participer en tant que force active au moment des décisions qui
seront prises à travers les directives de la CEE. Vous le savez et
plusieurs d'entre vous auront eu la possibilité de lire l'acte
unique: c'est une déclaration d'intention. Il n’y a
aucune indication de ce qui se passera, ni au niveau des
réglementations financières, ni aux autres niveaux de
réglementation des différentes libéralisations qui seront apportées
avec l'acte unique.
Donc, s'il y a encore la possibilité de construire, la meilleure
façon de participer est d’être présent au moment des
décisions. Voilà alors l'engagement, par exemple, à travers
l'organisation des différentes régions d'Europe et à travers les
présences qualifiées au moment où il y aura la possibilité de
décider.
Il y a donc une attention particulière sur ces thèmes que les
Conseillers ont rappelés. Mais justement, le programme que nous
avons présenté n'est certes pas exhaustif, ne reprend pas les
problèmes dans le détail: nous le ferons au moment de la
présentation du budget, en d'autres occasions.
Il y a certaines déclarations telles celle de
quelqu’un sur le Parc: "Vous réclamez toujours à
propos du Parc National, mais vous ne dites pas ce que vous
voulez". Au contraire! Pour ce qui est de l'attitude des forces
politiques, on avait trouvé une solution valable que l'on n'a pu
mener à terme du fait que la Commission compétente n'a plus marché
pour les retards qu’il y a eus à nommer les
représentants dans la commission paritaire. Souligner ces points
n'est pas un défaut de l'Administration régionale, c'est justement
le point que nous voulons remarquer du rapport constructif avec le
Gouvernement et la représentativité du Gouvernement.
Nous avons, c'est vrai, repris les points de l'hôpital, du Parc
et de la loi électorale, par rapport aux compétences que nous avons
à régler avec l'Etat italien; nous avons dit qu’il
faudra arriver à certaines échéances car certaines situations sont
insoutenables.
Nous avons demandé un engagement supplémentaire pour résoudre
des problèmes que personne ne pourra résoudre s'il
n’y a pas d'engagement au niveau central.
Dès l'instant où l'on a présenté un discours sérieux, un
programme valable à l'attention du Conseil, on a fait un devoir de
rapport sérieux envers le Conseil. Le fait d'avoir eu la
possibilité de débattre sur le programme avant même de nommer
l'Exécutif, c'est un signe de débat correct envers les forces
politiques.
Pour le restant, reprendre les différents points, sur cinq
points qui ont été signalés par le Conseiller Riccarand trois ont
été acceptés, mais sans doute il y aura d'autres points, encore à
évaluer de la part des forces politiques, qui pourront être
acceptés. On n'a pas dit que l'on était sourd aux différentes
suggestions des Conseillers, loin de là! Mais le fait de dire: "Je
voudrais savoir la raison pour laquelle je ne fais pas partie de la
majorité ... je crois que c'est un choix. Il suffit de le dire, si
tu estime que..., tu vas modifier ton attitude par rapport au
Casino et à l'autoroute et tu pourras donner ton appui.
Je crois que tu as toujours prêché que nous avions trop
d'argent, tu l'as déclaré, tu as fait des interviews: c'est une
attitude que nous n'apprécions pas.
Nous apprécions en revanche qu’il y ait une
attention spécifique par rapport à ce qui se passera en ?92. Le
fait de dire qu’aujourd’hui la
possibilité d'avoir certains revenus est exagérée, je crois que
c'est un tort à l'autonomie. Permets-moi de te le répéter encore
une fois, Riccarand, c'est une attitude que je n'ai jamais
appréciée, justement pour le fait que pour certaines compétences
que nous avons, nous l'avons déclaré, nous avons la possibilité,
face à certaines recettes, de disposer de certaines possibilités de
créer les infrastructures pour notre économie, pour notre
autogouvernement. Je crois que le fait d'avoir des idées, comme
nous l'avons exposé, susceptibles de donner un certain essor à la
Vallée d'Aoste, et en particulier l'idée de présenter notre Vallée
comme un modèle - même si c'est une idée qui peut sembler excessive
par rapport à ce qui se passe, par rapport aux possibilités d'un
statut qui nous donne certaines priorités - n'est pas exagéré.
Voilà ce que nous voulons dire avec ce programme: que les forces
qui feront partie de la majorité - P.S.I., P.R.I., U.V., A.D.P.,
Maquignaz qui l'a déclaré et la D.C. - feront leur devoir surtout
en examinant à fond les problèmes, en leur donnant une réponse.
Au-delà de cette philosophie, je ne veux pas
qu’il se passe ce que quelqu’un a dit
à propos de certaines interventions, au niveau des différents
partis nationaux. Je crois que tous ont lu cet article très amusant
paru sur "La Repubblica": "Di che parlano i comunisti?".
Et bien, moi je ne voudrais pas qu’a l'assemblée
du Conseil régional il y ait cette attitude. Il y a un débat, il y
a sans doute des positions différentes, mais il y a une position
claire des forces de la majorité, qui ont présenté le programme,
qui s’engagent à travailler dans un but qui est très
clair: le développement en préparation de ?92.
Si l'on me permet encore, l'analyse qui a été faite des forces
de la majorité et des autres forces, tous ont mis l'accent sur la
"centralità" de l'Union Valdôtaine, mais ce n'est pas un défaut; le
fait de jouer un certain rôle en présentant un programme n'est pas
d'aller vers l'occupation des forces de pouvoir; ce n'est pas la
volonté de gérer pour gérer, comme certains l'ont laissé entendre:
c'est de gérer pour résoudre les problèmes.
Nous avons eu la possibilité de voir que si l'analyse que
quelqu’un a faite est vraie, à savoir que les partis
ne sont plus à même de résoudre et de donner une réponse aux
différents problèmes de la population, je crois que les mouvements
au contraire le sont. Je crois que faire certaines analyses
entraîne certaines conséquences.
Si l'on a trouvé, en tant que force de majorité, un accord,
c'est que l'on a travaillé dans une certaine direction. On avait
déjà travaillé ensemble, on a trouvé que ce travail pouvait
continuer et partant on a exprimé un programme qui reprend les
idées que les différents groupes ont apportées.
En remerciant encore les différents Conseillers pour leurs
interventions, je crois devoir dire que nous sommes ouverts à la
collaboration des différentes forces politiques, à condition
qu’il s'agisse d'une collaboration constructive.
PRESIDENTE:
Ringrazio il Presidente della Giunta per la
replica e, prima di passare alla nomina degli Assessori, vorrei
ricordare ai colleghi Consiglieri che verranno loro distribuiti,
per la successiva disamina in via d'urgenza, gli allegati relativi
ai ricorsi presentati dai signori Tegoni Bruno e Cattro Giorgio, in
materia di ineleggibilità, e le ipotesi di formulazione delle
Commissioni consiliari permanenti, che verranno nominate alla fine
della presente seduta del Consiglio.
