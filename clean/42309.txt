Classificazione
BILANCIO E CONTABILITA' REGIONALE
FINANZA REGIONALE E LOCALE



Oggetto del Consiglio n. 1188 del 31 gennaio 2020 - Resoconto
OGGETTO N. 1188/XV - Continuazione della votazione del D.L.
n. 45: "Disposizioni per la formazione del bilancio annuale e
pluriennale della Regione autonoma Valle d'Aosta/Vallée d'Aoste
(Legge di stabilità regionale per il triennio 2020/2022).
Modificazioni di leggi regionali".
Rini (Presidente) -
Alla presenza di 33 colleghi,
possiamo riprendere i lavori.
Siamo all'articolo 22. Ci sono richieste di intervento? Se non
ci sono richieste di intervento poniamo in votazione l'articolo 22.
La votazione è aperta.
Esito della votazione:
Presenti: 32
Votanti: 18
Favorevoli: 18
Astenuti: 14 (Aggravi, Cognetta, Distort, Ferrero, Gerandin,
Lucianaz, Manfrin, Mossa, Nasso, Restano, Russo, Sammaritani,
Spelgatti, Vesan)
Il Consiglio approva.
Articolo 23. La votazione è aperta.
Esito della votazione:
Presenti: 33
Votanti: 29
Favorevoli: 29
Astenuti: 4 (Mossa, Nasso, Russo, Vesan)
Il Consiglio approva.
Articolo 24. Apriamo la votazione.
Esito della votazione:
Presenti: 33
Votanti: 18
Favorevoli: 18
Astenuti: 15 (Aggravi, Cognetta, Distort, Ferrero, Gerandin,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Dalle ore 09:13 assume la Presidenza il vicepresidente
Farcoz.
Farcoz (Président) -
Nous examinons maintenant l'article
24 bis de la II Commission. Est-ce qu'il y a quelqu'un qui souhaite
intervenir ? La parole à la présidente Rini.
Rini (PNV-AC-FV) -
Un tema questo che è già stato
introdotto durante la discussione del DEFR, perché fortunatamente
abbiamo avuto modo di intervenire, c'è stata anche una
partecipazione forte dell'aula, quindi vuol dire che sicuramente è
un buon segnale. Parliamo di commercio, in particolare parliamo di
commercio di vicinato.
Una piccolissima premessa. Io credo che il commercio nella sua
più ampia portata debba tornare prepotentemente nell'agenda della
politica valdostana, perché, dobbiamo ammetterlo, sta vivendo
sicuramente delle grandi difficoltà, e poi per diverse
sfaccettature ci ritornerò. Quindi questa deve essere una priorità
che ci dobbiamo dare tutti insieme, perché non si può più far finta
di niente e non vedere quello che sta accadendo in queste
realtà.
Io ci tengo a specificarlo, perché forse nella discussione
dell'altro giorno non lo abbiamo detto chiaramente e ho avuto modo
di leggere diversi studi e fare diversi approfondimenti in
quest'ultimo periodo: qui non si tratta di una lotta tra grande e
piccola distribuzione; quello è ancora un altro settore, e anzi, se
la buttiamo tutta sulla lotta solo tra queste due realtà, finiamo
per fare dei danni ancora più grandi, perché entrambi i settori
vivono delle difficoltà. Poi un'altra cosa ancora è il
franchising,
che va ancora al di là della grande
distribuzione, è ancora un altro settore. Noi dobbiamo davvero
riuscire a creare misure idonee e ancora una volta non c'è bisogno
di inventarsi grandi cose, ma riuscire a guardare, a copiare e a
portare nella nostra realtà questi sistemi virtuosi delle altre
realtà, per dare delle risposte, sia alla grande distribuzione che
sappiamo esserci - c'è stata un'espansione fortissima soprattutto
nella periferia della città di Aosta e dei comuni limitrofi - sia
riuscendo a dare delle risposte puntuali al commercio di
vicinato.
Di questo parliamo in questo emendamento, ma mi sembrava
opportuno inquadrare la questione, perché il problema del commercio
di vicinato, più che quello della grande distribuzione, è un
problema - l'abbiamo detto molto bene l'altro giorno - di
tassazione. Viviamo in un Paese che davvero mette in ginocchio
tutti - li abbiamo definiti "eroi", ma non ho problemi a
ridefinirli tali - coloro che decidono di aprire una partita IVA;
anche in altri settori, e ci torneremo con altre misure
sicuramente, ma penso che per il piccolo commercio di vicinato il
problema della tassazione sia sicuramente il problema più
grande.
Il problema della burocrazia. L'altro giorno mi ha molto colpito
l'intervento che ha fatto il collega Lucianaz, quando ha descritto
una giornata tipo, ed è effettivamente così: non ci sono orari, non
c'è un orario di chiusura, c'è l'orario di chiusura al pubblico,
poi inizia il lavoro che forse è ancora più duro, ancora più
importante. Quindi davvero c'è un sistema che va supportato, va
aiutato, va agevolato. Noi, le istituzioni, lo abbiamo detto ieri,
l'autonomia vera che abbiamo ancora è quella legislativa: usiamola
per intervenire in questi settori che sono capitali per la nostra
regione! Ci accorgeremo negli anni che cosa vuol dire la moria
continua di attività commerciali nel centro di Aosta, nei piccoli
comuni. Qui si apre di nuovo un altro duplice problema: un conto
sono le attività commerciali dei piccoli comuni, altro invece le
attività commerciali che chiudono anche nel centro di Aosta, quindi
due criticità diverse.
Con questo emendamento si introducono due disposizioni diverse:
un primo aiuto, un supporto che si vuole dare a quelle attività,
alle persone coraggiose che hanno voglia di investire, nonostante
il periodo economico sicuramente non favorevole, nei comuni che non
hanno una rete adeguata ai bisogni. E questo cosa vuol dire?
L'unica attività commerciale magari di un paese di montagna, ma
penso a quei paesi più grandi dove magari le attività commerciali
di quel settore, rapportati e confrontati con il numero di
abitanti, possono essere due. Per questo abbiamo deciso di
utilizzare tale formulazione: viene concesso un contributo di avvio
all'attività, o di ripresa di un'attività commerciale già
esistente, pari a 15.000 euro. L'altra previsione invece di questo
emendamento è un contributo che va a fondo perso - tornerò anche
sul concetto di fondo perso in questo caso - da 5000 euro fino a un
massimo di 10.000 euro; ovviamente con dei paletti, perché qua si
vuole veramente aiutare quei piccoli commerci che sono in
difficoltà e per i quali l'alternativa sarebbe davvero di abbassare
la saracinesca e chiudere. Ovviamente ci devono essere non più di
due addetti, oltre ai familiari, all'interno della società, un
volume di impresa di massimo 300 mila euro annui. Poi una delibera
di Giunta successiva disciplinerà ancora meglio come effettivamente
intervenire in quei casi.
Questa non vuole essere e non è la panacea sicuramente per tutti
i mali, è una misura urgente e indifferibile per evitare altre
chiusure, perché la situazione è davvero allarmante: basta guardare
i dati, sia nei comuni che nel capoluogo. Questa è una misura
emergenziale, non è un fondo perso perché si dica: "ah, date di
nuovo i contributi a fondo perso". Non è sicuramente il fondo perso
che poteva esserci e che c'è stato in passato in altre realtà. È
una misura di aiuto temporaneo emergenziale, per evitare la
chiusura di altre attività commerciali. Nel frattempo, noi siamo
già al lavoro e lasceremo un testo di legge che poi spero che chi
ci sarà potrà prendere da subito, perché bisogna avere davvero la
forza di far tornare questa tematica prepotentemente (riuso questo
termine) al centro dell'agenda politica della nostra regione. Un
testo di legge che vada a disciplinare in maniera organica, perché
io sogno una regione, sogno di vivere in un paese dove non c'è
bisogno di intervenire, dove non ci sia bisogno di intervenire con
queste misure. Perché? Perché a monte c'è un sistema che garantisce
queste piccole attività. Lì bisogna arrivare e quello deve essere
il nostro obiettivo, ma oggi non possiamo più aspettare e non si
può prendere un impegno generico, dicendo "nel frattempo studiamo
un testo di legge", perché quel "frattempo" porterebbe con sé altre
chiusure di altre attività e sicuramente non altre aperture. Questo
noi non ce lo possiamo più permettere, dobbiamo intervenire con
questa che vuole davvero essere una misura di accompagnamento alla
predisposizione di un testo organico, che possa intervenire. Adesso
parliamo di commercio, all'inizio ho parlato di partite IVA, c'è
tutto un mondo che è in estrema sofferenza. Ovviamente ci andrebbe
molto più tempo per sviscerare le motivazioni e soprattutto gli
interventi, perché è vero che abbiamo potestà legislativa, ma è
vero che il problema della tassazione sicuramente andrebbe
sollevato a livello statale altro che prepotentemente: andrebbero
usati altri termini che in quest'aula non sono consoni.
Detto questo, colleghi io vi invito davvero a votare questo
emendamento, perché può veramente dare una boccata di ossigeno, una
piccola tregua in attesa di riorganizzare in maniera organica
questo settore, di andare a prevedere un supporto trasversale alle
piccole e, come ho detto all'inizio, anche alle grandi attività
commerciali, perché ricordiamo che non bisogna demonizzare o creare
una guerra, perché ovviamente poi c'è un indotto economico da
salvaguardare. Ma questi piccoli gioielli che abbiamo! Lo abbiamo
detto e non ci voglio tornare: la funzione sociale che hanno le
piccole attività. Pensiamo nei piccoli paesini: nel momento in cui
togli lo storico punto vendita di alimentari, piuttosto che il
negozietto storico del paese, togli l'anima del paese stesso, lo
svuoti. Quello e le scuole, lo abbiamo sempre detto, sono davvero
il cuore pulsante., Lo abbiamo visto e i casi sono tanti sul nostro
territorio: nel momento in cui ha chiuso il negozietto di paese,
piano piano si è arrivati allo spopolamento totale di quelle
realtà.
Al di là della funzione economica, c'è anche una volontà, che
non si può sempre solo sbandierare. Abbiamo fatto una lunga
discussione ieri sul concetto di autonomia, la quale porta con sé,
in una regione bella ma particolare come la nostra, il concetto di
"montagna viva", il concetto di "paesini vivi". Io vengo da
Villeneuve, dove c'è una piccolissima frazione, Champlong Dessus,
che è veramente
dessus
, che si è ripopolata completamente e
che è piena di famiglie e di giovani. Dove ci sono dei servizi,
dove ci sono le infrastrutture e tutto funziona, il paese poi
risponde e le persone, i giovani tornano ad aver voglia di abitare
un paese. Se togliamo questi servizi, veramente viene meno l'anima
di un paese.
Questo è un intervento che mi sta particolarmente a cuore per
questa ragione e chiedo davvero un impegno a tutti di partire da
subito a lavorare per creare un testo di legge che sia più organico
possibile, per riuscire un giorno ad arrivare a non aver più
bisogno di questi interventi.
Président -
La parole au collègue Aggravi.
Aggravi (LEGA VDA) -
Io credo che dal percorso fatto in
Commissione e anche dalle audizioni delle parti sociali, il grido
di allarme da parte del commercio sia stato sentito fortemente da
parte di questo Consiglio, comunque dalla maggior parte di questo
Consiglio. Sicuramente la sintesi che è stata trovata ieri sulla
nostra proposta di emendamento al DEFR e il dibattito conseguente
ha comunque segnato il fatto che tutti ci rendiamo conto, al di là
della provenienza, perché tanti di noi provengono da piccoli paesi
e altri invece da altre realtà. Al di là dei piccoli paesi, abbiamo
anche dei centri storici in difficoltà e questo ce lo siamo detti
più volte.
Questo è sicuramente un punto di partenza, non è un punto di
arrivo. Considerando la partenza, io sono anche contento di un
leitmotiv
che si è sentito in questo Consiglio: meno
burocrazia, meno tasse, dobbiamo cercare di aiutare i piccoli.
Ecco, sulla meno burocrazia e meno tasse dobbiamo forse ancora un
po' lavorarci, perché c'erano anche dei punti interessanti nel DEFR
e altri punti interessanti, che forse già in Commissione si
potevano ovviamente discutere, sulla minor tassazione; non voglio
tornarci, ma un domani dovremo pensare che al di là del piccolo
contributo che si dà in questa fase, c'è la necessità di un
intervento strutturale, io penso soprattutto per quanto riguarda i
centri storici e per quanto riguarda i piccoli esercizi.
È ovvio però che dobbiamo fare la tara e stare attenti a non
pensare che con un piccolo contributo tutto si possa risolvere.
Sicuramente la presentazione del collega Ferrero ieri
dell'emendamento che poi è passato, e anche quanto ricordava il
presidente Rini è importante; abbiamo una legislazione vecchia,
abbiamo una legislazione che non è al passo coi tempi. E io penso
che al di là di tutto, al di là anche a volte delle grida al libero
mercato, dobbiamo pensare che il libero mercato esiste anche nel
commercio, non solo nei mutui prima casa, seconda casa o
quant'altro. Quindi, mi perdoni presidente Marquis, ma il suo
slancio liberista di ieri mi è piaciuto così tanto che volevo
lasciare agli atti il fatto che non possiamo pensare ogni tanto di
dare ragione al libero mercato e al libero esercizio, ma qualche
volta invece...! Poi capisco che lei è maestro in questo, però al
di là di tutto è bene comportarsi in maniera coerente sempre.
Il mio intervento vuole anche confermare il supporto e il
sostegno a questo emendamento, pur coscienti, come abbiamo scritto
appunto nella proposta di DEFR, che bisogna fare di più e
sicuramente il prossimo passo del futuro Consiglio regionale, forse
il primo passo sarà sicuramente quello di dover esaminare una
legislazione nuova, per dare un futuro alle nostre piccole
realtà.
Président -
La parole au collègue Barocco.
Barocco (GM) -
Come cofirmatario di questo emendamento,
penso che sia necessario dare anche il mio contributo. In questa
settimana siamo stati impegnati in quest'aula per giungere
all'approvazione di due documenti importanti, con il contributo di
tutti. Io volevo solo sottolineare che in questa settimana, grazie
all'impegno degli onorevoli, soprattutto Borghi e Plancker, la
nostra Camera dei Deputati è riuscita finalmente a porre il
problema delle montagne italiane al Parlamento, e sono giunti a una
mozione che ha avuto la votazione di 522 voti favorevoli, quindi
completamente traversale. Oggi, tra l'altro, si aprono a Roma gli
Stati Generali della Montagna e il presidente dei nostri sindaci
Manes è sceso. Su questi provvedimenti, su questi ragionamenti che
si stanno facendo adesso in questi giorni sulle montagne e sulle
aree interne, il commercio è uno di quei settori che vede impegnati
i vari rappresentanti dell'UNCEM, per cercare di rendere le aree
interne e le montagne italiane vive e non spopolate.
Io non torno sul valore sociale, sul valore aggregativo di
questi negozi, ma ricordiamoci che sono anche posti di lavoro.
Perché penso che questo sia importante dirlo e mi sembra che
l'abbia sottolineato nel suo intervento ieri anche il consigliere
Ferrero, che metteva in evidenza certi valori di questi posti di
lavoro.
Non dimentichiamo che la desertificazione commerciale non è solo
dei piccoli paesi di montagna più o meno distanti da Aosta. Io
rimarrei sui meno distanti da Aosta: paesi come
Saint
-
Barthélemy, come Ville sur Nus, come Effraz,
che
sono dei villaggi dei nostri comuni di Quart e di Nus, poi
ci sono anche dei villaggi a Saint-Christophe. Anche lì non c'è più
il negozietto che fornisce certi servizi, quindi quando andremo a
redigere la delibera che si occuperà di queste cose, cerchiamo di
dare un'occhiata anche a questi luoghi non così distanti da Aosta,
che però sono montagna. Poi, montagna è tutta la Valle d'Aosta e io
su questo non vorrei tornare, perché:
intra montes
, Bailly,
ecco! Non cadiamo in certi errori fatti nel passato.
La grande distribuzione fornisce anch'essa dei servizi, ma penso
che nelle testate di valle, nelle valli più laterali si debba
tornare a ragionare su queste cose, soprattutto in questo momento,
torno a dire, dove a livello nazionale sembra - dico sembra, non mi
faccio troppe illusioni - che le aree interne e la montagna
italiana tornino ad avere un ruolo bipartisan, che tutti hanno
messo in rilievo. Ecco, io volevo solo portare questo contributo.
In questi giorni si sono trovate delle convergenze: evviva!
Président -
La parole au collègue Ferrero.
Ferrero (VDALIBRA) -
Una precisazione. Penso che, alla
luce anche delle esperienze che con la legge regionale n. 12 del
1999 abbiamo avuto, dobbiamo metterci in testa una cosa: mi sta
benissimo la misura che è stata proposta, però deve avere un
carattere emergenziale. Abbiamo visto che i contributi a fondo
perso possono risolvere solo temporaneamente delle gravi
situazioni, come quella in cui si è trovata attualmente il
commercio della Valle d'Aosta. Se andate a vedere adesso le
delibere della la direzione del commercio, notate che ci sono
centinaia di delibere in questi ultimi anni di revoca dei
contributi che erano stati dati all'epoca. Perché? Perché sono
venute meno le condizioni, perché qualcuno faceva il furbo. Allora,
assieme a queste misure che sono emergenziali, bisogna anche
decidere la riqualificazione del settore del commercio, nel senso
che quando do un contributo a fondo perso, io riqualifico quella
che è la rete commerciale. Mi sta bene il negozietto che ha i
prodotti tipici - adesso non voglio diventare un sostenitore
esclusivo dei prodotti tipici - ma nell'ambito di un centro storico
come il nostro che sta morendo dal punto di vista della
caratterizzazione, il contributo a fondo perso io non lo do a chi
vuole aprirmi un kebab, perché non mi va a riqualificare e a
portare quel valore aggiunto; non si tratta di una discriminazione
di tipo alimentare, ma di un punto veramente che ha una ricaduta
poi complessiva su quella che è tutta la situazione. Quindi,
senz'altro misura emergenziale ma, attenzione, diamo anche gli
strumenti per chi è in difficoltà di poter uscire dalla situazione
con, le butto lì: la possibilità di fare consegne a domicilio, la
possibilità che ci sia un aiuto da parte dell'amministrazione
riguardo alla caratterizzazione dei prodotti che vengono venduti, e
anche un'assistenza per quanto riguarda tutto l'allestimento
dell'esercizio commerciale. Ecco che allora non portiamo avanti dei
moribondi, ma facciamo magari risuscitare qualche attività. Perché
sennò portare avanti i moribondi abbiamo visto che è una cosa che
poi costa cara all'amministrazione e non ha ricadute sul
territorio.
Benissimo la misura emergenziale ma all'interno di un discorso
che deve essere molto più complesso, alla luce anche di quanto è
già stato fatto in precedenza con i centri polifunzionali, che
dovevano essere proprio la soluzione nei piccoli comuni al fatto
della sparizione completa delle attività commerciali; abbiamo visto
che poi sostanzialmente c'è stato un fallimento completo della
norma. Andiamo a vedere anche quello che abbiamo fatto in passato,
per non fare gli stessi errori e non fare solo una misura di
bandiera, perché poi dopo saremmo poi tutti delusi.
Président -
La parole à l'assesseur Bertschy.
Bertschy (AV) -
Come in occasione della discussione
dell'altro giorno, io credo che intanto sia importante segnalare
che all'interno del DEFR, presentata dai colleghi dell'opposizione,
ci sia stata una segnalazione forte al riguardo e anche questo
emendamento portato in aula dalla presidente Rini e dal collega
Barocco permette all'aula di discutere su un settore che ha
sicuramente necessità della sensibilità della politica, ma anche
delle idee della politica.
Sta maturando, nel lavoro che abbiamo fatto in questo anno nei
tavoli delle politiche del lavoro, tutta un'azione insieme a
Confcommercio. Ho ribadito l'altra sera alcune delle cose che
Confcommercio ha portato a questo tavolo e a questi tavoli. Le dico
qua, così che rimanga agli atti quello che sta emergendo, con il
contributo costruttivo sia del presidente che del direttore di
Confcommercio che hanno affrontato il lavoro insieme a noi.
Chiedono di fornire maggiore sostegno alle imprese del territorio,
non solo in fase di avvio, ma anche con strumenti quali il
microcredito, di prevedere maggiore flessibilità nei percorsi
formativi dedicati alla creazione di impresa, di promuovere il
passaggio generazionale delle imprese, di ripristinare il marchio
di impresa storica, proprio per andare un po' nella direzione che
diceva adesso il collega Ferrero; qui non si tratta solo di avviare
il commercio, ma anche di qualificare il commercio e di renderlo
coerente col territorio nel quale si inserisce. Chiedono di
sostenere le microrealtà del commercio, anche con interventi
coordinati dai fondi strutturali, di prevedere
voucher
formativi per le imprese, di sostenere le competenze
dell'artigianato, di rivedere - questo lo diceva adesso il collega
Aggravi - la legislazione sul commercio, che è vecchia e datata e
sicuramente l'
e-commerce
è andato molto molto più veloce in
questi ultimi mesi e non solo in questi ultimi anni.
E poi quello che facevo osservare l'altra sera, di prevedere una
governance
del sistema nella visione complessiva. Il
commercio è ancora un po' schiacciato all'interno di un assessorato
che si occupa di una dimensione grande come quella del turismo,
mentre il commercio è sia un'attività produttiva per il livello
locale sia un grosso sistema di servizi che può essere utile a
qualificare il nostro turismo. In questo senso, il lavoro che hanno
portato è stato raccolto e credo il Consiglio regionale, al di là
di chi lo compone oggi, avrà presto modo di discuterne attraverso
le Commissioni e attraverso il lavoro di tutti.
Quello che hanno osservato e che chiedono i rappresentanti del
commercio è un'attenzione, ma anche una visione progressista del
settore, inteso che è inutile guardare indietro. Quel mondo che
conosciamo tutti - bene o male tutti abbiamo visto i nostri
negozietti in paese dare dei servizi negli anni - quel mondo non
esiste per il settore commercio. Bisogna trovare una giusta
dimensione tra un commercio che si sviluppa, soprattutto attraverso
alcuni settori del commercio, attraverso l'
on-line,
per
radicarlo in Valle d'Aosta, seguendo anche le sperimentazioni che
alcune imprese valdostane sono già riuscite a mettere in atto.
Quindi, un giusto equilibrio tra il ridare dei servizi all'interno
dei territori, delle piccole comunità, e su questi bisogna
sicuramente intervenire con provvedimenti come questo, ma con una
visione più strutturata, e dall'altra parte metterci in grado di
avere servizi e operatori del commercio che siano in grado di
sostenere le sfide, che purtroppo un certo modo di lavorare in
campo economico anche in questo senso ci porta e ci presenta.
Abbiamo visto attori che hanno voglia di lavorare e di lavorare
insieme all'Amministrazione regionale: evidentemente hanno
necessità di essere sostenuti e di vedere accolte in maniera
importante e concreta le loro osservazioni.
Concludo dicendo che stiamo lavorando per capire come inserire
una forte azione sui prossimi fondi strutturali, al riguardo di
questo settore. Ci sono alcune sperimentazioni in atto in altre
regioni, che possono essere un buon punto di partenza per cercare,
soprattutto attraverso i fondi FESR, risorse per il suo rilancio
complessivo.
Président -
La parole à la collègue Minelli.
Minelli (RC-AC) -
Questo emendamento, lo avevo già detto
in Commissione e ci eravamo confrontati con la collega Rini,
riprende una deliberazione della Provincia di Bolzano, cambia
sostanzialmente solo il volume d'affari, che in quel territorio è
di 400 mila euro e qui diventa di 300 mila euro. Avevo osservato, e
ne avevamo discusso, che questo emendamento, in quanto tale e
quindi non disegno di legge, a mio avviso ha alcune carenze
riguardo, per esempio, alle metrature dei negozi e anche sulla
definizione dei generi venduti; credo che per fare un lavoro ben
fatto, sarebbe necessario un lavoro più approfondito, che
richiederebbe più tempo. Quindi ben venga l'idea per il futuro di
un disegno di legge o di una proposta di legge in merito. E
bisognerebbe, ancora una volta prendere esempio da quella
deliberazione altoatesina che ha introdotto una serie di elementi
importanti.
Detto ciò, abbiamo fatto delle valutazioni in tanti, sia in
Commissione e sia da parte delle tre persone che sono intervenute
finora. Questo è un tema fondamentale, soprattutto per un
territorio come il nostro, dove dei 74 comuni la maggioranza sono
quelli piccolissimi che si reggono sui negozi di vicinato. Io
concordo con quanto ha detto il collega Ferrero: è giusto, bisogna
pensare non a contributi a pioggia come è stato nel passato, ma a
una situazione di emergenza. Solo una cosa, collega Ferrero:
l'esempio che ha fatto e che riguardava l'apertura di un kebab non
credo che rientrerebbe neppure in questo emendamento, perché si
tratta in quel caso non di negozio, ma di somministrazione di
alimenti e quindi di ristorazione. Detto ciò, io credo che in un
futuro disegno di legge, magari non sotto la forma dell'erogazione
di contributi, ma di altri tipi di sostegno, bisognerà pensare non
soltanto ai piccoli negozi di vicinato, ma anche a altri esercizi
pubblici, penso ai piccoli bar che nei paesi sono spesso l'unico
centro di incontro e di aggregazione. Quindi un sostegno, per
esempio, nell'espletamento delle pratiche burocratiche, una forma
di attenzione di cui credo ci sia un grande bisogno.
Abito tra Fontainemore e Gaby, sono due realtà piccolissime,
vengo da una famiglia che gestisce e che ha gestito per generazioni
un locale pubblico con grande fatica, quindi capisco perfettamente
quelle che sono le difficoltà. Recentemente nel mio paese due
ragazze giovani hanno aperto un negozietto, un negozio di
alimentari, e stanno cercando con enormi difficoltà di portarlo
avanti, decidendo anche di dedicare un settore intero del negozio
ai prodotti tipici, perché è questo che bisogna fare oggi,
valorizzare i prodotti locali. C'è anche un problema di scelta dei
singoli che devono consumare di più prodotti del territorio,
guardando alla qualità piuttosto che al prezzo, ma in una
situazione economica come quella attuale mi rendo conto che spesso
è difficile. I piccoli esercizi soffrono anche, oggi in maniera
pesante, la concorrenza delle vendite
on-line
, di colossi
come Amazon che schiavizzano i lavoratori, lo sappiamo.
Recentemente c'è stata una trasmissione di Report che era
impressionante. Sono dei grandi gruppi che vengono difesi in
particolar modo dal presidente Trump, che minaccia l'Europa che
vuole invece far pagare le tasse. Io credo che ci sia una
difficoltà oggi maggiore per i piccoli negozi, anche perché la
vendita on-line, che pure è utile e necessaria in alcuni casi
davvero diventa un pericolo. Quindi, il discorso che faceva
l'Assessore riguardo all'equilibrio tra una situazione e l'altra,
credo che meriterà, da parte di chi dovrà farlo, di chi dovrà
prendere questa responsabilità, tutta l'attenzione possibile.
Président -
La parole au collègue Lucianaz.
Lucianaz (LEGA VDA) -
Buongiorno a tutti, monsieur le
Président, et
bouna Féira à tcheut les valdôtains
[patois,
buona Fiera a tutti i valdostani
, n.d.c.]. Noi non possiamo
non apprezzare la sensibilità dimostrata dalla collega Rini nel
proporre questo emendamento, firmato anche dal collega Barocco. Ne
appoggiamo sicuramente lo spirito con cui intende sostenere questa
drammatica realtà, che vive il piccolo commercio di prossimità.
È una crisi che però non è di oggi e sono decenni che questo
problema esiste. Credo che in quest'aula non sia stato affrontato
con tanta energia, visto che avevamo chiesto in Commissione
all'Assessore, quando ancora era assessore Viérin, e ci rispose che
quella legge risale al 1993, se non ricordo male, e altri
interventi normativi non ne sono stati fatti, se ho capito bene.
Quindi, questo piccolo commercio che deve reggere la concorrenza
dei grandi magazzini, del commercio
on-line
, del
franchising, degli
hard discount
, di venditori più o meno
regolari, di porta a porta, eccetera, che fa fatica a reggere una
concorrenza, d'accordo, ma anche il pesante, asfissiante sistema
burocratico rappresentato da una sequela infinita di leggi,
disciplinari, regolamenti, atti, ordinanze, verifiche, rinnovi,
adempimenti, controlli, scadenze: tutte cose che ho già detto ieri
e quindi non sto a dilungarmi. Senza parlare poi del fisco, perché
qui se non sbaglio paghiamo l'IMU due volte: paghiamo l'IMU sulla
superficie, poi paghiamo anche sulla TARI, e avanti così. Il figlio
che prima imparava un mestiere e la bimba che adesso non può
neanche stare dentro l'attività, perché non è in regola. I problemi
della formazione: la formazione te la devi pagare, non è come il
dipendente pubblico che la formazione ce l'ha pagata. Insomma,
tutta una serie di problematiche.
Per una volta sono effettivamente d'accordo con quanto ha detto
la collega Minelli; quando non facciamo delle ideologie, ma stiamo
sul concreto, vede collega che si ragiona poi in modo simile.
Apprendiamo dalla proponente Rini, da notizie di stampa, che
l'intervento vuole andare nella direzione di assicurare in tutte le
zone della Valle d'Aosta, anche in quelle più rurali e montane, la
sopravvivenza o l'eventuale nuova apertura di piccoli negozi di
paese, preso atto del preoccupante tasso di chiusura di attività,
registrato anche ad Aosta e nella Plaine, quindi si parla
dell'intera Valle d'Aosta, dichiarando di fatto l'interesse
pubblico del commercio di prossimità, sia per i residenti sia per i
turisti, sia nei centri urbani del fondo valle che nelle valli
laterali. Benissimo, io qualche interrogativo però ve lo devo
porre. Qua si parla di tutta la Valle d'Aosta, quindi quanti
sarebbero questi esercizi? Perché facendo un conto rapido 500 mila
euro per 5000 euro: io trovo che le risorse siano quelle che sono,
quindi ci sarà da fare una cernita, quindi ci vorranno dei criteri.
Tutto questo è affidato alla Giunta. Sì, ci sono delle limitazioni,
per carità: qui si parla di quelli inferiori ai 150 metri quadrati,
ma io sfido a trovare un negozio inferiore ai 150 metri quadrati
nei nostri...
(Voce fuori microfono)
Sì, più avanti: ad Aosta siamo a 250 metri quadrati, quindi
abbiamo anche tutte le superette: adesso non so se ci sono anche
quelle in
franchising
o meno. In ogni caso l'apertura per il
contributo di 15.000 euro
una tantum
è per i negozi di
vicinato con una rete distributiva non adeguata, ma qui c'era da
decidere qual è la rete distributiva non adeguata. Parliamo di
tutti i comuni? Parliamo solo di qualche comune dove non c'è
un'attività commerciale? Io ho fatto un piccolo elenco, oltre a
quanto ha detto il collega Barocco: effettivamente in comune di
Quart, immaginiamo solo Trois Villes, Ville Sur Nus, La Montagne,
Les Cleyves senza un'attività commerciale, però c'è anche Jovençan
che non ha più attività, credo Emarèse, credo Saint-Oyen, Oyace, e
poi c'è tutto il centro di Châtillon, Chambave, Verrès,
Pont-Saint-Martin che soffrono effettivamente di queste chiusure,
Perloz, Pontboset, Petit Fenis, Morge, Dolonne e quanti grossi
centri abitati sono senza un'attività commerciale. E quali comuni
escludiamo? Courmayeur, Valtournenche, Ayas, Cogne? Oppure ci sono
anche in questi comuni delle frazioni che non sono servite? In
poche parole, la limitazione è 300 mila euro di giro d'affari e due
dipendenti, ma sono veramente poche le situazioni di esercizi in
difficoltà che vivono questa realtà.
Io mi fermo qua, non la faccio più lunga, l'emendamento
sicuramente è da sostenere, però credo che ci siano parecchi
approfondimenti ancora da fare e poi forse in Commissione non so se
riusciremo ad affrontarlo in modo più dettagliato.
Président -
La parole au collègue Baccega.
Baccega (UV) -
Ieri, parlando di altri settori, si era
più volte detto che per intervenire in alcuni settori, parlo della
sanità, si doveva fare una legge quadro per poi intervenire. Qui
facciamo l'inverso e io sono molto d'accordo su questo
provvedimento, perché ritengo che sia un primo passo importante di
grande attenzione di questo Consiglio regionale rispetto a un
settore che è fortemente in difficoltà.
Noi abbiamo predisposto, in collaborazione con la Confcommercio,
il regolamento per i pubblici esercizi e per i
bed and
breakfast
, per la prima volta (anche quello sarà un altro
passo). Credo che per arrivare a fare una legge di riordino e di
rilancio, i tempi diventerebbero davvero lunghi e piuttosto
corposi, perché coinvolgerebbero troppe persone, poiché il rapporto
va anche valutato con i comuni rispetto alle imposizioni fiscali,
rispetto al rapporto che può avere un Comune con i propri
commercianti, parlando di urbanistica, parlando di insegne. Tutto
questo ovviamente deve essere legiferato in modo chiaro da parte di
questa Regione, che poi dà degli
input
in collaborazione con
il CELVA e il Comune. La questione della formazione degli addetti è
estremamente importante. Anche questa deve essere sicuramente
regolamentata. E poi c'è la questione dell'accesso al credito, che
è fortemente penalizzante.
Chi dovrà sedere su questi banchi in futuro dovrà
inevitabilmente prendere in mano questa situazione, dovrà
inevitabilmente entrare nel vivo di queste questioni e una legge di
riordino e di rilancio del settore, che giustamente come diceva il
collega si rifà al 1993, è quanto mai urgente e necessaria. La
burocrazia ammazza, nel senso che recentemente ho avuto modo di
valutare cosa bisogna fare per aprire un pubblico esercizio: vi
assicuro che i rapporti anche con l'USL sono complicati, difficili
e sui quali davvero non si riesce a dare grande disponibilità.
Quindi, questo provvedimento, questo emendamento è fortemente
positivo e auspichiamo vivamente che possa cominciare a dare delle
risposte, in vista di una legge quadro che possa regolamentare al
meglio il commercio e i pubblici esercizi in Valle d'Aosta.
Président -
La parole au collègue Restano.
Restano (GM) -
Solamente per rispondere al collega
Lucianaz. In Valle d'Aosta, è un dato acquisito al volo, aprono
1200 attività commerciali di somministrazione alimenti,
somministrazione bevande e esercizi di vicinato all'anno; fino ad
alcuni anni fa erano 800-900. Consideriamo che gli esercizi di
vicinato sono in numero inferiore rispetto alla somministrazione
alimenti e bevande, perché c'è un
turnover
molto più elevato
nel settore specifico della somministrazione. Quindi, a spanne,
possiamo ipotizzare 500 attività di esercizio di vicinato all'anno.
Questo grosso
turnover
è dovuto alla crisi, non al forte
spirito imprenditoriale dei valdostani, perché tanta gente vede nel
commercio una possibilità di crescere, di vivere e di sopravvivere.
Di certo noi non agevoliamo con le norme attuali, ma non agevoliamo
neppure con i finanziamenti che diamo, perché li incentiviamo a
investire, ad andare in preammortamento, ma poi dopo si fermano lì,
non vanno a restituire la quota capitale. Questo genera un grosso
problema anche per le casse regionali, e da qui nasce, l'ha detto
il collega Ferrero, tutta una problematica che è la revoca dei
finanziamenti che noi eroghiamo.
Sicuramente c'è la necessità, convengo con lei. Le ho dato
questi dati per poter fare un conto: con 7500 euro ad attività per
500, si arriva rapidamente, a spanne, alla somma che potremmo
erogare. Sicuramente quello che va fatto è rivedere la normativa,
dando degli incentivi di ordine diverso o altro ordine, oltre a
quelli che noi oggi andremo a votare, che sono sicuramente
necessari, che noi voteremo, però per fare la normativa dobbiamo
avere ben chiaro quello che è il quadro, il numero di attività e
quello che andiamo a generare, perché quanto ha illustrato il
collega Ferrero, se lo estendiamo ad attività dove l'investimento è
importante - settore alberghiero - si va a chiarire che i soldi
fermi sono tantissimi e da tanti anni. È lì che noi dobbiamo
operare, per sbloccare i fondi di rotazione, per evitare, diciamo
così, che qualcuno cada in questi errori, ma soprattutto per poter
dare veramente un rilancio significativo ed effettivo all'intero
settore.
Président -
La parole à la collègue Russo.
Russo (M5S) -
Abbiamo detto in diversi momenti di questo
Consiglio che è evidente che gli esercizi commerciali sono in grave
difficoltà. Nel comune di Aosta ci troviamo davanti continuamente a
esercizi commerciali che chiudono ed effettivamente il centro di
Aosta è veramente triste! È triste per me che sono una cittadina
del comune di Aosta, è triste immagino anche per i turisti che
vengono e vedono tutte quelle serrande giù. Ci troviamo davanti a
un
e-commerce
che è ingestibile dal punto di vista della
concorrenza. C'è stata una bellissima intervista fatta su
Report
a tantissimi esercizi commerciali in altre regioni,
che dicono che effettivamente anche i fondi dati dalle regioni
veramente danno pochissimo respiro, proprio perché invece c'è la
necessità importante di partire da quello che secondo me è
prioritario, non è secondario, cioè impostare una nuova
legislazione seria, che vada poi a inserire eventualmente anche
fondi per i vari esercizi in seconda battuta. Cioè, se non abbiamo
la cornice - questo vale per questo settore, ma per tutti gli
altri; ne abbiamo parlato bene anche per il
welfare
anziani
- i fondi dati ai vari esercizi perdono, secondo me, di valore.
Non abbiamo sottolineato abbastanza, ma io vorrei veramente
dirli e ho provati a elencarli con alcuni imprenditori che mi hanno
aiutato, quali sono i costi che ogni attività produttiva deve
sostenere ogni giorno. Loro pagano: l'IRAP, l'IRPEF, poi l'IMU, la
TARI e la TASI, le tasse sulla pubblicità; e queste sono le tasse.
Poi abbiamo gli altri costi: l'energia elettrica, l'acqua, il
riscaldamento, l'autostrada, il gasolio, poi ultimamente c'è
l'introduzione dei POS, abbiamo i registratori di cassa e poi, non
ci dimentichiamo, ci sono anche tutti i costi indiretti, quindi per
esempio il commercialista e i consulenti del lavoro.
L'attività produttiva ha questi costi e noi come Amministrazione
regionale dovremmo lavorare su questo, cioè prendere seriamente in
carico il problema della pressione fiscale, sia a livello regionale
sia a livello comunale, e fare dei ragionamenti su questo. Per
esempio, l'autostrada è un grosso problema per molti di quelli che
fanno trasporto, quindi sono costi che tutti i giorni vanno a
impattare. Allora, noi dobbiamo capire che per aiutare veramente
gli esercizi commerciali non possiamo solo pensare, in qualche
modo, di alleggerirci e dire: "diamo dei fondi e li aiutiamo
nell'immediato". Noi, visto che facciamo politica, dobbiamo avere
una visione di quello che vogliamo e questo l'abbiamo già detto
tante volte. Quindi, sacrosanto l'utilizzo dei FESR, però è
sacrosanto ragionare subito su una legge, che non è un orpello, ma
deve essere la base all'interno della quale inserire i fondi,
altrimenti è veramente tutto inutile, spendiamo soldi pubblici, li
diamo a dei privati che sembra che respirino, ma respirano per due
anni. È uscita pochissimi giorni fa una notizia locale che dice che
la maggior parte delle attività nuove dopo due anni chiude; è
esattamente quello che succede.
Noi ci asterremo su questa proposta, semplicemente per questo
motivo, perché riteniamo che dare dei fondi a delle attività senza
una cornice, dove la cornice può essere regionale prima di tutto,
ma veramente deve essere anche di carattere europeo, prendendo
spunto da quello che stanno facendo altre regioni in maniera
veramente virtuosa, deve essere la base.
Président -
La parole au président Testolin.
Testolin (UV) -
Solo per due considerazioni finali e
comunque alla luce di quelli che sono stati tutta una serie di
interventi, che sottolineano evidentemente l'ampiezza della
tematica, la quale evidentemente deve trovare un punto di sintesi,
un punto di confronto. Una tematica che ha e deve avere in futuro
delle priorità da sostenere, sia da un punto di vista logistico,
sia da un punto di vista finanziario, sia da un punto di vista
normativo.
Se si dovesse analizzare l'emendamento proposto dai colleghi
Barocco e Rini
tout court
, si troverebbero probabilmente più
criticità che benefici, e questo è il primo impatto. Ma se bisogna
trovarci un merito e una motivazione per sottoscriverlo è quella
che molte volte si iniziano dei confronti anche interessanti in
aula, ma poi nella quotidianità dell'affrontare i tanti problemi ci
si perde. Quindi, se devo dire perché voto questo emendamento, io
lo vedo come un punto di partenza, come ha già detto qualcuno, che
sottolinea una criticità che non viene abbandonata, ma che, in
funzione anche del fatto che dovrà esserci una delibera, dovrà
esserci un punto di sintesi, un punto di partenza di quello che si
vorrà fare, sarà il momento per ritornare sull'argomento e capire
quali dovranno essere dei passaggi che dovranno concepire una
strada un po' più lunga, un po' più articolata. Una strada che
parta anche da delle considerazioni che sono uscite in questa aula,
cioè dal fatto che si pensa in generale che ci si possa inventare
commercianti, o che sia un modo per sostituirsi a... Ci vogliono
anche dei percorsi formativi, qualcuno l'ha già detto, in tutti i
campi: nel campo del
marketing
, nel campo della
comunicazione, nel campo finanziario, nel campo della mera
amministrazione di un'azienda, in modo che chi ci arriva lo faccia
coscientemente. E sono dei percorsi che devono coinvolgere
trasversalmente tutta una politica e tutta una serie di settori
che,
à tour de rôle,
probabilmente sono vicini anche adesso
al commercio, ma lo sono a spizzichi e bocconi. Quindi, il discorso
è che bisogna cercare di costruire più che altro un percorso che
tenga conto di tutti questi tasselli, e questo è forse il compito
della politica che è mancato un po' nel tempo, o comunque dal 1993
e si è cercato di mettere ognuno per conto suo. Ha parlato il
collega degli affari europei, dicendo che ci sono delle prospettive
e l'analisi per creare qualcosa con dei fondi europei e creare un
meccanismo che possa anche utilizzare queste risorse, per lanciare
dei messaggi importanti: è un momento assolutamente da non perdere,
perché sono politiche strutturali; si chiamano "strutturali" anche
perché strutturano dei percorsi che poi possono prevedere degli
accompagnamenti, ma che in linea di massima devono metterti nelle
condizioni poi di creartelo il tuo reddito. Se invece non lo
affrontiamo in questo senso diventa un po' più complesso.
Il merito di questa iniziativa è di aver innescato un percorso e
di mantenerlo vivo nel momento in cui ci sarà di nuovo da parlare
di questo, per trovare delle soluzioni a regime. I bisogni sono
stati elencati un po' da tutti: io parlo anche di quelli finanziari
che evidentemente non per forza devono tradursi in un fondo perso,
ma possono tradursi anche in un sostegno trasversale, con le
associazioni di categoria e con le Confidi che accompagnano questo
tipo di attività, così come con iniziative della nostra finanziaria
regionale o dell'Amministrazione, che possono fare da collante o da
intermediario per trovare delle soluzioni condivise. Con questo
spirito credo che questo emendamento possa essere sostenuto, con
l'impegno evidentemente di chi avrà l'onere di affrontare
complessivamente la cosa di tenere ben presenti anche le
considerazioni che sono uscite quest'oggi.
Président -
La parole au collègue Barocco.
Barocco (GM) -
Chiedo scusa al presidente Testolin,
perché ritengo che non sia il caso di intervenire dopo le repliche
del Presidente, ma mi sono solo dimenticato di una cosa e volevo
portarla alla condivisione dell'aula. Qualcuno ha parlato del SUEL
(Sportello Unico Enti Locali): io spezzo una lancia a favore,
perché c'è tanta gente che ci lavora e in questi anni sono stati
fatti dei passi avanti. Anche ultimamente la Confcommercio ha messo
in evidenza la volontà di lavoro e di partecipazione per risolvere
i problemi. È chiaro che anche questo è un argomento su cui
tornare, su cui soprattutto riflettere, ma come al solito cerchiamo
sempre di guardare anche il bicchiere mezzo pieno e tutto il lavoro
che è stato fatto di semplificazione burocratica dei processi, che
forse non sono stati percepiti ma, per esempio, potrei ricordarvi
la semplificazione per i
dehors
e tante altre cose che gli
addetti ai lavori conoscono. Prima per un dehor bisognava
presentare la domanda ogni anno, adesso se non ci sono variazioni
significative basta una volta sola. Dietro c'è stato un lavoro di
ridefinizione dei processi non indifferente.
Solo questo, perché bisogna anche mettere in evidenza che c'è
della gente che lavora nella quotidianità e qualche volta si eccede
nelle critiche.
Président -
S'il n'y a pas d'autres interventions,
j'ouvre la votation sur l'amendement 24 de la II Commission.
Résultat du vote
Présents : 35
Votants : 30
Favorables : 30
Abstenus : 5 (Mossa, Nasso, Pulz, Russo, Vesan)
Le Conseil approuve.
Maintenant on passe à l'examen de l'amendement 25 de la II
Commission. La parole à la présidente Rini.
Rini (PNV-AC-FV) -
Questo emendamento vuole introdurre
delle misure straordinarie di sostegno alle associazioni di
volontariato senza scopo di lucro, in particolar modo alle pro loco
presenti sul territorio. La funzione delle pro loco per la nostra
comunità è già stata sottolineata: hanno una funzione sociale e
culturale grandissima. L'ho ricordato in Commissione quando abbiamo
discusso questo emendamento: ho avuto l'onore di essere assessore
all'istruzione e alla cultura per qualche anno, in anni in cui i
bilanci erano molto, molto, molto, molto più magri. E devo dire che
senza il supporto delle varie pro loco nei diversi comuni, tante
attività culturali, tante iniziative culturali sul territorio, che
poi ricordiamo sono quelle che davvero ci fortificano le radici e
la nostra storia, senza l'attività appunto di tutti i tanti
volontari, che volontariamente quindi regalano del proprio tempo
libero privato alle proprie comunità e al proprio territorio, non
avremmo potuto veramente continuare a sostenere tante, tante e
tante manifestazioni.
Negli anni è stata introdotta la direttiva Gabrielli a livello
statale, che ha avuto un impatto devastante sui territori e
soprattutto sulle piccole realtà come la nostra. È una normativa
nazionale che ha agito per la sicurezza, e noi non vogliamo
assolutamente mettere in discussione la
ratio
e le
motivazioni che stanno alla base di tale normativa, però è una
normativa che sì, noi dobbiamo garantire ovviamente in
primis
la sicurezza, però bisogna anche saper adattare
quella normativa alla realtà. È ovvio che non possiamo paragonare
un grande evento, come il capodanno in piazza a Roma, con tutto il
rispetto, alla sagra di paese valdostana. Oggi invece è così e
questa disposizione ha messo davvero in ginocchio le pro loco sul
territorio. Tutti noi conosciamo qual è la situazione e purtroppo è
solo di qualche giorno fa un'altra realtà di pro loco sul
territorio intenzionata a chiudere i battenti, perché davvero
diventa insopportabile il peso di gestione di tutta quella parte di
spese di vigilanza e sicurezza.
In Friuli sono intervenuti con una normativa simile a questa,
proprio per andare incontro a questa realtà. Nel merito
l'emendamento che proponiamo prevede un aiuto nella misura massima
di 5000 euro per ciascun evento e comunque per un importo non
superiore al 50 percento della spesa sostenuta, però una spesa
limitata. È qui la differenza col il Friuli, che l'ha lasciata
aperta anche per le altre spese che possono essere legate alla
manifestazione, invece noi questo aiuto, questo sostegno lo abbiamo
limitato la copertura degli obblighi previsti dalla normativa
nazionale in materia di gestione di sicurezza delle manifestazioni,
quindi tutte quelle che sono le certificazioni in materia di
sicurezza, antincendio e primo soccorso. Questo per tutelare e per
non creare una concorrenza con tutte le attività sul territorio di
ristorazione, quindi si va solo a intervenire per i danni e i
disagi provocati dalla direttiva Gabrielli, che ha davvero
paralizzato questa attività. Una paralisi economica, perché per
redigere dei piani di sicurezza c'è bisogno dei professionisti che
lo facciano, quindi economicamente è un esborso; e anche tutto il
primo soccorso, non dimentichiamolo.
Inoltre si prevede la costituzione di un tavolo di lavoro per la
semplificazione delle procedure delle autorizzazioni di sagre,
feste, manifestazioni e fiere. Quindi questo anche per cercare di
risolvere.
Consentitemi in chiusura. Stiamo vivendo i giorni della Fiera:
anche in questo caso, sebbene sia un evento grande, per il quale
ovviamente c'è da garantire la sicurezza, dobbiamo supportare. Io
ringrazio le forze dell'ordine, la Questura in particolare che
davvero deve intervenire e non sempre è facile, però dobbiamo
rapportarci col territorio. Chi avrà l'occasione di andare in
fiera, lo invito davvero a passare proprio qua vicino in Via Festaz
e in Via Torino: questa normativa ha svuotato completamente queste
vie! Prima abbiamo parlato di commercio: io capisco, va bene
trovare tutte le criticità a delle misure presentate, però se
nessuno fa mai un primo passo poi non si va avanti. Invito chi
veramente ha delle belle idee a presentarle, a metterle a fattor
comune, perché altrimenti si continua ad andare in sofferenza.
Abbiamo parlato di commercio e vi invito a fare un giro in Via
Festaz e in Via Torino in questi giorni di fiera: è tutto chiuso,
proprio perché questa normativa ha imposto un piano di
sicurezza.
Questo tavolo dovrà venire incontro e mettere al tavolo gli
organizzatori, le associazioni dei commercianti e la Questura, per
fare in modo davvero che si possa arrivare ad avere delle
previsioni, che da un lato garantiscano la sicurezza, ma che
dall'altro non paralizzino delle attività. E chi ha l'occasione di
andare in altre sagre o fiere - ad Alba, che è qua vicino a noi,
gli amici piemontesi - potrà vedere che lì sono riusciti a creare
questo coordinamento e non hanno creato situazioni come quella che
quest'anno e anche l'anno scorso si sono create in quelle zone di
Aosta. Tornerò poi sulla dichiarazione di voto.
Président -
La parole au collègue Ferrero.
Ferrero (VDALIBRA) -
Certamente questa misura di sostegno
è interessante e voteremo a favore. Una precisazione che però mi
pare doverosa, per non rischiare di fare "un colpo al cerchio e un
colpo alla botte": ci sono le attività professionali e ci sono le
attività svolte dalle pro loco. Abbiamo già notato come negli anni
scorsi ci fossero state anche delle grosse polemiche qui ad Aosta
sul fatto che c'è un certo tipo di concorrenza, che mal viene
sopportato e mal viene subito dalle attività che lo svolgono in
maniera diciamo professionale.
Anche in questo caso ci dovrà essere una programmazione. Io
faccio un caso estremo: è ovvio che in una piccola località dove ci
sono magari due ristoranti, se la pro loco mi fa quaranta
iniziative nella stagione turistica estiva - so che è un esempio
estremo, ma è per dare un'idea - mi fa un danno incredibile alle
strutture esistenti. Quindi, anche in questo caso serve buon senso,
serve programmazione, perché si favorisce e io ne sono ben
contento. Ma attenzione, non rischiamo e facciamo di tutto per non
mettere in concorrenza le attività volontarie, che sono
assolutamente indispensabili, con chi però opera a livello
professionale, cioè con chi ci campa, perché sennò rischiamo, con
la migliore buona volontà che abbiamo, di fare poi invece un danno.
Io raccomando solo una grande attenzione, ricordando volontari e
meriti e persone che campano con la ristorazione e con il
resto.
Président -
La parole à la collègue Minelli.
Minelli (RC-AC) -
Questo emendamento era stato presentato
in Commissione come misura straordinaria di sostegno alle pro loco
e anche alle associazioni di volontariato, poi c'era stata una
discussione e alla fine la misura prevista dall'emendamento
riguarda ora esclusivamente le pro loco. Io credo che sarebbe stato
bene avere la possibilità di fare un approfondimento e di
ricomprendere negli aiuti anche quelle associazioni che sono
riconosciute, così come è previsto dal Codice civile. C'è una
normativa che è all'interno di tutto ciò che riguarda il terzo
settore e che sarebbe utile conoscere, perché ci sono una serie di
situazioni, anche una serie di paesi in Valle d'Aosta, dove il
ruolo che normalmente viene svolto dalle pro loco, che è quello di
promozione del territorio, è fatto da associazioni, non
identificate come pro loco
tout court,
ma con le stesse
finalità e che operano nella stessa maniera. Credo che sarebbe
stato opportuno aggiungere anche queste e quindi ridefinire un po'
i destinatari della misura.
Concordo con il collega Ferrero: anche questo discorso, come
quello precedente dei negozi di vicinato, deve essere inserito in
una riflessione più ampia, in provvedimenti più articolati, anche
per quanto riguarda la possibile concorrenza delle pro loco con le
attività di ristorazione. Ciò può essere vero, ma può essere vero
anche il contrario, perché laddove c'è vivacità, laddove ci sono
delle iniziative il beneficio è ridistribuito. Così come non credo
che in centri piccoli l'apertura di una nuova attività debba essere
vista soltanto come una concorrenza di quella esistente, perché
davvero se c'è una vivacità dal punto di vista della presenza sul
territorio di iniziative e di attività, tutta la comunità ne
beneficia.
Il voto a questo emendamento sarà favorevole, però con
l'auspicio, con l'indicazione, che su questo si rifletta
ulteriormente e non si penalizzino quelle associazioni che fanno
esattamente lo stesso lavoro delle pro loco in molte località.
Président -
La parole au collègue Barocco.
Barocco (GM) -
Solo due considerazioni su queste pro
loco. Prima di tutto io posso dire che negli statuti e nei
direttivi delle pro loco è prevista la partecipazione dei
rappresentanti dei commercianti e degli esercizi turistici, proprio
per evitare delle sovrapposizioni e delle concorrenze che non ci
devono essere; poi nello specifico questo prevede non degli
interventi a sostegno della somministrazione, ma solo per la
sicurezza.
Tornando al ruolo delle pro loco e alla polemica - quest'anno
non l'ho ancora letta sui giornali - sulla concorrenza all'interno
della città di Aosta. Posso dire che i punti RossoNeri - diamo
merito a chi ce l'ha - sono un'idea dell'assessore René Favre, che
decise di organizzare questi punti RossoNeri all'interno della
fiera, perché all'interno della fiera stessa e a ridosso delle mura
si trovavano le più svariate e bizzarre proposte enogastronomiche;
non c'era ancora il kebab, ma veniva già considerata non proprio
compatibile la piadina, quindi vedete l'evoluzione del sentimento,
chiamiamolo dell'
étranger
, così siamo un po' più chiari.
Questo fu voluto per dare e far conoscere i nostri prodotti
enogastronomici, e ci sono delle precise norme che regolano questi
punti RossoNeri. Penso poi che, se un privato dovesse pagare tutti
i volontari che per giorni lavorano a montare questi Stand e a
essere presenti, beh, addio prodotti! Perché la remunerazione lì è
gratuita e ci sono dalle dieci, venti, trenta persone che lavorano
gratuitamente, non dico h24 ma quasi; ovviamente stanno assieme e
si divertono anche, ma sono un po' degli ambasciatori di questi
prodotti.
Sembra tutto acquisito dopo vent'anni, ma vent'anni fa la
sensibilità sui nostri prodotti non era così marcata. Io voglio
solo rimettere e portare alla condivisione dell'aula questo, perché
René Favre fu il primo con la giunta Grimod del tempo a portare
questi prodotti all'interno di una fiera millenaria, per far
conoscere le varie sfaccettature della nostra regione. Non torno
sugli aiuti perché sono stati ben annunciati e ben elencati.
Président -
La parole au collègue Lucianaz.
Lucianaz (LEGA VDA) -
Un breve cenno, un piccolo
contributo anche da parte nostra. Si tratta di misure che nascono
dal territorio, come sosteneva la proponente, e che vanno a favore
delle comunità locali, considerato che questo emendamento come
quelli precedenti, a dire del proponente, sono stati formulati di
concerto con le associazioni regionali di categoria.
Qui si tratta di contributi straordinari alle pro loco, concessi
nella misura massima di 5000 euro per ciascun evento, quindi ogni
pro loco, se ho capito bene, può ottenerne più di uno durante
l'anno, comunque per un importo non superiore al 50 percento della
spesa sostenuta, per le spese correlate appunto a tutta la
normativa di cui è stata prima descritta la problematica.
A mio modesto avviso dobbiamo rilevare che forse la cifra è
sovradimensionata per il costo dell'evento. Io non ho ben chiaro
quanto costi un'ambulanza al servizio e un servizio d'ordine, però
forse bisogna anche distinguere tra la mega festa, che possono
essere la Fiera di Sant'Orso o la Bataille de Reines e il piccolo
patrono del villaggio o eventi del genere; forse ci sarebbe questa
necessità di avere una normativa un po' meno stringente in certe
situazioni. In Valle d'Aosta sappiamo che ci sono tantissime feste
in tutti i villaggi e forse applicare le normative Gabrielli in
certe occasioni può essere esagerato.
Poi mi chiedo qual è il criterio dell'ammissibilità di queste
pro loco, qui ci si riferisce al comma 2, e si se si creerà una
struttura
ad hoc
per queste verifiche, cioè chi verificherà.
E i prezzi di questi servizi avranno poi magari delle modifiche,
perché poi comunque c'è il contributo pubblico che interviene?
Perché qua si parla di 750 mila euro sui tre anni, che sono
prelevati da attività culturali: facciamo cultura, ma stiamo
attenti a non portare via "ciccia" ad altre attività culturali. In
definitiva 250 mila euro annuali per un valore di 5000 euro a
evento, sono circa cinquanta eventi, se ho calcolato bene, e ci
sarà pure un criterio logico per fare una cernita.
Termino parlando di questa deliberazione che forse avrebbe
bisogno di una normativa che andasse a regolarizzare tutto il
settore. Io non so se la funzione prefettizia qui può avere un
senso nell'organizzazione degli eventi, comunque discutiamone. Io
condivido col collega Ferrero che certe volte le pro loco, in certi
comuni, organizzano tutti i sabati del mese di agosto qualche
attività e probabilmente creano delle problematiche al settore
commerciale. Per carità, ci saranno situazioni diverse e nessuno
mette in dubbio l'attività delle pro loco, vedo però nel comma 3
questa volontà da parte del proponente di un apposito tavolo di
lavoro, che preveda poi anche articolazioni sul territorio, quindi
andiamo in quella direzione.
Chiudo dicendo che ieri uno
stand
non lontano da questa
aula, che aveva già tutta la merce pronta sul banco, non ha potuto
esercitare la sua attività, perché il Comune di Aosta gli ha
imposto di smantellare; è un operatore commerciale che da anni è
presente alla fiera, propone prodotti valdostani, valdostanissimi,
però pare che per la PEC che lui dice di non avere ricevuto, perché
sono cambiati i regolamenti comunali, gli hanno impedito di aprire
la sua attività con un notevole danno economico. Quindi le
problematiche, grazie alla burocrazia, le abbiamo sempre, anche per
i privati e non solo per le pro loco.
Président -
Pour la déclaration d'intention la présidente
Rini.
Rini (PNV-AC-FV) -
Intervengo per dichiarazione di voto,
ma anche per fare un po' di chiarezza in merito, perché credo che
ci sia un po' di confusione su questo tema. Innanzitutto, la
questione della concorrenza è stata un po' il faro con cui insieme
al presidente dell'associazione abbiamo cercato di muoverci,
proprio per non ledere la giusta concorrenza degli esercizi
commerciali. È per questo che l'emendamento, a differenza di quanto
approvato dalla giunta e dal governatore del Friuli-Venezia Giulia,
che invece ha proposto una legge che dà un contributo a tutto,
anche per la somministrazione degli alimenti, interviene togliendo
quella parte. L'intervento che si viene a fare è solo ed
esclusivamente per la normativa Gabrielli. Quindi, il problema
della concorrenza credo che sia stato affrontato in questa
maniera.
Per quanto riguarda invece il resto, è stata fatta una
grandissima confusione. Non è che si danno al massimo 5000 euro: la
parametrazione è già nell'emendamento, perché si dice "al massimo
del 50 percento della spesa sostenuta per queste voci di spesa:
sicurezza e primo soccorso". Quindi è lì la parametrazione. Non è
che si dà al massimo 5000 euro del valore o dell'importo della
spesa della manifestazione. Non c'entra niente questo, qua stiamo
parlando solo della normativa nazionale.
Poi lei dice, collega Lucianaz, di intervenire nella normativa,
ma questa è una competenza statale. Noi ci siamo già presi, parlo
anche come partito politico, l'impegno di portare al tavolo, e
chiedo anche il vostro aiuto che siete rappresentati a livello
statale: bisogna far sentire la propria voce a livello statale,
perché la normativa Gabrielli va cambiata, va adeguata. Non si può
paragonare la grande città, come Milano, Torino o Roma, ai piccoli
paesini della nostra regione. Noi altro non potevamo fare, se non
intervenire in questa maniera. E le dico che la Giunta in
Friuli-Venezia Giulia, che peraltro è una giunta a guida dello
stesso partito a cui lei appartiene, ha appena legiferato in tal
senso, con cifre però più alte e aprendo anche alla
somministrazione di cibi e bevande, cosa che invece qua non abbiamo
ritenuto opportuno fare.
Ovviamente abbiamo analizzato molto bene la dicitura, in seguito
a quello che era emerso, e ringrazio la collega Trione, nei lavori
della Commissione. Purtroppo, andare a specificare in maniera
diversa avrebbe sì provocato un danno, perché si sarebbe andati a
creare un discrimine; comunque non c'è un modo per andare a
disciplinare in maniera diversa quella dicitura. Qui abbiamo
verificato: saranno coinvolte solamente pro loco e associazioni di
volontariato senza scopo di lucro, per queste attività.
Io chiedo davvero a chiunque abbia delle idee su questo: è
giusto metterle a fattor comune. Se le mettiamo a fattor comune
prima è meglio, perché poi quando arriviamo qua, invece che
limitarci magari a dire i limiti che come tutte le proposte possono
avere, possiamo migliorarle e portare un testo più completo qua,
perché altrimenti è troppo facile dare il voto, la pagella finale
senza però metterci il lavoro prima. Noi con tutti i nostri limiti
abbiamo davvero, davvero lavorato con serietà e con impegno per
dare una risposta. Ci eravamo presi questo impegno di riuscire a
cercare di dare anche in questo caso una boccata di ossigeno a
queste realtà. Il collega Barocco, che con me ha lavorato a questo
emendamento e che ringrazio, ha ricordato molto bene l'attività e
in questi giorni di fiera, anche qua ricordiamolo, ha citato
giustamente René Favre, che peraltro fu colui che coniò il termine
"punti RossoNeri"; e i punti RossoNeri sono partiti solo ed
esclusivamente grazie alle pro loco e oggi qua abbiamo un
patrimonio immenso e tutti noi possiamo toccarlo con mano. Quindi
va bene ed è giusta la critica costruttiva, ma guardiamo anche i
passi positivi che hanno portato dei grandi risultati.
Chiudo esprimendo felicità se, come mi pare di aver capito, ci
sarà un sostegno da parte di questa aula a questo emendamento,
perché davvero crediamo che si debba dare una risposta. Chiedo a
chi ha dei riferimenti a movimenti nazionali di aiutarci davvero ad
agire in questo, di sollecitare, di marcare quanto sia ingiusta
questa normativa, perché, ripeto, è fondata sulla base sacrosanta e
per noi prioritaria della sicurezza di chi si reca a questi eventi,
e su questo non si discute, però bisogna essere obiettivi,
oggettivi e bisogna avere del buon senso, quindi bisogna ovviamente
adeguare queste normative ai contesti in cui vengono calati.
Quindi, invito davvero chi ha delle rappresentanze a livello
nazionale ad aiutarci in quest'opera di sensibilizzazione, per far
capire questo. Ne sono certa: abbiamo una deputata e un senatore e
credo che su questo potranno davvero aiutarci.
Président -
La parole au collègue Aggravi.
Aggravi (LEGA VDA) -
Solo due piccole puntualizzazioni
che nascono da quest'ultimo intervento integrativo del presidente
Rini. Per quanto riguarda quello che è stato fatto in Friuli, sì,
ovviamente la Giunta ha un colore a noi simile, ma io rivendico
ancora una volta l'autonomia giustamente della Regione Autonoma
Valle d'Aosta, al di là dei nostri colori; e questo lo segnalo
tan pe diye
[patois,
tanto per dire
, ndc]. Detto
questo, tornando sui partiti nazionali, un intervento già ci fu.
Per onore di cronaca, forse il collega Lucianaz ha parlato di
normativa o comunque ogni tanto mischiamo normative, decreti,
circolari e quant'altro, fatto sta che un intervento di un partito
tanto vituperato ci fu, perché l'allora sottosegretario Candiani,
che è del nostro colore, qualcosa fece; per onore di cronaca va
detto questo. Le funzioni prefettizie una responsabilità ce
l'hanno: sicuramente la normativa va modificata, ma circolari,
decreti, riorganizzazioni o riorganizzazioni di eventi hanno tutta
una serie di incombenze, che dal punto di vista della sicurezza non
è soltanto un discorso di pecunia o di normativa, quindi qualcosa
già fu fatto. Ovvio, oggi ci sono altri rappresentanti che possono
agire al di là del deputato e del senatore, che valgono, ahimè, uno
nelle rispettive camere, però comunque penso che sicuramente i
colleghi che per adesso ancora sono al governo dell'Italia possano
fare sicuramente qualcosa magari più di noi; comunque da noi un
contributo fu dato.
Per quanto riguarda il resto, sicuramente anche questo è un
piccolo passo che deve essere comunque valutato e penso che tutti
noi sentiamo con grande calore l'attività fatta da persone che ci
mettono del loro, per delle manifestazioni che sono portate avanti
grazie proprio all'attività di queste persone. Però al di là di
questo, anche in questo caso parliamo di un piccolo passo. Sulla
parametrizzazione, effettivamente c'è un aspetto che dà già un
parametro, ma ricordiamo che però spesso e volentieri i parametri
le danno le delibere di Giunta - lo dico solo per beneficio, e
quindi è bene andare a fare delle... - soprattutto sui
procedimenti; quindi c'è scritto, perché c'è un comma
specifico.
Ricordiamo anche che in Commissione c'è stata, con il contributo
un po' di tutti, una concentrazione sul discorso pro loco, perché
la parte associazioni, lo dico a loro beneficio, anche con la
riforma del terzo settore che ha semplificato da un lato ma
complicato dall'altro la platea di soggetti beneficiari, è stata
appunto defalcata.
Sicuramente bisogna fare di più, sicuramente bisogna cercare di
agire di più. Adesso abbiamo tra l'altro delle rappresentanze a
livello nazionale maggiori, perché comunque qualcuno ha portato
nuovamente sull'agone politico un partito nazionale, lo
ricordo.
(Voci fuori microfono)
È un po' come il collega Marquis. La cito con ironia: un po' e
un po'. Ricordiamo sempre gli altri che sono partiti nazionali
però, presidente Rini, anche lei è novella nazionale, quindi! No,
no, ma era solo per dirlo: facciamolo tutti insieme. Ecco, soltanto
questo.
Président -
La parole au collègue Vesan.
Vesan (M5S) -
Dichiarazione di voto. Il nostro movimento,
riconoscendo la fondamentale utilità della promozione fatta dalle
pro loco in Valle d'Aosta e sapendo esattamente quale sia il
livello di collaborazione in tanti nostri piccoli comuni fra le
attività commerciali e le pro loco a sostegno delle iniziative,
siamo assolutamente favorevoli. Ma siccome è stata sollecitata
anche un minimo di critica costruttiva nei confronti di questa
proposta, la faremo.
Da un punto di vista della modificazione delle norme per la
sicurezza, purtroppo in Italia sono tristi norme che intervengono
purtroppo per chiudere i cancelli quando i buoi sono scappati: è
successo col Cinema Statuto a Torino, è successo con altre tristi
manifestazioni, con esiti veramente drammatici. Fatte sull'onda
anche dell'emozione dell'avvenimento, le prescrizioni sono sempre
state particolarmente restrittive ed effettivamente calate più su
quello specifico avvenimento che non sulle reali problematiche.
Quindi, probabilmente una taratura della Gabrielli è
indispensabile, ma al tempo stesso bisogna sempre fare particolare
attenzione in qualunque momento in cui si vada a intervenire su una
deroga a una norma di sicurezza, perché le deroghe alle norme di
sicurezza possono comportare dei costi tristemente
insostenibili.
Siccome siamo nei giorni della Fiera di Sant'Orso e siccome
qualcuno ha citato espressamente i punti RossoNeri, vorrei fare
anche un piccolo appunto su questa questione. Io ricordo
perfettamente l'insistenza con cui sono stati creati da parte
dell'assessore comunale Renato Favre: ero a quel tavolo in realtà
come rappresentate dell'Amministrazione regionale, occupandomi di
dell'organizzazione della Fiera di Sant'Orso per quando riguarda la
competenza dell'Amministrazione regionale. I punti RossoNeri sono
stati un'importante iniziativa, soprattutto in un momento in cui la
fiera aveva una grandissima crescita di espositori e di visitatori,
per cui diventava complicato dare da mangiare a tutti i visitatori
in occasione della fiera: non si riusciva a trovare nemmeno un
panino al centro di Aosta. Quindi i punti RossoNeri sono stati
particolarmente utili. Però nascondere questa attività delle pro
loco in occasione della Fiera di Sant'Orso di fronte all'utilità e
alla promozione del territorio è un po' una forzatura, collega
Barocco, perché le pro loco vengono alla Fiera di Sant'Orso per
fare un'enorme cassa e grazie a quella poi sostengono la loro
attività sui loro territori. Forse, secondo me, se si vuole
migliorare questo tipo di proposta, potrebbe essere interessante
sostenere l'attività delle pro loco anche con iniziative in questo
senso, quando queste iniziative sono fatte sul territorio della pro
loco, perché altrimenti un po' di concorrenza nei confronti dei
locali di Aosta, in questo momento in cui i visitatori della fiera
non hanno più quei numeri e in cui alcuni locali di Aosta, se non
sono strettamente nel centro, faticano a lavorare anche in
occasione della fiera, forse potrebbe essere considerata; do questo
solo come suggerimento.
Il fatto che per le pro loco fosse un importante
atout
economico, lo ricordo espressamente, perché l'allora benemerito
assessore Renato Favre appena citato ha dovuto lottare strenuamente
con le pro loco, poiché la sua proposta era anche di concedere i
punti RossoNeri a commercianti ambulanti particolarmente
simpatizzanti per la sua forza politica, e le pro loco, solo grazie
alla loro insistenza, sono riuscite a mantenere l'esclusiva. C'ero,
lo ricordo perfettamente e quindi questa è la dimostrazione che i
punti RossoNeri per le pro loco servivano, in occasione della fiera
di Sant'Orso, a sostenere la loro meritoria attività, ma
soprattutto dal punto di vista economico e non solo dal punto di
vista promozionale. Ribadisco la volontà di votare favorevolmente
questa norma, però insomma: avete chiesto suggerimenti costruttivi
e io l'ho proposto. Se l'aiuto per la sicurezza lo limitiamo al
territorio in cui la pro loco opera per la promozione territorio,
potrebbe essere una forma anche di rispetto di chi gli oneri della
sicurezza, essendo un'attività fatta a livello professionale, se li
deve pagare da solo.
Président -
Présidente Rini?
Rini (PNV-AC-FV) -
Per fatto personale. Per specificare
che io ho citato l'intervento nazionale che stiamo già facendo. È
stata messa un po' sul ridicolo e lei mi ha detto che dobbiamo
intervenire, collega Aggravi, tutti insieme. Noi l'abbiamo fatta
attraverso Roberto Pella che è deputato di Forza Italia e
Vicepresidente dell' ANCI. Questo per puntualizzare, perché
sembrava che fosse una
boutade
o qualcosa di
folkloristico.
Presidente -
Va bene. Collega Aggravi, prego.
Aggravi (LEGA VDA) -
Chiedo scusa, ma volevo soltanto
rispondere al Presidente. Questo non è un fatto personale, mi
perdoni! Parlo al Presidente che sta occupando lo scranno in questo
momento, ma parlo soprattutto alla Presidente.
Presidente -
Scusate, ma nel momento in cui si cita un
collega, questi ha la facoltà di richiedere il fatto personale:
l'ha esplicitato e di conseguenza gli è stato concesso. Collega
Aggravi, la prego, se deve continuare, altrimenti devo passare la
parola a chi intende intervenire.
Aggravi (LEGA VDA) -
Si è iscritto a Forza Italia,
Vicepresidente?
(Risate)
Presidente -
Seguo il Regolamento. Collega Restano,
prego.
Restano (GM) -
Intervengo su questo argomento contro la
mia volontà iniziale, perché ritenevo che ci si dovessero spendere
veramente poche parole, però vanno fatte alcune precisazioni. Tutti
dobbiamo ringraziare l'attività che svolgono le pro loco, in
particolar modo chi è stato sindaco e chi ha avuto la fortuna di
avere nel proprio comune una pro loco virtuosa che organizza tante
manifestazioni. Però dobbiamo precisare che è vero che le pro loco
vengono alla Fiera di Sant'Orso principalmente... Quest'anno la mia
pro loco non è potuta venire e mi dispiace, mi rammarico, ma tutte
le volte che viene alla Fiera di Sant'Orso promuove un prodotto per
cui l'amministrazione si è spesa molto, che è la
seupa à
la vapelenentse
, che ha avuto l'opportunità di far
riconoscere prima in Valle d'Aosta la denominazione comunale di
origine, che ha avuto l'opportunità di portarla tra i piatti
tradizionali tipici riconosciuti dal Ministero dell'agricoltura. È
questo il vero obiettivo delle pro loco: promuovere un territorio e
i propri prodotti. Poi se insieme a questo si fa cassa, siamo tutti
contenti, basta che non lo faccia in danno del piccolo commercio,
del quale faccio parte e promuovo comunque le pro loco. Siamo
contenti, perché con quei quattro spiccioli che derivano
dall'attività di volontariato, nel mio comune organizziamo tutta
l'attività primaverile, estiva, autunnale e invernale, dal
carnevale alle
martze a pià
. Quindi, ben venga, perché
pensiamo che la grande Fiera di Sant'Orso porta ospiti in tutti gli
alberghi del circondario (forse c'è anche un articolo oggi),
compreso il mio comune, e dà tutte queste opportunità, non solo ai
valdostani di consumare prodotti tipici, ma soprattutto di farli
conoscere fuori dalla Valle d'Aosta. E se poi gli imprenditori, di
cui abbiamo parlato un giorno e mezzo di fila, vedono che in questi
prodotti tipici c'è un'opportunità di creare un'attività
artigianale e di vendere il nostro prodotto fuori dalla Valle
d'Aosta, ben venga, siamo ancora più contenti. Non mi invento
nulla, perché l'hanno fatto col Lardo di Arnad e spero che lo
facciano dei
vapelenen
per la seupa à la vapelenentse.
Questa storia di dire "fanno cassa" è un pochino riduttiva,
anche se personalmente, vista la mia attività da assessore, penso e
mi sono sviluppato questa idea confrontandomi con realtà virtuose
di altre regioni, che ci vada una piccola riforma sulle pro loco,
però non per diminuire la loro attività ma per valorizzarla e per
farla interagire maggiormente con il territorio. A volte alcune
affermazioni risultano quasi svilire una grande attività fatta in
favore della collettività.
Président -
La parole au président Testolin.
Testolin (UV) -
Solo per due considerazioni e parto dalla
fine, nel senso che è assolutamente da sottolineare un passaggio di
quella che è l'attività delle pro loco e la necessità di fare della
formazione, in senso lato, sui volontari che operano all'interno
delle pro loco. È un percorso che è iniziato già da qualche anno e
che nel tempo si è cercato di potenziare, nel rapporto ad esempio
con il territorio e con i produttori agricoli, perché quando si
parla di piccolo commercio c'è tutta una serie di iniziative di
produzione sul territorio, che partono dalla fontina, al vino, ai
distillati, ai salumi, ai dolci, alla frutta, che sono a loro volta
iniziative che innescano lavoro e produttività sul nostro
territorio. Nel tempo si è cercato di avvicinare il mondo dei
piccoli produttori locali con il mondo delle pro loco, che qualche
volta erano un po' distratte dai bassi costi di prodotti che
arrivavano da altre regioni italiane, e non valorizzavano
sufficientemente quello invece che era il prodotto del territorio.
Nel tempo questo meccanismo si è invertito e oggi penso che queste
iniziative possano veramente essere di stimolo per rilanciare
un'attività di salvaguardia dei nostri prodotti e di valorizzazione
degli stessi, anche in grandi eventi; chiaramente con il buon senso
che ci vuole in questo tipo di approcci.
Oggi direi che, considerando manifestazioni dello spessore come
quello della Fiera di Sant'Orso, si sia riusciti a trovare un
giusto compromesso tra la necessità di avere nuove opportunità di
servizio a favore degli ospiti, con la necessità conclamata,
corretta e assolutamente inderogabile che ha il commerciante, il
quale tutto l'anno è nel centro storico o nelle zone della città e
che deve poter avere i suoi ritorni da questi grandi eventi. In
questa ottica penso che una sinergia faccia bene a tutti e stimoli
anche quella che può essere la crescita e il legame all'interno di
quella filiera che è tanto stata menzionata in questi giorni:
artigianato, agricoltura, trasformazione, territorio, comuni e
quant'altro.
L'altro aspetto, se posso permettermi, è come una suggestione,
ma tanto per lasciarla agli atti. Io credo che per le pro loco il
problema, rispetto a chi lo fa come attività lavorativa, sia quello
di non avere molte volte né le capacità né il tempo di affrontare
gli aspetti burocratici, per cui il fatto di pensare a una
richiesta di contributo specifica per qualcosa può diventare un po'
pesante e portare magari a una rinuncia. Quello che potrebbe essere
interessante è, per chi dovrà andare a fare una delibera
applicativa, magari pensare di concentrare questo discorso, anche
per snellire quelle che possono essere le attività
dell'Amministrazione regionale, sull'Associazione valdostana delle
pro loco, affinché possa fare da collettore di quelle che sono le
spese, magari sintetizzare un pochettino le iniziative nel campo
della sicurezza e fare da collettore per poi presentare una singola
domanda all'Amministrazione regionale, che potrà così intervenire
in maniera collegiale su quelle che possono essere le richieste del
territorio. Quindi, per l'iniziativa, che vedo come un punto di
partenza per affrontare una problematica e per riparlarne nel
momento in cui ci sarà bisogno di una delibera applicativa, il voto
sarà a favore.
Président -
S'il n'y a pas d'autres interventions,
j'ouvre la votation. La votation est ouverte.
Résultat du vote :
Présents, votants et favorables : 35
Le Conseil approuve à l'unanimité.
Président -
Maintenant on passe à l'amendement 5 du
collègue Aggravi et d'autres. La parole au collègue Aggravi.
Aggravi (LEGA VDA) -
Mi sembra che sia la seconda volta
che proponiamo questo emendamento, che ha l'obiettivo di proporre
una soluzione per l'annosa questione relativa al Palazzo Cogne. Noi
proponiamo con questo emendamento di dare corso al finanziamento di
un progetto di fattibilità tecnica, o meglio, per comprendere
quelli che devono essere gli interventi precisi per la sua messa in
sicurezza, ovviamente specificando e mantenendo criteri e modalità
che ne valorizzino il carattere storico e architettonico, nonché
soprattutto - guardo soprattutto la collega Pulz, la quale sono
convinto che darà appoggio a questo emendamento - il suo uso
sociale. Crediamo anche che però tale progetto dovrà contenere una
valutazione, circa le modalità che l'intervento possa essere
definito in cooperazione con soggetti terzi anche di natura
privata, ovviamente mantenendo sempre l'uso sociale finale del
palazzo, tenuto però conto che è un grande palazzo con grandi spazi
e quindi, nella sua uniformità, ci potrebbe essere anche la
possibilità di una quota parte - il progetto futuro, eventualmente
- per la sua messa in sicurezza, che è comunque la priorità e su
cui penso nessuno voglia discutere.
L'onere previsto è identificato in centomila euro. Vorrei fare
una precisazione su questa cifra e su quello che noi abbiamo
provato a fare, perché ieri abbiamo cercato di parlare di
programmi, missioni e capitoli. Questo era un capitolo abbastanza
identificativo, su potenziali consulenze legali che forse sono
destinate a dare attuazione alla creazione di un fondo patrimoniale
che fu presentato, se non erro, in presentazione del DEFR, in cui
dovrebbero confluire tutta una serie potenziale di strutture
regionali, per poi darne ovviamente una redditività; poi tutto deve
essere comunque costruito. Noi crediamo, come abbiamo sempre detto,
che un bene regionale come il Palazzo Cogne debba essere messo in
sicurezza, però per fare questo serve una valutazione complessiva e
soprattutto capire quali sono gli interventi che devono essere
messi in opera, e sicuramente i fruitori, ma direi
l'Amministrazione tutta, non può aspettare ancora a lungo e deve
agire. Questa è una possibilità concreta di poter fare
qualcosa.
Président -
La parole au président Testolin.
Testolin (UV) -
Ringrazio intanto il collega Aggravi per
la sollecitazione in questo senso, che parla di un problema che è
stato affrontato più di una volta all'interno di questo Consiglio.
Le strade, che poi si possono provare a portare avanti, devono e
vogliono cercare entrambe di dare una soluzione a una situazione,
questa come altre, che devono trovare un percorso che dia delle
risposte e che possibilmente contenga le tempistiche; questa è
sicuramente una visione. La visione che è contenuta nel DEFR e che
è contenuta nel finanziamento della ricerca di interlocutori che
possano gestire collegialmente e complessivamente tutti i beni di
proprietà regionale non istituzionali, chiamiamoli così, che sono
inseriti in un piano di dismissioni e di valorizzazione, è un altro
percorso che ha la stessa finalità, ma che è una finalità che
amplia quello che è il perimetro di azione. È una scelta che può
essere evidentemente opinabile, ma che vuole dare la possibilità,
essendo questo bene inserito all'interno di questa cerchia di
immobili, di avere una visione complessiva, e una visione che
permetta anche di capire, in modo sufficientemente corposo, quelle
che possono essere le iniziative da attivarsi in merito a questi
beni.
Qua mi riallaccio anche a quello che mi sembra sarà un
emendamento successivo, dove si chiede la dismissione di alcuni
beni che possono avere alcune manifestazioni di interesse
ulteriori, o un certo numero di manifestazioni di interesse, per
essere vendute. Sono visioni che sono leggermente diverse da quella
di avere un quadro complessivo, che è quella di indirizzo e che è
stata valutata come un'opportunità per rivalutare complessivamente
anche quelli che non sono magari i gioielli di famiglia o solo i
gioielli di famiglia che possano dare in prospettiva un intervento
complessivo sul territorio e su tutto il patrimonio immobiliare in
maniera più corale, che è quello che è sempre stato chiesto
all'interno anche di quest'aula, nel momento in cui si parla di
alcuni argomenti. Questo è un segnale concreto di voler
razionalmente considerare tutto il patrimonio immobiliare non
istituzionale in possesso della Regione, all'interno del quale ci
sono cose molto appetibili, altre meno interessanti, ma che
collegialmente possono magari dare un risultato migliore che prese
con interventi a spizzichi e bocconi, che poi necessiteranno
comunque di tempo e risorse per essere finanziate. Perché il fatto
di fare, con i centomila euro che sono previsti per un
inquadramento generale su tutti gli immobili, uno studio che poi
porterà evidentemente alla necessità di trovare, anche da parte
dell'Amministrazione regionale in collaborazione con privati o con
formule miste, che io peraltro condivido, avrà comunque necessità
di piani finanziari, di progettazioni, che peraltro nel tempo sono
già anche state fatte, ma che vanno considerate, a nostro avviso,
nel loro insieme. Per questo sarà il nostro un voto di
astensione.
Président -
La parole à la collègue Pulz.
Pulz (ADU VDA) -
Solo per chiedere una breve sospensione
per un confronto con i proponenti, se possibile.
Presidente -
Sospensione concessa.
La seduta è sospesa dalle ore 11:00 alle ore 11:12.
Dalle ore 11:12 assume la Presidenza il vicepresidente
Distort.
Distort (Presidente) -
Colleghi, riprendiamo i lavori
dopo la sospensione. Lascio la parola al collega Aggravi per
inquadrare quanto emerso dalla sospensione.
Aggravi (LEGA VDA) -
Inquadrerò quello che è emerso dalla
sospensione e ne approfitto per aggiungere degli elementi che
nascono comunque anche dall'intervento del Presidente che ha dato
degli spunti. Per quanto riguarda la sospensione c'è stata una
specificazione su quella che è la parte
core
di questo
emendamento e vado a mettere a fattor comune di tutta l'aula di
quello che ci si è detti. All'interno dell'emendamento e del
potenziale articolo, quello che riguarda le parti più importanti è
il fatto che l'intervento punta alla fattibilità tecnica ed
economica per il rifacimento e la messa in sicurezza del Palazzo
Cogne, quindi è semplicemente un primo
step
e poi ce ne
dovranno essere eventualmente altri sulla parte attuativa; la
caratteristica storica del valore architettonico e soprattutto
l'uso sociale, che adesso riguarda parte del locale. Sulla parte
successiva, l'ultima frase, che è quella che preoccupa di più, cioè
il fatto che "tale progetto dovrà anche contenere una valutazione
circa le modalità che l'intervento possa essere definito in
cooperazione con soggetti terzi anche di natura privata" cosa vuol
dire? Vuol dire che oggi l'Amministrazione, come sembra di capire,
non ha potenzialmente tutte le risorse per poter finanziare la
messa in sicurezza e il rifacimento. A questo riguardo l'intervento
potrebbe essere fatto in cooperazione con soggetti terzi, anche
società magari legate o partecipate alla Regione, oppure anche
soggetti di natura privata. Voglio sottolineare, a beneficio dei
soggetti più sensibili a questo aspetto, che è in contrasto, o
meglio per una volta vado più verso la categoria sociale
dell'intervento, perché il fatto che il Palazzo Cogne possa essere
inserito all'interno di un fondo immobiliare o comunque
patrimoniale che deve far comunque degli utili e una resa, potrebbe
anche aprire a tutta un'altra serie di finalità.
Sul discorso dei centomila euro e della creazione di un fondo,
sicuramente quello che ha detto il Presidente ci sta: io ho degli
immobili che non sono più utili o comunque non sono considerati
strategici per l'Amministrazione, li inserisco all'interno di un
fondo patrimoniale e cerco di farli rendere. Permettetemi però, se
non sono appetibili per dei soggetti privati che possono
acquisirli, questo non va in contrasto con l'emendamento
successivo, che poi presenterà il suo relatore, comunque dice di
dare attuazione alla scelta che già ha fatto l'Amministrazione,
cioè un piano di alienazione e valorizzazione. Oggi torniamo
indietro? Quindi dobbiamo chiudere il piano e aprire un fondo?
Bene, per esperienza, a parte che la cifra mi sembra un po'
importante, perché studi di valutazione e fattibilità,
dichiarazioni di fondi immobiliare c'è anche chi li fa a meno, però
questo può essere ovviamente una cifra di stima che è stata messa,
però sicuramente ricordo che tutto ciò che viene poi inserito in un
fondo di questo tipo deve rendere e quindi deve essere valorizzata
in senso di utilità. Quindi le due cose sono in contrasto, ovvero:
io oggi non capisco perché ho definito a suo tempo delle vendite o
delle valorizzazioni a cui non do corso, pur avendo delle
richieste, e dall'altro lato voglio creare un fondo immobiliare che
deve avere una resa. Sottolineo: una resa! Se vogliamo vedere un
pericolo di futuri furbetti non lo dobbiamo vedere in questo
articolo, ma forse in un fondo immobiliare che ancora non è
abbastanza stato esplicitato e non ci è chiara la finalità ultima
di un ente pubblico che fa questa scelta, pur avendo tra l'altro
delle strutture e degli investimenti che sono stati fatti
dall'Amministrazione per la gestione del patrimonio, come ricordava
già il collega Distort nella discussione del DEFR.
Presidente -
Ha chiesto la parola per il secondo
intervento il presidente Testolin.
Testolin (UV) -
Per completezza di informazioni e per
dare anche l'opportunità di valutare le intenzioni di come operare
all'interno di un fondo, che poi evidentemente saranno oggetto di
tutta una serie di passaggi sia amministrativi che normativi.
Evidentemente all'interno di un fondo si dovranno fare delle scelte
su quelle che saranno le finalità degli stabili che si vogliono
inserire e non è assolutamente in discussione il fatto che quello
che si è detto più volte all'interno di questo Consiglio debba
essere rispettato, in funzione delle finalità sociali da assegnare
a quel tipo di immobile, perlomeno per gli spazi che nel tempo sono
stati destinati a questo tipo di iniziative; poi, tutta una parte
di altre zone della struttura erano destinate nel tempo già a messa
a reddito per certi versi, essendo degli affitti commerciali, e una
parte era invece più istituzionale, perché nel tempo è stata
dedicata a quelli che erano degli uffici di alcuni dipartimenti
dell'Amministrazione regionale. In questo contesto non c'è alcun
dubbio che nella programmazione di un fondo di proprietà della
Regione ci debbano essere delle opportunità di scelta che competono
esclusivamente alla Regione e siano compatibili con la possibilità
di intervenire sull'immobile, con delle risorse che devono derivare
da una valorizzazione complessiva di tutto il patrimonio. Quindi,
le vendite di quelle strutture che non servono strategicamente agli
interessi sociali o non sono finalizzati a degli interventi a
favore della comunità, possono essere tranquillamente dimesse.
Altre - ne cito una che è stata più volte dibattuta - come la
palestra della Rochère, che nel tempo era stata ipotizzata come
un'evoluzione di palestra piuttosto che come altro, sono tutti
interventi che possono rientrare in quelle che sono delle necessità
dell'Amministrazione regionale, ma possono essere affrontati con
una celerità diversa rispetto al mantenerli in pancia. Come dico, è
poi una visione di un percorso che deve essere gestito e comunque
sempre governato dall'Amministrazione regionale. E questo con la
finalità di arrivare a chiudere complessivamente uno sviluppo di
quelle che sono le iniziative su degli immobili che sono presenti
da La Thuile a Gressoney, ma sui quali, magari su due o tre, c'è un
forte interesse e su quelli si faranno delle valutazioni più
puntuali per una loro adeguata valutazione, che servirà anche per
trovare risorse, per ristrutturare quelle che invece servono da un
punto di vista più prettamente legato alla comunità di
riferimento.
Presidente -
Ha chiesto la parola la collega Pulz.
Pulz (ADU VDA) -
Ringrazio i colleghi con cui abbiamo
avuto un aperto confronto su questa importante vicenda di Palazzo
Cogne, di cui abbiamo parlato tante e tante volte in questa Aula.
Brevemente volevo aggiungere che anche noi avevamo chiesto ormai
più di mezzo anno fa un progetto di fattibilità tecnico-economica,
per avere interventi di restauro e di recupero per mettere in
sicurezza Palazzo Cogne, in modo da predisporne la sua
rifunzionalizzazione e soprattutto per valorizzare il carattere
storico e architettonico - ricordiamo velocemente che stiamo
parlando del progetto di Gio Ponti - allo scopo di mantenere
assolutamente il suo uso sociale.
Ecco, questo è il punto assolutamente più rilevante per noi,
come ha capito molto bene e sottolineato il collega Aggravi, che
ringrazio. Le attività sociali sono in corso da molti anni,
continuano lodevolmente tuttora, nonostante i guai e i guasti della
politica, e vanno assolutamente mantenute, perché sono senz'altro
un fiore all'occhiello per la nostra città, per la nostra regione e
non solo. Quindi, il voto di ADU VDA è favorevole.
Presidente -
Ha chiesto la parola l'assessore
Baccega.
Baccega (UV) -
Abbiamo più volte dibattuto in Giunta
rispetto al percorso che avevate avviato per quanto riguarda
l'immobile del CRAL Cogne. La scelta del fondo immobiliare va
proprio nella direzione di dare tempestività al percorso, nel senso
che a volte si dice che dobbiamo programmare, dobbiamo fare,
dobbiamo avere la giusta incisività per dare in tempi ragionevoli
la struttura ai cittadini, dall'altra parte a volte si vuole andare
per
step
. In questo caso andare per step potrebbe
significare allungare il percorso.
Voglio ricordare al Consiglio il vero percorso che ha
determinato una serie di scelte; vedo tra il pubblico il presidente
dell'ARER e sono sicuro che avrà contezza di questo. Quando il
progetto del Contratto di Quartiere 1 fu approvato, prevedeva al
centro degli immobili una sala polivalente, una sala che poteva in
qualche modo sostituire il CRAL Cogne. Per una questione di
bilancio, per una questione di risorse economiche, quella sala non
fu realizzata, perché si era detto all'epoca: "c'è il CRAL Cogne a
150 metri e quindi manteniamo quella struttura, chiedendo poi alla
Regione un intervento significativo". È chiaro che la questione
sociale è fondamentale in quel palazzo: le attività che si
sviluppano, dalle attività canore alle attività danzanti per gli
anziani che il Comune di Aosta organizza, tutta una serie di
attività ludiche, il circolo degli scacchi che ha sede lì. Insomma,
c'è una effervescente attività che ha bisogno di spazi. Quindi, io
sono sicuro, come ha detto il Presidente, che conciliare spazi e
valutazione complessiva, inserendo ovviamente una priorità rispetto
a determinati spazi per il sociale, sia il modo importante per
affrontare questa problematica.
Presidente -
Ha chiesto la parola il collega Bertin.
Prego.
Bertin (RC-AC) -
Di questo palazzo, come detto, se n'è
discusso tanto. Si è discusso tanto, ma il palazzo
contemporaneamente continua a deteriorarsi e in tempi anche rapidi
a modificare la sua vocazione storica. Questo palazzo nasce legato
alla Cogne, viene acquisito dalla Regione e da sempre ha questo
ruolo sociale all'interno della città, legato al circolo ricreativo
della Cogne e a tutte le associazioni che ci girano intorno. E
proprio questo aspetto sociale è quello che va salvaguardato.
Non mi convince molto questo emendamento, come tra l'altro non
mi convince neanche tanto la posizione assunta dal Governo in
questo periodo e in prospettiva. Credo che su questo palazzo vada
fatto un discorso a parte, per le caratteristiche storiche,
architettoniche, come detto in precedenza dagli altri interventi, e
anche per l'utilizzo, che ormai è un utilizzo storico anche questo,
per le attività ricreative e culturali legate prima alla Cogne e in
generale alla città, oramai diventando un punto di riferimento per
molti in questo capoluogo.
Credo che vada affrontato questo problema, sapendo però cosa ne
vogliamo fare di questo palazzo e non fare come abbiamo fatto
spesso, quando abbiamo iniziato a fare degli interventi senza poi
avere chiaro qual era il quadro definitivo, trovandoci in
situazioni piuttosto strane, come ad esempio per la nuova grande
università. Bisognerebbe intervenire rapidamente su questo con un
intervento
ad hoc
, sapendo cosa si vuole fare, non
lasciandolo deteriorare, rispettando la sua vocazione, sia dal
punto di vista sociale che delle sue caratteristiche
architettoniche. Sono poco convinto, sia di una soluzione che
dell'altra; spero che prima o poi si riesca a intervenire
rapidamente su questo palazzo.
Presidente -
Ha chiesto la parola Aggravi.
Aggravi (LEGA VDA) -
Soltanto per chiedere il voto
segreto.
Presidente -
Richiesta accolta. Se non ci sono altri
interventi, passiamo alla votazione nella modalità di voto segreto.
Prego, votate colleghi.
Esito della votazione:
Presenti: 34
Votanti: 20
Favorevoli: 16
Contrari: 4
Astenuti: 14
Il Consiglio non approva.
Colleghi, prima di passare all'esame del punto successivo,
intendo darvi una comunicazione. Così come richiesto e convenuto
nella riunione della Conferenza dei Capigruppo allargata di
mercoledì scorso, in merito al subemendamento sulla questione delle
discariche, si è concordato in azione congiunta tra l'assessore e i
capigruppo che oggi alle ore 14:45 si terrà la Conferenza dei
Capigruppo allargata con i consiglieri interessati, per la
questione dell'emendamento sulle discariche, alla presenza dei
coordinatori del dipartimento legislativo e del dipartimento
ambiente. Vogliate prenderne nota.
Passiamo al punto successivo, l'emendamento 2 di Mouv', Gruppo
misto e Lega che introduce l'articolo 24 bis. Ha chiesto la parola
per l'esposizione il collega Gerandin. Prego.
Gerandin (MOUV') -
Questo è un emendamento che introduce
3 milioni di euro all'anno per tre anni, vale a dire 9 milioni di
euro nel triennio, per quello che riguarda il settore agricolo. È
un emendamento che penso avrebbe potuto essere presentato da
qualsiasi consigliere in quest'Aula, a prescindere dalle posizioni
politiche di ognuno. Chiedo anche scusa ai colleghi, perché ho
fatto una relazione a questo emendamento piuttosto corposa, che ha
voluto ricostruire un po' quelli che sono stati gli ultimi anni del
settore agricolo, ricostruirlo anche sulla base del prezioso lavoro
svolto dall'Institut Agricole che a dicembre 2019 ha diffuso i dati
relativi ai costi di produzione e redditività di alcuni contesti
produttivi lattiero-caseari valdostani. Sono dati molto importanti
che ci impongono una profonda e seria riflessione, che deve avere
una immediata risposta già in questo bilancio regionale, deve dare
una risposta a questo settore agricolo che è in grandissima
difficoltà, senza demandare a ipotetiche promesse in sede di
variazione e assestamento di bilancio futuri. Lo dico perché in
questa fase particolare demandare ad altri, quando non c'è più un
governo in carica, quando non c'è più un assessore di riferimento,
significa semplicemente prendere tempo, demandare ad altre persone
qualcosa che poi non sapremo cosa sarà e che scelte verranno
fatte.
Un dato su tutti: il costo medio annuo di produzione del latte
crudo in Valle, senza aiuti pubblici è pari a 0,87 euro al
chilogrammo; qualora l'imprenditore beneficiasse di finanziamenti
pubblici il costo medio annuo scenderebbe a 0,80 con gli aiuti
diretti e a 0,70 con aiuti diretti e indiretti. Solamente
considerando gli aiuti pubblici che intervengono sulla voce entrate
e quelli che intervengono a sgravio degli investimenti, gli aiuti
indiretti, il reddito assume un valore positivo e la conseguente
remunerazione oraria riferibile alla famiglia coltivatrice è pari a
3,10 euro/ora. Vale a dire che, quando va bene, nel mondo agricolo
lavorano a 3,10 euro l'ora. Questi dati che emergono dallo studio
tengono conto delle risorse messe in campo dalla Regione nelle
varie annualità e per quanto riguarda l'organizzazione delle
rassegne zootecniche le risorse messe in campo sono state nel 2017
quasi 5,5 milioni di euro, nel 2018 quasi 4 milioni di euro, per
arrivare al 2019 dove le risorse a disposizione erano di soli 2
milioni 630 mila euro, ma con la promessa di avere un conguaglio
attingendo alle risorse che venivano stanziate nel bilancio
triennale 2020, per arrivare poi così a quota 4 milioni di euro.
Ora le risorse previste a bilancio nel 2020-2022 per le rassegne
zootecniche sono di soli 1,5 milioni di euro, a cui vanno aggiunti
un milione per la monticazione dei capi bovini. Assolutamente
insufficiente a permettere il conguaglio 2019, il contributo
2020-2022 è del tutto insufficiente per garantire anche l'importo
fatto e notificato a Bruxelles dalle strutture dell'assessorato,
che prevedono 250/300 euro a capo per la monticazione. Consideriamo
che le stime parlano di oltre 12.000 capi monticati.
Per un settore agricolo in grandissima difficoltà necessitano
risorse certe. Con questo emendamento vengono destinati, l'ho detto
prima, 3 milioni di euro annui per tre anni, per un totale di 9
milioni di euro nel triennio, per rilanciare un settore che lavora
in perdita, come dimostrato dallo studio, per permettere un futuro
dignitoso ai tanti giovani agricoltori, per continuare a conservare
il nostro territorio di montagna, per continuare ad avere turismo e
a difesa delle nostre produzioni di qualità uniche al mondo. Questo
emendamento non sposta alcuna risorsa del bilancio originario: è
stata una volontà di non mettere in difficoltà anche questa
maggioranza. Prevede una rideterminazione del canone di derivazione
delle acque per uso idroelettrico e solo per le grandi derivazioni
superiori ai 3000 chilowatt, che passano da 38,99 euro per ogni
chilowatt di potenza nominale a 45,78 euro: una
restitution
fra chi utilizza in modo massiccio e industriale le acque e chi
cura e mantiene il territorio.
L'ho detto prima, volutamente non si è cercato tra le pieghe del
bilancio che sicuramente andavano a togliere qualcosa a una
programmazione che il Governo legittimamente con la sua visione
aveva fatto, ma andava a recuperare risorse nuove derivanti dai
canoni di grande derivazione. Per questo io mi auguro che tutti ci
metteremo la mano sulla coscienza e, al di là di quella che può
essere la visione politica e questo clima un po' teso in questo
momento, sarebbe opportuno dare questo tipo di risposta.
Presidente -
Si apre la discussione generale. Ha chiesto
la parola il collega Restano. Prego.
Restano (GM) -
Credo non ci sia molto da aggiungere a
quanto detto dal collega che ha presentato l'emendamento, però
ripercorrendo quanto detto nella giornata di ieri e in parte oggi
relativamente ai piccoli esercizi, alle attività di vicinato, ed
evidenziata da alcuni colleghi la necessità di affiancare a
determinati incentivi anche la riorganizzazione urbanistica del
territorio, che è quella che poi pilota determinate scelte, vorrei
evidenziare a tutti voi che quando un sindaco, una comunità si
accinge a revisionare il proprio piano regolatore, soprattutto nei
comuni, vi sono delle regole e una di queste è di mantenere il
carico bovino in equilibrio con il territorio coltivabile del
proprio comune. Queste sono delle criticità importanti che si
devono affrontare. Ora, analogamente a quanto abbiamo detto per gli
esercizi di vicinato, se noi non valorizziamo le attività degli
allevatori e quindi non cerchiamo di sostenerle, di mantenerle in
vita, perché da quanto ci ha detto il collega che ha appena parlato
questi sono i rischi, quelli di un abbandono delle attività, il
rischio è che il carico bovino del territorio si depauperi talmente
da non riuscire più a coltivare i nostri territori, a mantenere il
nostro bel verde, a mantenere la montagna e a portare avanti tutti
i discorsi, bellissimi discorsi, che abbiamo fatto in questi
giorni. I dati, i
report
che abbiamo ci dicono che dobbiamo
intervenire e dobbiamo aumentare le risorse a favore delle rassegne
bovine, non diminuirle possibilmente. È per questo motivo che noi
sosteniamo convintamente questo emendamento.
Presidente -
Ha chiesto la parola il presidente Testolin.
Prego.
Testolin (UV) -
Alcune considerazioni in merito
all'illustrazione, che giustamente il collega ha incentrato
pressoché totalmente sull'aspetto agricolo e di necessità di
interventi a sostegno a un'attività che molto sovente - lo sappiamo
bene, perché
à tour de rôle
abbiamo fatto molta attenzione a
questo tipo di problematica - è una questione che nel tempo, come è
ben stato sottolineato, si è sempre cercato di affrontare con le
risorse, con i mezzi a disposizione, e nei confronti della quale,
nel momento in cui ci si è trovati a fare delle scelte anche
importanti, si è lavorato tutti nella stessa direzione e
all'unisono, per cercare di trovare delle soluzioni che dessero
delle risposte concrete. Fatto ne è che negli anni, dove sono stati
pagati circa 5,5 milioni di euro sulle rassegne, sono anni in cui
all'inizio il bilancio ne contava 1/1 e mezzo, e con le variazioni
di bilancio che sono state inserite si è riusciti giustamente a
incrementare quelle risorse che venivano assegnate allora
principalmente ed esclusivamente pressoché alle rassegne. Le
rassegne oggi, per tutta una serie di motivazioni che non stiamo a
riprendere all'interno dell'aula, non possono essere più finanziate
in maniera così importante, per cui lo scorso anno chi gestiva il
settore agricolo ha condiviso un percorso che ci permettesse di
agevolare l'assegnazione di certi contributi sotto una forma
alternativa, ed è stata introdotta all'interno di questo percorso
una novità, se vogliamo chiamarla così, per incentivare la
monticazione che è stata richiamata dal collega Restano, quale uno
dei principali elementi di caratterizzazione e anche di
assestamento del territorio montano.
Ebbene, questo è stato riproposto anche all'interno di questa
programmazione di bilancio. Una programmazione che vede nel
contributo alle associazioni e agli allevatori in particolare una
necessità, che però in questo momento non poteva venire espletata
nell'immediato, perché due sono gli elementi di criticità. Uno è
che non è ancora arrivato il definitivo accoglimento della norma da
parte di Bruxelles per la monticazione e l'altro è quello che in
corso d'anno si aveva contezza che sarebbero arrivate delle risorse
importanti, che peraltro anche in un emendamento proposto forse
dagli stessi gruppi, si era ipotizzato di utilizzare per
determinate iniziative, quali quella, mi sembra in quel caso, dei
mutui; in questo caso si era ipotizzato di utilizzare una fetta,
che sarebbe la stessa fetta che si vuole utilizzare oggi, degli
utili delle società partecipate, per garantire che ci sia un
congruo rimpinguo. Questo era stato peraltro già sottolineato
nell'audizione in Commissione dall'Assessore, menzionando le cifre
che erano state inserite a bilancio, quindi il milione e mezzo per
le rassegne e il milione per la monticazione, che sarebbero dovute
essere implementate con un impegno politico di farlo nel momento in
cui queste risorse sarebbero state a disposizione e si fosse chiuso
anche il percorso relativo alla monticazione, risorse che peraltro
non possono essere impegnate diversamente, perché sono risorse che,
come è stato esplicitato, saranno disponibili solo nel momento in
cui le società delibereranno questo aspetto.
Dall'altra parte cosa succede? Accade che si implementa
giustamente un canone, che peraltro è già stato implementato lo
scorso anno per una cifra simile. Un canone che però a oggi crea
una perplessità amministrativa, che lei ben conosce collega
Gerandin, perché, a dispetto del confronto che ha sempre auspicato
quando devono farlo gli altri, si è preso carico di condividere
squisitamente un confronto, che invece di essere esplicitato
all'interno del percorso della II Commissione, così come si vuole e
si dovrebbe fare, lei ha deciso di contattare direttamente gli
uffici dei lavori pubblici, probabilmente perché sguarniti in
questo momento di un presidio giornaliero, senza nemmeno
coinvolgere, io non dico l'assessore competente, ma qualche membro
che come lei può avere a cuore, così come ce l'abbiamo, questo tipo
di problema per cercare di risolverlo. Allora io mi chiedo se la
questione è di dire: "io faccio un emendamento e il referente dei
lavori pubblici mi scrive che questo emendamento può avere delle
criticità;" criticità che noi abbiamo appreso da quando lei ha
presentato l'emendamento e abbiamo verificato, come è stato
comunicato con una nota, che ci sono delle situazioni non chiare
nell'applicazione di questo emendamento, a dispetto di quella che
era una situazione di sette, otto, nove mesi fa che non era stata
esplicitata a questo livello. Quindi noi oggi ci troviamo a fare la
figura un po' di quelli più cattivi: "io trovo una soluzione per
trovare i 3 milioni di euro da dare all'agricoltura e voi
cattivelli non li date. Colpa vostra!"; no, noi il lavoro l'abbiamo
sempre fatto! L'abbiamo sempre fatto quando eravamo anche in
situazioni molto più critiche di quella di oggi, quando abbiamo
discusso per mesi, mesi e mesi su certe situazioni e oggi invece
dobbiamo fare la figura dei cattivi, ma ci sono delle
interlocuzioni che lei non ci ha nemmeno reso disponibili; nemmeno
ha avuto la prontezza di condividerle con la Commissione!
Anche noi abbiamo avuto dei problemi, l'ha sottolineato lei, a
presentare delle cose in Commissione: le cose non sono facili! Ci
siamo presi anche delle belle sberle, ma l'abbiamo fatto! Abbiamo
cercato di trovare o proporre una soluzione nei confronti di un
problema. In questo caso invece si preferisce farlo con i propri
amici, presentarlo in aula e mettere in criticità gli altri che
devono decidere in mezza giornata. Questo secondo me non è molto
corretto.
Quello che io dico è che questa aula si può prendere un impegno,
per quello che può contare, nel garantire che nei prossimi mesi in
variazione di bilancio questi soldi vengano dati effettivamente
all'agricoltura. Ma oggi purtroppo io mi faccio portavoce di una
situazione che è stata dibattuta più di cinque o dieci minuti:
siamo stati delle ore a cercare di capire se quello che lei scrive
sia assolutamente positivo per l'Amministrazione regionale, perché
quando ci sono delle criticità bisogna affrontarle. E tra l'altro
in questa mail ho trovato anche una risposta che lei conosceva già,
che io evidentemente non sapevo, perché la mail era indirizzata
solo a lei, dove c'erano anche delle risposte del confronto fatto
ieri per il discorso di CVA - fatto ieri! - dove si paventava la
possibilità di una realizzazione di una norma sulle acque da parte
dei lavori pubblici, una norma che però, come scritto benissimo in
questa mail, è propedeutica a essere presentata, messa sul tavolo,
nel momento in cui sia fatta una norma di attuazione. Quindi, a
sfangare tutto quello che ci siamo detti ieri, c'erano delle
informazioni molto chiare anche dalla parte dei lavori pubblici che
ci davano queste informazioni.
Noi purtroppo non possiamo dare corso a questa cosa, perché,
come lei sa bene, quando ci sono delle macchie d'ombra o comunque
non c'è chiarezza, diventa difficile votare qualcosa. Lei lo sa
benissimo, perché l'ha fatto più di una volta! Lei più di una volta
si è fatto portavoce di rimandare delle cose, di buttare la palla
in avanti, come l'ultima volta nell'approvazione dei debiti fuori
bilancio dove abbiamo inserito collegialmente tutta una serie di
proroghe, perché non potevano aspettare il Consiglio di gennaio: le
abbiamo inserite lì, poi l'ha fatta votare agli altri; si è fatto
bello e poi l'ha fatto votare agli altri! Perché i debiti fuori
bilancio, che qualche volta li ha pure creati lei e che ci siamo
presi noi la responsabilità di mandarli avanti, lei non li vota.
Scuola di Quart: lei era in Giunta, fa mandare giù il finanziamento
spostato sulla scuola di Quart, si creano delle criticità, perché
non si riescono a utilizzare i fondi e poi no! Poi chi vota il
contributo o il sostegno per la realizzazione, deve farlo qualcun
altro.
Questa volta purtroppo noi non possiamo prenderci carico di
questa situazione e a malincuore non possiamo votare questo
emendamento, ma ci prendiamo sicuramente l'impegno come forze
politiche più che come persone, perché saranno le forze politiche a
portare avanti probabilmente in futuro determinate cose, di
sostenere il contributo all'agricoltura e agli allevatori in
particolare nella prossima variazione di bilancio.
Presidente -
Siamo in discussione generale. Ha chiesto la
parola il collega Lucianaz. Prego.
Lucianaz (LEGA VDA) -
Solo per manifestare il disappunto
di tutta la categoria dell'allevamento che comunque deve
organizzarsi per quest'estate: non sa se deve affittare dei
terreni, non sa se ha l'opportunità e le condizioni per poter
monticare o meno. Aspettano, se ho capito bene, i soldi che di
solito percepivano da ormai più di un mese, senza garanzia di poter
programmare in modo efficace il proprio futuro. Quindi sicuramente
da questa Amministrazione si aspettano risposte più chiare e più
certe.
Presidente -
Ha chiesto la parola il collega Luboz.
Prego.
Luboz (LEGA VDA) -
Anch'io volevo manifestare, come ha
fatto poc'anzi il mio collega Lucianaz e anticipato il collega
Gerandin, il malcontento del mondo agricolo valdostano: lo abbiamo
già analizzato anche ieri, ma sicuramente tutta quanta l'aula è a
conoscenza dei loro problemi. Il collega Gerandin giustamente ha
parlato della sottovalutazione del prezzo del latte e, da calcoli
che mi sono stati forniti, alcuni facenti parte di questo mondo
agricolo manifestano la loro insoddisfazione. Perdendo
sostanzialmente, da calcoli che hanno stimato, una media di 25
centesimi al chilo, tradotto in cifre sono 12 milioni e mezzo di
euro all'anno per tutte quante le aziende agricole valdostane.
Manifestano soprattutto il loro sconcerto che il prezzo del latte
apparentemente sia volutamente tenuto basso, prediligendo la
quantità della produzione rispetto alla qualità.
A nostro giudizio l'Amministrazione regionale, oltre a essere
vicina ovviamente anche economicamente a queste aziende, perché
come abbiamo visto l'agricoltura di montagna non può competere con
l'agricoltura di pianura che ha un modo intensivo di lavorazione,
noi dovremmo anche puntare a individuare quali sono i motivi per i
quali il prezzo del latte e della fontina non viene così ben
valorizzato. Si è parlato della
double filière
, di poter
individuare il modo per valutare meglio la fontina prodotta in
alpeggio rispetto alla fontina prodotta in pianura, se pianura si
può chiamare parte della nostra regione.
Altro argomento, che è già stato preso in considerazione in una
scorsa interpellanza alcuni mesi fa, è riguardo alle piste di
accesso, alle opere di presa dei consorzi di miglioramento
fondiario. Ci sono criticità sul Ru Pompillard, sul Ru Chandianaz,
sul Ru Bréan e sul Ru di Ponton a Introd. Oramai siamo a fine
gennaio e ad aprile questi consorzi dovranno caricare i loro
impianti di irrigazione, irrigazione a pioggia o irrigazione a
scorrimento: molti probabilmente avranno alcune problematiche per
accedere a queste opere di presa. Spero che l'Amministrazione
regionale se ne faccia carico.
Presidente -
Ha chiesto la parola il collega Gerandin.
Prego.
Gerandin (MOUV') -
Quando io ho detto che poteva essere
un emendamento di maggioranza è perché ho provato a ricostruire con
questo emendamento quelli che sono state le vostre promesse, le
promesse del vostro governo. Il 23 maggio del 2019, a un'iniziativa
molto precisa legata ai contributi sulla monticazione, l'Assessore
mi rispondeva: "Sappiamo benissimo che 250/300 euro moltiplicato
per i capi è una cifra che si aggira intorno ai quattro milioni e
qualcosa". In data 21 novembre 2019, sempre l'Assessore e il suo
governo, a precisa domanda per quello che riguardava le risorse
messe in campo per il discorso delle rassegne, mi rispondevano che
le disponibilità erano, come ho detto prima, poco più di 2,6
milioni di euro. Mi veniva anche risposto che: "abbiamo già
incontrato l'AREV e abbiamo ragionato per riuscire a colmare
tecnicamente questo
gap
del milione e mezzo, sapendo che sul
2020 quel milione e mezzo in più è già stato destinato". Bene, non
è che non avete destinato un milione in più, non avete neanche
destinato le risorse antecedenti.
Torno al suo ragionamento sugli avanzi, sui cinque milioni e
mezzo di euro. È vero che c'è stato questo
excursus,
ma
attenzione: eravamo di fronte a un bilancio che non aveva risorse
certe. Era il periodo in cui si faceva il gioco delle tre carte e
io so le difficoltà avute per garantire i quattro milioni di euro
che avete promesso voi quando eravamo noi al governo: ho dovuto
racimolare da tutti gli assessorati, per dare i quattro milioni che
avevate promesso voi. Adesso ci troviamo di fronte a un bilancio
con più 32 milioni di euro e con risorse certe: capite qual è la
differenza? Qua probabilmente il settore agricolo interessa a pochi
o a nessuno. Vado avanti!
Non so se lei c'era Presidente, ma sicuramente c'era
l'Assessore, quando ad aprile si è tenuta l'assemblea generale
dell'AREV. In quell'occasione si sono dette queste cose, si è detto
che: "mediante provvedimenti di variazione di bilancio, fino al
raggiungimento degli importi assegnati nel 2018"; questa variazione
di bilancio c'è stata e gli importi erano 2,6 milioni e non 4
milioni di euro. È stato anche detto che sarebbe entrato in
funzione un nuovo aiuto, la pratica della monticazione dei bovini
produttivi, che sarebbe entrata in vigore a partire dal 2020, ma in
quella sede fu detto: "è finanziata con risorse aggiuntive rispetto
ai 4 milioni che c'erano prima". Ora, io non lo so! Si possono
trovare delle giustificazioni a quello che si vuole.
Ma voglio arrivare all'ultimo aspetto, che per me è quello
davvero più curioso. Che lei Presidente, facente funzioni di
assessore, mi dica che sono stato un cattivone, perché non l'ho
coinvolta, va beh! Io immagino che sia l'altitudine del suo governo
e suo quello di non aver voluto essere coinvolti, perché io ho
parlato in tempi non sospetti di un bilancio di Commissione, a cui
lei si è opposto! Lei si è opposto, perché ha chiamato il collega
Aggravi proponendogli di emendare quel milioncino, quella carità,
tanto per condividere un percorso. Noi non ci stiamo a queste cose
qua! Certo che ci siamo mossi, però la cosa più grave di tutte,
Presidente facente funzione di assessore, è che quel parere che lei
cita del dirigente, prima di tutto non è stato inviato solo a me,
ma è stato inviato anche al coordinatore Rocco, al coordinatore
Bieler e alla dottoressa Borney, per cui non c'era nulla di segreto
con qualcuno.
Altro c'è su questo. Io quello di cui mi preoccuperei davvero,
se fossi al suo posto, è che qua si cita che: "l'adozione della
legge di bilancio con nuovo importo potrebbe sollevare delle
questioni di legittimità della norma, in quanto col decreto legge
del 14 dicembre 2018 n. 135" e cita le modalità che potrebbero...
Però è curioso che questo decreto sia del 14 dicembre 2018, ma lei,
Presidente in questo momento, il 24 di aprile 2019 in assestamento
di bilancio ha aumentato i canoni, con una data susseguente a
questo provvedimento! Per cui quello che è grave è che lei e il suo
governo probabilmente avete fatto un'operazione del genere alla
faccia di quello che pensano i dirigenti, senza consultare i
dirigenti. Queste sono le garanzie che lei dà? Questo è il suo modo
di amministrare? Se lo tenga caro.
E finisco veramente. Del suo impegno come forze politiche gli
agricoltori non sanno che farsene, perché la gente ormai ha detto
che vuole avere concretezza e la concretezza in questo momento è
solo di approvare delle risorse certe, che non sono discrezionali
agli umori della Giunta o di chi verrà a governare dopo, ma
garantiti con un testo di legge che garantisca 9 milioni di euro, 3
milioni all'anno per il triennio.
Presidente -
Ha chiesto la parola il collega Nogara.
Prego.
Nogara (AV) -
Inizierei da quanto è stato affermato dal
collega Luboz, sulla sottovalutazione del prezzo del latte che
ormai sono anni che tutti condividiamo. Nel 2018 era stato fatto un
grande lavoro con tutti gli attori che compongono questa filiera,
per capire quali erano le criticità e il perché si arrivava a
questo. Alla fine del mio mandato il lavoro era finito, poi questo
lavoro è sparito fino a quando è stato ripreso con questa
legislatura: si è terminato il lavoro, lo si è presentato e da lì
sono emerse tutte le criticità, tutte le giuste criticità.
La criticità più grossa, penso che sia normale per tutti, è del
prezzo del prodotto finale, che è quello della fontina. Questo
prezzo, come conoscete tutti, come sapete tutti, è stabilito dalla
cooperativa, è stabilito dai produttori, i quali in questo momento
hanno in mano questo studio che è durato per molto tempo e che è
stato messo in piedi da tutti gli attori che lavorano in questa
filiera. Tutti arrivano alla conclusione che il prezzo della
fontina - tra l'altro, la fontina è uno dei migliori formaggi in
circolazione - è uno dei formaggi che costa meno di tutti. Si è
parlato tanto della differenziazione dei prezzi: della fontina di
alpeggio, che senz'altro ha un prezzo e deve avere un prezzo
superiore questo formaggio quando si fa in alpeggio; del prezzo che
si fa quando le mucche sono in stalla d'inverno e sono alimentate
dal foraggio, e qui voglio anche dire con foraggio valdostano;
questo è importante dirlo.
Vi assicuro, se avete la voglia di leggerlo e di guardarlo, che
è stato un ottimo lavoro. Non perché era stato fatto in un periodo
particolare, ma perché è nato dalla collaborazione di tutti. Un
ottimo lavoro che basta prenderlo da parte della cooperativa e
prendere certe decisioni.
È chiaro che la risoluzione di un problema del genere risolve
anche tanti altri problemi. Io ho l'occasione di parlare con dei
produttori, degli allevatori, che sono arrabbiati, a ragione, del
ritardo per il pagamento del PSR, dei ritardi dei pagamenti da
parte dell'Amministrazione, per quello che si deve pagare, e ti
dicono: "se fosse un prezzo equo, non avremmo neanche bisogno di
questi contributi"; e hanno perfettamente ragione. Voglio ricordare
che all'interno la cooperativa è gestita da produttori, da loro.
Allora è importante che ci sia una presa di posizione, secondo il
mio punto di vista.
Per quanto riguarda i consorzi, anche qui le do completamente
ragione. Sono stato presidente per tantissimi anni di consorzi,
sappiamo tutti i problemi, ho visto che sul bilancio di quest'anno
c'è un aumento almeno su quanto è destinato ai consorzi: evviva. Si
era cercato coi pochi soldi che c'erano almeno di agevolare dei
lavori: non per fare lavori nuovi all'interno dei consorzi, ma per
ripristinare i danni, ripristinare le problematiche, ripristinare
gli impianti; ci sono delle cifre limitate, circa 40.000 euro per
ogni consorzio per poter limitare i danni. Si spera che negli anni
questi soldi importantissimi - i consorzi sono la sentinella del
territorio, chi gestisce i consorzi sa tutti i problemi che ci sono
sul territorio -  siano sempre maggiori rispetto a quello che
bisognerebbe dare.
Poi vi dico, io sono stato in minoranza, qua siamo mi sembra tre
o quattro assessori dell'agricoltura, ho dato sulla testa
all'assessore Testolin. Comunque, la storia dell'assessorato è
sempre stata questa: sempre, sempre con cifre più o meno ridotte in
bilancio e in una variazione, in un assestamento la chiusura del
cerchio. Questo se non sbaglio era stato l'impegno preso anche in
Commissione da parte dell'Assessore e penso che qualsiasi persona
all'interno di questa aula abbia la sensibilità per mantenere
questo impegno rispetto al mondo agricolo, perché qui non è che c'è
qualcuno che difende di più o di meno il mondo agricolo. Siamo
tutti consapevoli che la bellezza della nostra regione, le
opportunità che ha la nostra regione sono date tantissimo da questo
mondo che lavora sul territorio. Perciò io penso che non ci sia
nessuno in quest'aula che abbia l'intenzione di non aiutare e di
non continuare ad aiutare questo mondo. Io me lo auguro
sicuramente.
Presidente -
Ha chiesto la parola il collega Barocco.
Prego.
Barocco (GM) -
Il parlare di agricoltura non vorrei che
si riducesse per l'ennesima volta a "parole, parole, parole", cosa
che purtroppo i nostri agricoltori ne hanno
marre
. Io dico
che questo frangente di ulteriori approfondimenti e arricchimenti
del bilancio ha comunque portato a qualcosa di positivo e in
Commissione, come dice giustamente il presidente Testolin, qualcosa
si è riuscito a fare. Probabilmente,
faute de temps
, non lo
so, lanciamo delle campagne elettorali? Argomenti che possono
essere magari anche usati domani? Lo dico riferendomi a tutte le
parti, non è che... Su questo tema magari è mancato del tempo da
parte nostra di approfondire certi segnali. Effettivamente noi
proposte concrete in Commissione non le abbiamo ricevute. Il
consigliere Gerandin se ne occupa da tempo e quindi probabilmente
avrà avuto anche lui delle difficoltà, perché creare un emendamento
di questo tipo non è senz'altro facile, quindi le interlocuzioni
con i vari uffici gli hanno portato una serie di
misunderstanding,
diciamo così.
Io sono abituato a guardare il bicchiere mezzo pieno e, come ho
già detto ieri, i giudizi
si tranchant
li lascerei da
un'altra parte. Colleghi della Lega, io riconosco a voi tutta la
passione politica, quindi vedo in voi la voglia di risolverli, però
cerchiamo di guardare appunto il bicchiere mezzo pieno e questo
impegno, che spero sia solenne, di trovare queste risorse che ci
sono. Lo so che non è sufficiente, ma cerchiamo di attivarlo, di
essere propositivi e non pensare solo alle elezioni, nel senso che
da domani continuiamo a essere costanti su questo impegno e
cerchiamo di costruire qualcosa.
Io faccio un'altra riflessione. Qui si discute del futuro
dell'agricoltura. Metto a fattor comune dell'aula che c'è un
piemontese, che è l'unico italiano che siede nello
staff
del
Commissario europeo per l'agricoltura: è uno che conosce molto bene
la Valle d'Aosta, è uno che ha lavorato anche a contatto con i
nostri uffici, con il presidente Cirio, che ha avuto delle
interlocuzioni, non me ne vogliano, ma con l'ex assessore Laurent
Viérin e anche con l'assessore Bertschy. Penso che questa sia una
via da percorrere, perché non mi piace sentire dire che volutamente
viene tenuto basso il prezzo del latte; le dinamiche dei prezzi
sono un po' più complesse. È chiaro che quando uno va al Carrefour
e prende il latte Granarolo a 1,49 euro e sa che nelle nostre
stalle è pagato 50 centesimi ti viene da pensare. Ma ritengo che su
queste cose qui si debba fare fin da subito un'azione nei confronti
della Comunità europea e della Commissione europea. Cominciamo a
guardare anche attraverso le Alpi, perché c'è questo funzionario,
c'è un parlamentare europeo della Südtiroler Volkspartei che ha
delle interlocuzioni quotidiane con la Commissione europea per
l'agricoltura di montagna. Ecco, cominciamo ad attivare anche
queste attività. Si è parlato dell'ufficio di Bruxelles: l'ufficio
non risolve; cominciamo a usare le nostre conoscenze, a battere i
pugni sul tavolo e a dire che esistiamo, perché sennò qua mi sa che
di reale facciamo poco.
Io riconosco al consigliere Gerandin di avere messo tutta la sua
passione, che non è da oggi, su questo tema. Ricordo anche che però
non è il solo che si interessa a questi temi. Cerchiamo di unire
queste forze, per cercare di uscire da una contrapposizione che poi
si rivela sterile. Io poi capisco anche magari lo scoramento e
forse qualcosa di più del consigliere Gerandin, perché cerca delle
soluzioni che qualche volta, forse con un po' di buona volontà, si
potrebbero anche seguire. In Commissione ne avevamo il tempo, anche
seppur breve, ma non siamo riusciti a colloquiare nella maniera
efficace.
Presidente -
Ha chiesto la parola la collega Favre.
Prego.
Favre (AV) -
I fondi per l'agricoltura vanno trovati, è
evidente. Andrebbero tuttavia trovati in maniera certa, organica e
strutturata, evitando un continuo tira e molla con il settore, che
abbiamo visto in questi anni continuare ad andare avanti. Lo dico
per chiarezza, perché io questo emendamento lo avrei condiviso, se
non fosse stato per una discussione fatta in maggioranza proprio
relativa alle difficoltà di reperimento delle risorse finanziarie
che ha ben illustrato il presidente Testolin. Lo dico perché il
dirigente, contattato dal consigliare Gerandin, ha espresso, come è
stato detto, delle difficoltà, soprattutto evidenziando delle
problematicità ulteriori qualora non fossero utilizzate per
l'intera Amministrazione. Male, male! Perché in realtà i fondi per
l'agricoltura avremmo dovuto trovarli. Avremmo dovuto trovarli in
fase di Commissione ed è un peccato non aver condiviso questo
emendamento; ne faccio anche un mia colpa, perché in Commissione
membri attivi o partecipanti più o meno passivi ci siamo stati
tutti e non abbiamo trovato una formula. È stata chiara
l'illustrazione del presidente Testolin, però: non è che non si
vogliono trovare i fondi all'agricoltura, i fondi all'agricoltura
ci sono, purtroppo questo è un momento molto particolare e non vi è
la certezza -capisco da parte degli agricoltori - di averli
nell'immediato.
Questo emendamento, consigliere Gerandin, ci dice delle cose che
hanno rimarcato anche gli altri che, più o meno a scadenze
regolari, si sono occupati di un settore che ho imparato a
conoscere
à tout petit
. Ci dicono che all'agricoltura serve
una programmazione organica e condivisa, che necessita attenzione e
che forse l'accorpamento del settore agricolo con il settore
turistico e culturale, sebbene condivisibile, è stato prematuro. Ci
dicono che il settore va ascoltato, ma non solo ascoltato: le
riforme in agricoltura vanno fatte con il settore di riferimento,
ma non vanno fatte nei momenti in cui c'è odore di campagna
elettorale. Ci dicono infine una cosa importante: che è tempo di
smetterla di guardare all'agricoltura come a un patrimonio
elettorale, da parte di tutti purtroppo, ma occorre farlo in chiave
economica e di sviluppo della Valle d'Aosta.
Allora, dico una cosa che non fa piacere a chi ha governato, a
chi spera di governare: ci sono dei momenti in cui la politica deve
fare leggermente un passo indietro. Forse per il settore agricolo è
necessario un tecnico in una fase come questa delicata, forse sono
necessarie delle misure più di ampia prospettiva, ma certamente va
anche data la fiducia a chi in questa aula ha detto che le risorse
ci sono. Quindi, non giriamo il coltello nella piaga, non è questo
il momento di fare una battaglia su chi ama di più o di meno un
settore che è cuore pulsante, oltre che dell'identità,
dell'economia valdostana; guardiamo avanti, però! Guardiamo avanti
e troviamo in futuro un modo di evitare che le risorse
dell'agricoltura debbano arrivare a scadenze regolari, come una
piccola pioggia; le risorse in agricoltura devono, come su altri
settori abbiamo visto fare, arrivare in maniera forte e
organica.
Presidente -
Ha chiesto la parola per dichiarazione di
voto il collega Lucianaz. Prego.
Lucianaz (LEGA VDA) -
Io non ci sto, cari colleghi. Qui
non andiamo mica bene niente, perché sembra che si voglia addossare
la responsabilità ai lavori della Commissione, in cui questo
problema non è emerso; anzi, sarebbe quasi colpa di Gerandin che
propone una soluzione. Ma ci rendiamo conto che questi dati li
avevamo tutti sotto gli occhi e i soldi previsti, i bilanci li
abbiamo visti tutti e nessuno ha provato a pensarci? Perché qui il
collega Nogara parla di "speriamo che si risolvano"; eh, speriamo!
Fate delle ottime disamine, per carità: avete analizzato benissimo
il problema del mercato della fontina, il problema della montagna e
dell'allevamento. Ma qua non è questione, collega Favre, di
utilizzare un patrimonio elettorale, qui c'è gente che non andrà
neanche più a votare, non è un problema nostro di sostenere le
problematiche di una categoria. Qui c'è gente che è schifata dalla
politica e dalle ottime analisi che tanti di voi fanno, ma che oggi
voteranno per non dare questi soldi; il loro problema è quello lì,
è vedere che cosa fate. Le promesse dell'assessore Viérin le
abbiamo già sentite e chiedete ancora fiducia? Ma quale fiducia
chiedete ancora a un mondo che non vi crede più, e non so con quali
facce sinceramente andiate a presentarvi davanti a queste persone,
partecipiate alle
batailles di reines
, alle rassegne, quando
poi dite "non riusciamo a trovarvi le risorse". Ma cerchiamo, una
volta tanto, di essere seri.
Presidente -
Ha chiesto la parola la collega Spelgatti.
Prego.
Spelgatti (LEGA VDA)
- Vedere il Presidente facente
funzioni di assessore offeso con il collega Gerandin per non averlo
reso partecipe di questa proposta è stato forse lo spettacolo più -
possiamo dire - divertente, in senso ovviamente molto ironico, di
questa di questa giornata. Sinceramente, è chiaro che a fronte di
una proposta seria, chiara, fattibile, che trova i soldi, l'unica
cosa che lei ha saputo dire è stata: "collega, ho visto la mail" e
si è incespicato a raccontare tutte le questioni relative alla
mail. Il problema è la mail? Il problema è che l'ex assessore,
quindi con le sue competenze, si è mosso indipendentemente da lei?
Ma perché: forse avete accolto una sola proposta, dopo quattro
giorni di Consiglio, che sia stata presentata da questi banchi? Una
sola proposta! Forse il collega Gerandin doveva essere così ingenuo
da venire a parlarne con lei, per vedersi ovviamente rigettata
comunque la cosa? Di che cosa stiamo parlando?
Qui chiaramente dovete assumervi la vostra responsabilità nel
dire "vi bocciamo anche questa", punto! Chiaro, non ci sono
alternative, non ci sono scuse. Vada pure dagli allevatori a dire:
"no, perché il collega Gerandin è stato un cattivone! si è
comportato proprio malissimo! ha mandato la mail al dirigente!
Doveva venire a parlarne con me, perché io avrei condiviso
sicuramente la soluzione". L'ha trovata il collega e lei la sta
semplicemente bocciando. Anche i colleghi dicono: "no, questa cosa
non ve la facciamo passare, per la semplice ragione che sennò siamo
in odore di campagna elettorale". Ma perché il problema è questo?
Veramente è tutto ciò che ha sempre portato avanti il collega
Gerandin quando era il nostro assessore. Uno continua a fare
esattamente le stesse battaglie, continua a farle sempre: nel
momento in cui è al Governo, nel momento in cui è all'opposizione,
nel momento in cui c'è una dignità politica.
Invece no, continuate a fare semplicemente dei proclami, a
chiedere agli agricoltori e agli allevatori, in questo caso
soprattutto agli allevatori, di credervi, di dire che voi ce la
mettete tutta, che voi i problemi li risolverete, che voi siete
vicino. Poi azioni concrete non solo non ne fate, ma continuate a
fare delle promesse che ogni volta smentite e poi quando vi vengono
offerte sul piatto delle soluzioni, come in tutte le altre
situazioni che abbiamo visto in questi quattro giorni di Consiglio,
voi le rigettate, stavolta addirittura mettendovi a fare gli offesi
per la mail che l'ha
bypassata
.
Presidente -
Per dichiarazione di voto, la parola alla
collega Favre.
Favre (AV) -
Solo per puntualizzare. Ho evidentemente
mescolato una parte dell'intervento con il perché non è sostenibile
questo emendamento. Mi sono spinta oltre perché il settore agricolo
interessa a tutti noi e quindi era per lanciare anche delle
prospettive, per chi dovrà occuparsi del settore agricolo in un
futuro, di fare un passo oltre, cioè di lavorare in maniera
organica e ragionata, come su alcuni settori è stato fatto, sia
dalla giunta Testolin, sia dalle giunte precedenti, sia dalla
giunta Spelgatti. Abbiamo visto che le giunte, quando vogliono, su
alcuni settori lavorano in maniera organica. Io credo che
l'agricoltura necessiti di un lavoro organico: questo volevo
dire.
In merito all'emendamento specifico, noi non è che non lo
sosteniamo perché non vogliamo prendere posizione. Noi non lo
possiamo sostenere perché quei soldi non si possono utilizzare:
perché quei fondi non si possono utilizzare! A titolo personale la
specifica su questo ci tenevo a farla. Poi del giro di mail a me
francamente interessa molto poco, mi interessa il parere del
dirigente sulla possibilità o no, sulla fattibilità o no, sulla
difficoltà per la Regione qualora quei fondi venissero utilizzati.
Solo per precisione, poi leciti tutti di pensare quello che si è
liberi di pensare.
Presidente -
Ha chiesto la parola per dichiarazione di
voto il collega Restano. Prego.
Restano (GM) -
Volevo solo aggiungere in dichiarazione di
voto una considerazione. Al termine di tutto, credo che la certezza
delle entrate sia un elemento fondamentale per la gestione di tutte
le imprese, perché altrimenti diventa difficile programmare. La
cosa che noi tutti non dobbiamo fare è creare in generale delle
attese che poi non riusciamo a soddisfare. Non sto dicendo che il
Presidente in questo momento lo abbia fatto, però inavvertitamente
a volte la politica manda dei segnali, sempre con delle buonissime
intenzioni.
Ho letto una volta un articolo di un agricoltore che diceva
questo: "per noi è meglio sapere che non otteniamo il contributo,
piuttosto che sperare che questo arrivi, perché così sappiamo fare
i nostri calcoli". Allora, chiedo che ognuno di noi mantenga fede a
un impegno di questo tipo. Non dobbiamo ingenerare false speranze,
bisogna essere chiari. L'intento di questo emendamento - facciamo
scendere la
querelle
del parere o ci sarà chi il parere lo
scriverà, magari dopo - è di dare una certezza delle entrate in
rialzo. Questo penso, così come l'ho interpreto io, sia il succo:
piuttosto che ingenerare false attese è meglio dire "niente".
Presidente -
Per dichiarazione di voto, ha chiesto la
parola la collega Spelgatti. Prego.
Spelgatti (LEGA VDA) -
Noi siamo assolutamente
favorevoli, tanto che abbiamo sottoscritto l'emendamento. Alla
collega Favre rispondo: no, la sua obiezione non è assolutamente
accoglibile, perché c'è il parere di compatibilità finanziaria. Il
parere è stato espresso e se oggi lo mettiamo al voto è perché
evidentemente il parere c'è, di conseguenza è più che legittimo.
Questo emendamento ha passato il vaglio degli uffici competenti,
dell'Assessorato alle finanze e di conseguenza bastava
semplicemente dire "sì, lo votiamo" e la cosa sarebbe andata
avanti. Non è un'invenzione, non è un qualche cosa di non
fattibile: è assolutamente fattibile. La dimostrazione di questo è
ovviamente
in re ipsa
, nel fatto stesso che siamo qui a
votarlo, perché altrimenti sarebbe stato bocciato e non sarebbe
neanche potuto arrivare al voto, perché si sarebbe detto: "lo
potete illustrare, ma non ha il parere favorevole. Quindi
evidentemente è una non volontà di fare questo tipo di scelta.
Presidente -
Ha chiesto la parola per dichiarazione di
voto il collega Luboz. Prego.
Luboz (LEGA VDA) -
Ovviamente il nostro voto sarà
convintamente favorevole. Oggi siamo di fronte a una scelta che
compete a noi, una scelta politica. Il collega Gerandin ha
individuato una possibilità di finanziare per tre milioni all'anno
il settore dell'agricoltura; io, lo ripeto, sono portatore degli
interessi dei consorzi di miglioramento fondiario. Molti impianti
di irrigazione a pioggia sono quasi al termine della loro vita
fisiologica. Se dobbiamo andare a individuare quanti di questi
consorzi nei prossimi anni... Penso ai presidenti che si stanno
preoccupando di dove reperire i fondi per realizzare dei lotti di
ripristino della funzionalità dei loro impianti: penso che domani
magari leggeranno sul giornale che il Governo regionale ha bocciato
un emendamento, proposto dal consigliere Gerandin per venire
incontro alle loro esigenze e necessità. Questa è la realtà.
Dalle ore 12:26 assume la Presidenza la presidente
Rini.
Rini (Presidente) -
Ci sono richieste di intervento?
Possiamo mettere in votazione? La votazione è aperta.
Esito della votazione:
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Mossa, Nasso, Nogara, Peinetti, Pulz, Rini, Russo,
Testolin, Trione, Vesan)
Il Consiglio non approva
All'articolo 25 vi è l'emendamento 26 della II Commissione.
Ha chiesto la parola il collega Mossa, per mozione d'ordine.
Mossa (M5S) -
Volevo leggere un Ansa che è appena uscito:
"Coronavirus, test su una bimba di tre anni in Valle d'Aosta in
isolamento a Champoluc. Atteso esito test del 31 gennaio".
Presidente -
Sì, ma contestualizzi la mozione d'ordine.
Perché, se vuole e se c'è un problema di questo tipo, interpelli
direttamente l'Assessore o ne parli nella Conferenza dei
Capigruppo, ma non nei lavori dell'Aula, durante l'approvazione del
bilancio. Le chiedo di usare i canali...
Mossa (M5S) -
Vogliamo dare degli aggiornamenti in
merito.
Presidente -
No, è giusto e sicuramente il tema è
delicato, ma vi chiedo di...
Mossa (M5S) -
C'è lo stato di emergenza.
Presidente -
Assessore Baccega, vuole replicare
brevemente? Prego.
Baccega (UV) -
Visto che l'ha detto in mondovisione, è
opportuno che i cittadini che in questo momento sono all'ascolto
conoscano il caso. C'è una bambina a Champoluc che si pensa possa
essere infetta. È isolata, è proveniente da Hong Kong, via Londra.
In questo momento è in corso una riunione in Presidenza con tutti i
dirigenti coinvolti e io sono informato in tempo reale su questa
cosa. È stato fatto il tampone e non c'è ancora concretezza
sull'analisi fatta, quindi aspettiamo il risultato prima di fare
dei falsi allarmismi.
Inopportuno il suo intervento, veramente inopportuno! Lei non sa
dove sta, non merita di stare in questo Consiglio regionale!
Presidente -
Assessore!
Siamo all'emendamento 26 della II Commissione. Lo mettiamo in
votazione, se non ci sono richieste di intervento. Votazione
aperta.
Esito della votazione:
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Ferrero, Gerandin,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva
Vi è poi l'emendamento 1 degli assessori Bertschy e Certan. La
parola all'Assessore Certan.
Certan (AV) -
Questo emendamento sostituisce il comma 2
dell'articolo 27 che è una modifica alla legge che dispone in
materia di servizi di trasporto pubblico. Il precedente comma
prevedeva che le istituzioni scolastiche ed educative dipendenti
dalla Regione, che intendono far svolgere ai propri studenti
attività legate alla pratica dello sci, dello sport quindi
invernale, possano ottenere dalla Regione un rimborso sulle spese
di trasporto. Abbiamo aggiunto "fino all'intero importo del costo
sostenuto nei limiti delle risorse finanziarie disponibili", per
una questione organizzativa e per evitare che le istituzioni
scolastiche debbano prevedere loro gli appalti, le gare, eccetera.
Abbiamo aggiunto l'ultima parte che è: "In caso di attività o
manifestazioni legate alla pratica dello sci organizzate
direttamente dall'Amministrazione regionale, le spese di trasporto
delle scolaresche sono dalla stessa direttamente sostenute", cioè
invece di far fare alle istituzioni e poi noi rimborsare, vengono
fatte direttamente dalla Sovrintendenza o dai Trasporti, in modo da
fare una cosa unica.
Presidente -
La parola al collega Vesan.
Vesan (M5S) -
Per dichiarazione di voto. Il Movimento 5
Stelle si esprime favorevolmente nei confronti di questo
emendamento, però coglie l'occasione per segnalare che si limita
questa disponibilità al trasporto per un'unica pratica sportiva che
è quello dello sci. Qui facciamo riferimento a una legge
espressamente riferita a questo, quindi su questo il voto è
favorevole, però cogliamo l'occasione per sollecitare il fatto che
anche le manifestazioni sportive seguite dalle scuole valdostane di
altre pratiche dovrebbero avere probabilmente la stessa identica
attenzione.
Colgo l'occasione per chiedere al Presidente di poter fare una
mozione d'ordine, se me lo concede. In questa aula spesso e
volentieri sentiamo il collega Baccega che si permette di dare
giudizi sulla dignità o meno della presenza degli altri consiglieri
e/o dell'operato delle altre persone presenti in questa aula,
quindi mi trovo a pregarla di intervenire in modo un po' più
degno.
Vorrei segnalare anche un triste fatto accaduto ieri alla
chiusura dei lavori del Consiglio. Ieri alla mezzanotte, quando
stavamo andando via, il collega Baccega si è avvicinato alla
collega Pulz, le ha detto che non capiva niente, che sbagliava
sempre a votare e se n'è andato. Ieri era il settantacinquesimo
anniversario del voto del Consiglio dei ministri italiano che ha
riconosciuto l'elettorato attivo e passivo, anzi che in realtà ha
deliberato la concessione dell'elettorato attivo e passivo alle
donne. Ho trovato questo avvenimento veramente triste: triste e
vergognoso. Con molta soddisfazione festeggio in quest'occasione la
presenza di ben dieci donne in questa aula, un record che questa
aula non aveva mai avuto. Però siccome qualcuno non è abbastanza
uomo da scusarsi per il suo atteggiamento, a nome degli altri
venticinque di cui sono indegnamente rappresentante, mi scuso io
nei confronti della collega Pulz e confido però che certi
atteggiamenti, soprattutto quello accaduto oggi con microfoni
aperti, siano invece stigmatizzati pubblicamente dall'aula.
Presidente -
Grazie collega Vesan, lei fa parte con me
anche dell'Ufficio di Presidenza e quindi apprezzo ancora di più il
suo intervento. L'episodio di ieri io lo apprendo oggi e ovviamente
non posso che condannarlo, ma invito veramente i colleghi e prendo
assolutamente le distanze dall'affermazione fatta dall'assessore
Baccega, che ritengo anch'io molto grave: me ne scuso e mi dispiace
per il collega Mossa. Chiedo davvero a tutti i colleghi,
indipendentemente dall'appartenenza politica, di portare rispetto
nei confronti degli altri colleghi. Qua nessuno può permettersi di
arrogarsi il diritto di giudicare l'operato e soprattutto la
correttezza morale e personale delle persone. Quindi io condanno
fermamente le parole che sono state utilizzate in quest'aula e
l'atteggiamento che ho conosciuto oggi.
Siamo nella discussione di un emendamento, chiudiamo questa
questione pregiudiziale che ha sollevato il collega Vesan. Ci sono
persone che vogliono intervenire sulla questione di Vesan,
brevemente? Collega Minelli la discussione sull'emendamento lo
riprendiamo dopo, così andiamo per ordine. Prego, collega Manfrin.
Mi spiace che non ci sia l'assessore Baccega in aula!
Manfrin (LEGA VDA) -
Grazie. Io... Votiamo
l'emendamento.
Presidente -
Votiamo l'emendamento e poi lasciamo
concludere la situazione: stigmatizziamo solamente con delle
tempistiche congrue, perché veramente siamo in discussione del
bilancio. L'importante è che sia ferma la condanna e la presa di
distanza da certe frasi e da certe espressioni.
Colleghi, un po' di silenzio, per favore!
Prego, collega Minelli, sull'emendamento.
Minelli (RC-AC) -
Per dichiarazione di voto
sull'emendamento, al quale diamo il nostro voto, condividendo
in
toto
l'intervento che ha fatto il collega Vesan. È
assolutamente necessario che non si dedichi attenzione (anche da un
punto di vista del sostegno economico e finanziario della Regione,
oltre che della promozione), soltanto alla pratica dello sci,
perché ci sono tante altre discipline sportive. I problemi delle
scuole, quando devono accompagnare i ragazzi a queste
manifestazioni, sono noti a chi nella scuola ha lavorato per tanto
tempo e a chiunque è genitore. Quindi questo è un tema
importante.
Per quanto riguarda la promozione dello sci, in questo periodo è
partita l'iniziativa "Scivolando". Io voglio sottolineare che deve
essere un'iniziativa a tutto tondo sugli sport della neve, quindi
lo sci da discesa, lo sci nordico, ma anche le altre discipline e
attività che sono collegate. Penso, per esempio, a tutto il lavoro
che si sta facendo in alcune scuole per la promozione dell'uso
delle ciaspole e di un approccio alla montagna e al turismo della
neve che sia di tipo dolce. Quindi bisogna che sia qualche cosa a
tutto tondo e che tenga conto anche di quanto è stato detto dal
collega.
Presidente -
Ha chiesto la parola la collega Pulz.
Prego.
Pulz (ADU VDA) -
Intervengo molto brevemente, perché
volevo ringraziare il collega Vesan per la sua sensibilità; non
pensavo neanche che avesse notato la scena. Devo dire che sino alla
mia entrata in quest'aula non avevo capito fino in fondo che cosa
fosse il maschilismo in politica; in generale sì, lo sapevo molto
bene, essendo io una sopravvissuta da violenza maschile e ne parlo
tranquillamente, perché sono passati vent'anni, ma in politica non
ne avevo proprio idea.
Io credo che per molti politici il problema sia questo, cioè che
è inconcepibile per una donna...
Presidente -
Collega, sta intervenendo sulla mozione
d'ordine o sull'emendamento?
Pulz (ADU VDA) -
No, non c'entra
l'emendamento; su
quanto ha detto il collega Vesan.
Presidente -
Allora, abbiamo detto che concludiamo
l'emendamento e poi lascio un brevissimo spazio, una finestra per
discutere di questo. Però chiudiamo l'emendamento, perché siamo in
fase di votazione. Le ridò la parola dopo.
Pulz (ADU VDA) -
Va bene, grazie.
Presidente -
Collega Restano sull'emendamento? Prego.
Restano (GM) -
Per esprimere il nostro voto favorevole
all'emendamento. L'Assessore ha chiarito bene di cosa si tratta e
non si può che essere favorevoli. Condivido che si debbano
agevolare tutti gli sport. Sottolineo, perché mi corre l'obbligo di
farlo, che vi sono degli sport dove c'è necessità di mezzi di
trasporto di un certo tipo, altri di altro tipo, ci sono trasferte
più lunghe e trasferte più corte, bisogna fare delle valutazioni.
Non voglio interpretare il pensiero della Giunta, ma credo che non
si sottraggano a quanto richiesto dalla collega Minelli, però in
questo momento si intende favorire gli sport della neve, che sono
forieri anche di tutta quell'attività che lei ha appena detto, come
quella delle ciaspole, che è ricompresa anche negli sport della
neve, qualora organizzati dalla Regione.
Presidente -
La parola all'assessore Certan.
Certan (AV) -
L'intervento del collega Restano è stato
molto chiaro, lo condividiamo al cento per cento: per molte altre
discipline, naturalmente discipline sportive, è già previsto. È
chiaro che per quanto riguarda gli sport invernali - qua è scritto
"sci" perché la legge riprende quello - volevamo andare in quella
direzione ed essere in questo momento un po' più puntuali sulla
pratica degli sport invernali, perché chiaramente necessitano per
alcune scuole e alcune istituzioni dei trasporti diversi da altri,
un po' come l'attività del nuoto, ad esempio. Sono delle attività
specifiche che hanno bisogno di un sostegno.
Presidente -
Apriamo la votazione sull'emendamento.
Esito della votazione:
Presenti, votanti e favorevoli: 33
Il Consiglio approva all'unanimità.
Prima di proseguire - Assessore, lei era fuori dall'aula - c'è
una questione pregiudiziale su quanto è accaduto e sulle parole che
lei ha usato nei confronti del collega Mossa. Io la invito
veramente a usare dei termini più rispettosi degli eletti e di
tutti coloro che siedono in quest'aula. Si è prenotato prima il
collega Manfrin, poi le do la parola Assessore.
Chiedo dei brevissimi interventi, siamo in piena discussione del
bilancio: veramente brevi interventi! Anche su quanto accaduto ieri
sera, io davvero non ero al corrente. La parola al collega
Manfrin.
Manfrin (LEGA VDA) -
Desidero innanzitutto formulare a
nome del gruppo Lega la solidarietà alla collega Pulz, che
inviterei a questo punto, visto che si è prenotata, a riferire le
esatte parole che sono state a lei pronunciate dall'assessore
Baccega, secondo quello che è stato detto dal collega Vesan, perché
riteniamo che siano di una assoluta gravità. Ripeto, formuliamo la
nostra solidarietà alla collega Pulz, perché riteniamo che chiunque
all'interno di quest'aula sia libero e debba avere la libertà di
poter esprimere il proprio voto, senza che poi questo venga
contestato da chicchessia. In secondo luogo, vogliamo dire che al
collega Mossa formuliamo anche noi la nostra solidarietà, perché
riteniamo che chiunque in questa aula abbia il diritto, se è stato
eletto, se è stato indicato dai cittadini, di poter avere
cittadinanza e di poter esprimere la propria opinione.
Presidente -
La parola al collega Mossa.
Mossa (M5S) -
Assessore, vede, io ho riportato un
articolo di Ansa, una notizia che era già di dominio pubblico, non
ho fatto niente per allarmare nessuno e mi dispiace anche che lei
l'abbia presa così. Non sono offeso del fatto che lei mi abbia
detto che io non merito di stare in quest'aula; per quanto mi
riguarda è una medaglia al valore, glielo garantisco.
Presidente -
La parola alla collega Pulz.
Pulz (ADU VDA) -
Voglio ringraziare il collega Vesan, la
Presidente e tutti per la sensibilità dimostrata. Rispetto a questa
infelice uscita dell'assessore Baccega, è vero che era passata la
mezzanotte, ma insomma praticamente mi ha detto che voto senza
capire un "bip".
Stavo dicendo prima che, fino alla mia entrata in quest'aula,
non avevo capito fino in fondo che cosa fosse il maschilismo in
politica. Dicevo che l'ho capito bene, invece, che cosa significhi
nell'esistenza di una donna, appunto perché sono sopravvissuta da
violenza maschile e ne parlo con molta tranquillità, solo perché
sono passati vent'anni.
Credo che il problema di molti politici sia appunto che è
inconcepibile pensare che una donna possa ragionare per conto suo e
quindi votare in totale autonomia. Vorrei invitare chi non l'avesse
ancora capito a farsene una ragione.
Presidente -
Grazie collega. Il rispetto va sempre al di
là dell'essere uomo o donna, ma davvero per i colleghi in generale.
Prego, collega Gerandin.
Gerandin (MOUV') -
Sarò rapidissimo, semplicemente per
dire che ormai è forse più di un'abitudine per l'assessore Baccega
avere queste scivolate. Io, oltre agli episodi che stigmatizzo e a
cui va ai miei colleghi tutta la più ampia solidarietà, mi ricordo
una sua infelice uscita in merito a una mia iniziativa, quando
parlai di un ragazzo disabile. Chiese scusa, ma non basta chiedere
scusa Assessore! Lei deve cambiare toni, modi, e poi finisco
veramente: lei davvero è forse la persona meno indicata per dare
patenti e lezioni in quest'aula.
Presidente -
La parola all'assessore Baccega.
Baccega (UV) -
Si sono aperti due fronti, uno è quello
della collega Pulz sul quale ieri mi sono permesso di dire che
probabilmente non aveva capito - forse il tono era un po' più... -
non aveva capito il contesto in cui ci siamo mossi, rispetto a quel
provvedimento. Ma è finita lì! Poi, se dobbiamo dirci tutte le cose
che veniamo a raccontarci nell'atrio e che sentiamo, con tutti i
"bip" del caso, per carità, lo possiamo fare, ma non mi sembra
opportuno...! Questo è un aspetto.
Con il collega Mossa mi scuso! Mi scuso, perché mi è partita la
"carogna" rispetto a una questione che è davvero preoccupante per
tutti noi, per questa regione, e il doverlo dire così in
diretta...! C'era una riunione in corso: magari se lei fosse
venuto, mi avesse chiesto...! Adesso l'ho vista anche io l'Ansa, in
quel momento non l'avevo vista! Avevo anche sollecitato l'Ansa, che
mi aveva in qualche modo interpellato, dicendo: "no, aspetta, c'è
una riunione in corso, probabilmente da quella riunione esce fuori
qualcosa". Siamo in contatto - quindi anche coloro che ci ascoltano
e i giornalisti stessi possono eventualmente sottolineare quello
che sta succedendo - con il Ministero della salute, siamo in
contatto con la centrale operativa e col numero 1500, che riceve
tutte le telefonate rispetto a questi casi. Il tampone che è stato
fatto alla giovane ragazzina cinese è stato inviato a Milano, che è
il centro di raccolta: si stanno facendo le analisi e a breve
avremo contezza di quello che succede. È semplicemente questo. Le
chiedo ancora scusa per le parole adottate, ma purtroppo talvolta
la stanchezza può fare anche dei brutti scherzi.
Presidente -
Grazie Assessore anche per le sue parole. La
parola alla collega Spelgatti.
Spelgatti (LEGA VDA) -
Riassumo l'intervento del collega.
Lei non chiede scusa alla collega per averle detto che non capisce
un "bip", però chiede scusa al collega Mossa e la giustificazione è
che le è partita la "carogna". Beh, guardi, siamo abituati al fatto
che a lei parta la carogna, perché con tutte le iniziative che le
abbiamo presentato in questo suo mandato, in cui si è dimostrato
assolutamente inadeguato a ricoprire il suo ruolo, tutte le volte
lei ha perso le staffe, anche in maniera politicamente non molto
consona, piuttosto che furba, mettiamola così. Avrebbe potuto
cercare di mantenere un pochino più di aplomb, però non ci è
riuscito, lo sappiamo.
Poi guardi, la posso tra virgolette perdonare, perché capisco
che la carogna le sia partita già da ieri, quando ha iniziato a
invitare i suoi colleghi ad astenersi su un proprio emendamento,
facendo un errore clamoroso e poi dicendo "mi dispiace che non sia
passato il fattore famiglia", quando è stato lei a chiedere alla
sua maggioranza, che non ha più capito niente che cosa doveva
votare, visto che è lei che ha chiesto di astenersi, quindi poi
chiaramente non è passato. Ma soprattutto siamo arrivati in serata
con la bocciatura dell'emendamento che lei aveva proposto e quindi
capisco che ieri sera lei fosse assolutamente fuori dalle righe.
Però la invito a contenersi, Assessore.
Presidente -
Colleghi, vi invito a chiudere questa
pagina, perché abbiamo il bilancio: per cortesia, andiamo avanti,
diamo dei segnali di responsabilità. Collega Ferrero, so che lei
saprà essere brevissimo.
Ferrero (VDALIBRA) -
Sarò sintetico. Ognuno risponde per
quello che dice fuori dal Consiglio, qui c'è il Consiglio regionale
della Valle d'Aosta, non è l'asilo di quinta elementare per cui
qualcuno va a tirare il grembiulino e poi va a riferire alla
maestra per ottenere qualcosa. Io direi che possiamo finirla qui
con questa sceneggiata, che veramente ha ridotto noi tutti in uno
stato pietoso!
Presidente -
Grazie collega. Passiamo all'emendamento 27
della II Commissione, sempre sull'articolo 25. Qualcuno vuole
illustrarlo? Nessuno. Apriamo la votazione.
Esito della votazione:
Presenti: 35
Votanti: 20
Favorevoli: 20
Astenuti: 15 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Restano, Russo,
Sammaritani, Spelgatti, Vesan)
Il Consiglio approva.
Possiamo dare lo stesso risultato per l'articolo 25? Stesso
risultato. Articolo 26? Stesso risultato. Artico 27? Stesso
risultato.
All'articolo 28 vi è l'emendamento 28 della II Commissione che è
sostitutivo e quindi sostituisce l'articolo interamente: stesso
risultato. Articolo 29? Stesso risultato. All'articolo 30 vi è
l'emendamento 1 dell'assessore Chatrian. Prego.
Chatrian (AV) -
Confrontandomi con la Commissione qualche
settimana fa su questo emendamento, mi ero preso un impegno di
verificare nel merito le suggestioni venute da numerosi colleghi in
Commissione e ho cercato di rivedere quelle che sono le ecotasse
per il futuro, dal primo gennaio 2021. Anche a seguito delle
risoluzioni che sono state approvate a fine anno, l'obiettivo
condiviso da tutto il Consiglio è di disincentivare il più
possibile l'arrivo di rifiuti da fuori Valle, quelli che sono
comunque i conferimenti dei rifiuti indifferenziati.
(Voci fuori microfono)
Mi son perso? Mi scuso con i colleghi.
Presidente -
Siamo sull'emendamento 1 all'articolo 30,
collega.
Chatrian (AV) -
È una modifica solo tecnica, poi dopo
illustrerò l'altro. Mi scuso coi colleghi.
Presidente -
Ci siamo già portati avanti! Apriamo la
votazione sull'emendamento 1 dell'assessore Chatrian.
Esito della votazione:
Presenti: 34
Votanti: 24
Favorevoli: 19
Contrari: 5
Astenuti: 10 (Aggravi, Cognetta, Distort, Ferrero, Gerandin,
Luboz, Manfrin, Restano, Sammaritani, Spelgatti)
Il Consiglio approva
Apriamo la votazione sull'articolo 30.
Esito della votazione:
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Ferrero, Gerandin,
Luboz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
All'articolo 31 c'è l'emendamento 29 della II Commissione.
Apriamo la votazione.
Esito della votazione:
Presenti: 34
Votanti: 23
Favorevoli: 23
Astenuti: 11 (Aggravi, Cognetta, Distort, Ferrero, Gerandin,
Luboz, Manfrin, Pulz, Restano, Sammaritani, Spelgatti)
Il Consiglio approva.
Prima di mettere in votazione l'articolo 31, ha chiesto la
parola il collega Manfrin. Prego.
Manfrin (LEGA VDA) -
Solo per chiedere una sospensione e
a questo punto magari poi...
Presidente -
Possiamo votare l'articolo 31, perché
abbiamo votato un emendamento all'articolo. Votiamo l'articolo e
poi sospendiamo per la pausa pranzo.
Manfrin (LEGA VDA) -
Era quello che volevo chiederle.
Presidente -
Allora mettiamo in votazione l'articolo 31.
Apriamo la votazione.
Esito della votazione:
Presenti: 35
Votanti: 19
Favorevoli: 19
Astenuti: 16 (Aggravi, Cognetta, Distort, Ferrero, Gerandin,
Luboz, Lucianaz, Manfrin, Mossa, Nasso, Pulz, Restano, Russo,
Sammaritani, Spelgatti, Vesan)
Il Consiglio approva.
Chiudiamo la seduta. Vi ricordo che alle 14:45 ci sarà la
riunione della Conferenza dei Capigruppo allargata, come aveva
ricordato prima il vicepresidente Distort.
La seduta termina alle ore 12:57.
