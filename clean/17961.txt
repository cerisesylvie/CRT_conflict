Classificazione
INDUSTRIA


Resoconto integrale del dibattito dell'aula
Oggetto del Consiglio n. 1059 del 16 dicembre 1999 - Resoconto
OGGETTO N. 1059/XI Disegno di legge: "Interventi a favore di
imprese industriali per la realizzazione di insediamenti produttivi
nell'area industriale "Cogne" di Aosta".
Articolo 1 (Finalità)
1. La Regione promuove la realizzazione, da parte di imprese
industriali, di insediamenti produttivi nell'area "Cogne" di Aosta,
al fine di consentire il processo di riconversione produttiva
previsto dalla legge regionale 26 gennaio 1993, n. 4 (Interventi
per la riqualificazione e lo sviluppo dell'area industriale "Cogne"
di Aosta).
Articolo 2 (Interventi)
1. Per le finalità di cui all'articolo 1, la Giunta regionale è
autorizzata a concedere incentivazioni alle imprese industriali che
intendono insediarsi nell'area "Cogne" di Aosta, nei limiti
consentiti dalla normativa comunitaria in tema di aiuti di Stato,
per investimenti in beni strumentali ammortizzabili.
2. Per ogni intervento è calcolata l'intensità dell'aiuto in
equivalente sovvenzione lorda o netta, al fine di garantire il
rispetto dei limiti di cui al comma 1.
3. La Giunta regionale provvede, previo esame delle istruttorie
tecnico-economiche svolte da Finaosta S.p.A. ed eventuale
indicazione di criteri di priorità, a dare mandato senza
rappresentanza alla società stessa affinché eroghi le
incentivazioni, sotto forma di contributo, finanziamento, prestito
partecipativo, o prestazione di garanzia.
4. Finaosta S.p.A. provvede al controllo sui beni che hanno
formato oggetto di intervento ed assicura il monitoraggio degli
insediamenti produttivi, inviando semestralmente dettagliati
rapporti in merito alla struttura regionale competente in materia
di industria, cui è affidata l'attuazione delle disposizioni della
presente legge.
Articolo 3 (Opere infrastrutturali e di bonifica)
1. Per la realizzazione degli interventi di cui all'articolo 2,
comma 1, lettere a) e d) della l.r. 4/1993, la Regione può mettere
a disposizione di Struttura Valle d'Aosta s.r.l. risorse
finanziarie tramite:
a) erogazione di contributi in conto impianti per interventi di
infrastrutturazione e per l'acquisizione di beni strumentali
ammortizzabili;
b) erogazione di finanziamenti o sottoscrizione di appositi
aumenti di capitale sociale per interventi di bonifica.
2. La Giunta regionale dispone l'erogazione degli interventi di
cui al comma 1 anche attraverso il conferimento di mandato senza
rappresentanza a Finaosta S.p.A.
Articolo 4 (Non cumulabilità di interventi)
1. Gli interventi finanziari di cui all'articolo 2 non sono
cumulabili con quelli previsti da altre leggi per gli stessi
investimenti.
Articolo 5 (Norme finanziarie)
1. Gli oneri derivanti dall'applicazione della presente legge
sono stimati, nel triennio 1999-2001, in lire 20 miliardi (Euro
10.329.137,98), di cui lire 4 miliardi (Euro 2.065.827,59)
autorizzati nell'anno 1999.
2. Alla copertura dell'onere a carico dell'esercizio 1999 si
provvede mediante utilizzo per lire 4 miliardi di somme già
trasferite a Finaosta S.p.A., per un ammontare complessivo di lire
12 miliardi, e non interamente utilizzate, ai sensi dell'articolo
2, comma 1, lettere a), b) e d) della l.r. 4/1993, per la copertura
delle spese per interventi di bonifica e reinfrastrutturazione
delle aree, razionalizzazione degli insediamenti esistenti e
realizzazione di nuovi insediamenti produttivi concernenti l'area
"Cogne" di Aosta.
3. Alla autorizzazione degli oneri a carico dei bilanci
successivi si provvede con legge di bilancio, ai sensi
dell'articolo 19 della legge regionale 27 dicembre 1989, n. 90
(Norme in materia di bilancio e contabilità generale della Regione
Autonoma Valle d'Aosta), come modificata dalla legge regionale 7
aprile 1992, n. 16.
Président Le projet de loi en question a reçu l'avis favorable
de la II
ème
et IV
ème
Commission avec
l'adoption d'un certain nombre d'amendements.
La Conférence régionale pour l'économie et le travail s'est
également exprimée favorablement et l'Union européenne n'a soulevé
aucune objection à l'adoption de ce projet de loi.
La parole au rapporteur, le Conseiller Fiou.
Fiou (GV-DS-PSE)
Inizio con il ringraziare i collaboratori
dell'Assessorato dell'industria per il sostegno che ci hanno dato
nella formulazione della relazione. Preciso che la relazione è
fatta a nome mio e del Consigliere Borre.
Il disegno di legge all'esame del Consiglio regionale è un
ulteriore importante tassello nell'opera di riqualificazione
dell'area Cogne. Un progetto questo ambizioso ma necessario e
dovuto per tutto quanto quell'area ha rappresentato nella storia
valdostana del secolo che si chiude.
Un segnale forte che la Regione Valle d'Aosta ha voluto dare in
un'ottica di risanamento e di sviluppo. Un sesto del territorio del
capoluogo regionale è interessato dall'opera complessiva; la
dimensione stessa ci è di aiuto per comprendere la rilevanza e la
complessità dell'intervento.
Intervento che ha richiesto il contributo di risorse importanti,
non solo finanziarie: mi riferisco all'attività del gruppo di
pianificazione e della commissione di monitoraggio che hanno
contribuito alla stesura del piano di riorganizzazione urbanistica
e di riconversione produttiva dell'area.
Intervento, inoltre, per il quale si è resa necessaria una
solida e propositiva attività di concertazione, accompagnata da una
forte volontà d'intesa fra la Regione e il Comune di Aosta, sancite
entrambe dall'accordo di programma sottoscritto nel maggio del
1997.
È utile qui ricordare che il risultato dell'intervento su
un'area che sempre in termini di copertura è un terzo di quella
complessiva urbana di Aosta è guardato con molta attenzione
dall'amministrazione comunale che si aspetta che l'area in oggetto
sia al contempo occasione di rafforzamento del tessuto economico
cittadino e anche sbocco per la localizzazione di attività di
artigianato pesante, ad esempio, che in qualche modo non sono state
localizzate altrove dal piano regolatore, ovviamente questo nel
rispetto delle norme CEE.
Non ritengo che sia necessario ripercorrere le varie tappe del
processo di recupero dell'area. Il punto di partenza di
quest'impegnativo progetto può essere fissato con legge regionale
n. 4/93, ma, nel contempo, si sono realizzate nel settore
industriale altre importanti iniziative anche grazie alle positive
esperienze vissute in altre aree importanti industriali
(Pont-Saint-Martin, Verrès, Châtillon), che hanno di fatto
consentito la reindustrializzazione di questa Regione e che oggi
tornano utili nel processo di avvicinamento al recupero
urbanistico, ambientale e produttivo di quest'importante porzione
della città di Aosta.
È oggi avviato il processo di urbanizzazione dell'area e sono
iniziati i lavori di bonifica della stessa; tali opere saranno
completate nell'anno 2001.
In sintesi, con riguardo alle opere di reinfrastrutturazione
dell'area, la società Vallée d'Aoste Structure S.r.l. ha affidato
la realizzazione dei lavori di reinfrastrutturazione all'impresa
Bonatti S.p.A per un importo pari a lire 12.341.899.709.
Le opere di bonifica, dalla stessa Vallée d'Aoste Structure sono
state appaltate all'Associazione temporanea d'imprese, Ecodeco
S.p.A., Ferrero, Piemonte Costruzioni e ISAF per un importo pari a
lire 25.998.295.830, alla fine del mese di novembre si è inoltre
provveduto all'affidamento del secondo lotto per lire
11.700.000.000, aggiudicato allo stesso raggruppamento
d'imprese.
Per quanto attiene alla reindustrializzazione, la società Vallée
d'Aoste Structure S.r.l. ha realizzato la progettazione esecutiva
della Pépinière d'entreprises: l'esecuzione dei relativi lavori
sarà aggiudicata entro il corrente anno.
Si pensa ormai in un'ottica di riutilizzazione dell'area. Si è
iniziata, anche attraverso Finaosta, un'attività di promozione
dell'area industriale.
Per il corrente anno l'area Cogne è rimasta inserita
nell'obiettivo 2B con la possibilità di utilizzarne i fondi
assegnati. In seguito, Agenda 2000-2006 potrà prevedere anche una
modificazione degli incentivi alle imprese.
È evidente l'interesse della nostra Regione che l'area possa
risultare attrattiva sotto vari aspetti: il quadro attuale comporta
finanziamenti in "equivalente sovvenzione netta" del 10, del 15 o
del 20 percento, a seconda che si tratti di grandi (da 250 addetti
e oltre), medie (da 50 a meno di 250) o piccole imprese (sotto i
50).
I risultati della definizione delle nuove zone di
diversificazione degli interventi strutturali della Comunità
europea saranno noti solo nei primi mesi del prossimo anno.
Sorge, con riguardo alle questioni dell'attrattività esterna, la
necessità di formulare un differenziale che ci consente di renderla
conveniente rispetto alle altre: in tal senso una possibilità può
essere offerta dai finanziamenti concedibili ai nuovi insediamenti
sull'area. Ma ancora più importante e conveniente sarà, per
l'attuazione positiva della strategia indicata anche nel disegno di
legge oggi all'esame del Consiglio, uno sviluppo integrato, una
sinergia fra i vari attori sociali, la capacità di questa Regione
di essere e di operare in quanto "sistema strutturato".
Il tenore della proposta di legge è stato oggetto di un acceso
dibattito e di alcune proposte da parte delle associazioni di
categoria. La II Commissione consiliare ha accolto due emendamenti
che tengono conto di queste proposte.
L'articolato disciplina funzioni di analisi tecnica delle
proposte di stabilimento, mentre sono lasciate impregiudicate le
decisioni politiche sulla tipologia degli insediamenti, che saranno
frutto di un esame da parte delle forze di maggioranza e del
Consiglio nel suo complesso.
Alcuni degli emendamenti proposti dalle associazioni di
categoria non sono stati accolti perché in contrasto con la
normativa dell'Unione europea in materia di concorrenza: mi
riferisco alla priorità alle aziende valdostane per l'insediamento
nell'area o alla concessione ad esse, a prezzi vantaggiosi,
dell'acquisto delle aree. Le richieste sempre con riferimento alle
proposte pervenute dal mondo economico valdostano?, fra queste sono
condivisibili le richieste di semplificazione burocratica. Infatti,
in tal senso si inquadra la legge regionale 2 luglio 1999, n. 18
"Nuove disposizioni in materia di procedimento amministrativo, di
diritto di accesso ai documenti e di dichiarazioni
sostitutive".
Concludendo, intendo ancora sottolineare come la presente
proposta normativa si richiami direttamente alla legge regionale 26
gennaio 1993, n. 4. Si inserisce infatti nella fase di promozione
di nuovi insediamenti produttivi nell'area.
Con questo provvedimento si inizia ad affrontare l'ultima fase
di quest'intervento complesso. Una fase di reinsediamento, d'ora
innanzi non si parla più soltanto di "area da recuperare", si
affronta la questione della rivitalizzazione economica e produttiva
della stessa.
E ciò in piena sintonia con l'accordo di programma fra la
Regione ed il comune, che prevede complessivi 95.000 metri quadrati
di superficie coperta destinati ad attività produttive e servizi,
al lordo di quanto già esistente (ad esempio, l'edificio ex PAC che
ha già 24.000 metri quadri).
Président
Est-ce que l'Assesseur souhaite intervenir? La
discussion générale est ouverte.
La parole au Conseiller Cerise.
Cerise (UV)
Au cours de l'audience du 8 mars dernier avec
la II
ème
Commission et la IV
ème
Commission,
réunies, les représentants des associations des catégories
intéressées par ce projet de loi ont présenté des propositions
d'amendement. Il s'agit là de propositions constituant un apport
constructif propre à l'élargissement du débat et par là même à une
réflexion politique opportune et approfondie.
La majeure partie des indications fournies n'a pas obtenu
l'approbation de la commission; ceci pour différentes raisons et M.
Fiou a déjà dit quelque chose. D'abord, ces indications sont
incompatibles avec les dispositions de l'Union européenne an
matière d'aide aux entreprises, ensuite elles prétendaient de la
part de l'Administration régionale des décisions déséquilibrées
penchant excessivement du côté des entrepreneurs, enfin il n'était
pas possible de les insérer dans une loi.
Je tiens toutefois à remercier ceux qui ont pris part à la
discussion, ils ont ainsi contribué à la formulation des
amendements qui, bien que modestes, permettent de rendre certains
objectifs de la loi plus clairs et précis.
Parmi les propositions avancées, certaines ne pouvaient être
insérées dans un contexte de loi. Il n'est pas pour autant question
de les ignorer, en particulier en ce qui concerne l'attente des
entrepreneurs de mesures de simplification des normes et des
procédures en matière d'aide aux entreprises pour que les
dispositions relatives soient rendues dans le plus bref délai et
que l'on tienne compte au moment de l'examen et de l'appréciation
de certains critères qui observent l'équilibre entre les divers
intérêts qui entrent en jeu lors de l'installation d'une nouvelle
entreprise.
Je profite de l'occasion pour solliciter également l'application
de l'arrêt de loi n° 118/98 prévoyant l'institution d'un guichet
unique pour les activités de production, ce qui s'accorderait avec
la nécessité de donner moins de subventions aux entreprises, mais
d'offrir plus de services afin d'avoir le secteur moins assisté
mais inséré dans un système plus efficace.
Quando si parlò di riconvertire l'area Cogne non vi nascondo di
aver fatto un'ipotesi tutta mia ed era quella di vedere
quest'enorme spazio di 100 ettari trasformato in un'area dotata di
ampie aree verdi, fruibili, infrastrutturata con viali, magari con
un centro congressi prestigioso, il complesso necessario per
ospitare manifestazioni fieristiche di grande portata non solo per
offrire il prodotto "Valle d'Aosta", ma per accogliere un po'
ambiziosamente, ad esempio, l'esposizione o la Fiera delle Alpi
occidentali; un complesso per manifestazioni culturali all'aperto,
spettacoli teatrali, folcloristici.
È stata fatta un'altra scelta ossia quella di ridestinare l'area
per gli insediamenti industriali di cui con questa si incentiva
l'installazione.
Ora si pone da un punto di vista politico il problema delle
opzioni, nel senso di destinare l'area bonificata, o parti di essa,
ad impianti produttivi che provengono da fuori Valle oppure per
ricollocare grandi o medi insediamenti industriali valdostani
oppure ancora di assentire ad artigiani, cioè a piccoli
insediamenti, di accedere a questi spazi.
Non ci è dato sapere se al momento ci sono delle richieste per
grandi insediamenti provenienti da fuori Valle né dove e in quale
misura si colloca questa nostra area nel mercato delle aree
destinate all'industrializzazione.
In base all'accordo di programma sono oggi destinati 95.000
metri quadri di superficie calpestabile; ora una superficie di
questo genere consente l'insediamento anche di grandi industrie
tanto più se si tratta d'industrie ad alta tecnologia, per le quali
gli spazi necessari sono relativamente limitati.
Per cui, tenuto conto che ci sono oggi più di 40 ditte artigiane
che hanno necessità di delocalizzarsi per evadere da situazioni
molto penalizzanti che sono date dalle imposizioni di vincoli
urbanistici, necessità di nuovi spazi per ottemperare agli obblighi
dell'igienicità e della sicurezza sui posti di lavoro, per portare
l'attività produttiva oltre la soglia della sopravvivenza, ebbene
ritengo che queste aziende vadano in qualche modo privilegiate e se
i 6.000 metri quadri messi oggi a loro disposizione non saranno
sufficienti, credo che sarà opportuno riflettere se non sia il caso
di mettere a disposizione altri spazi.
Analogo discorso va fatto per le industrie vere e proprie
valdostane che si collocano nell'ambito della media industria
valdostana in quanto, se rispondono a dei criteri di
diversificazione dell'offerta produttiva, probabilmente possono
essere più affidabili considerato anche quanto è avvenuto in
passato con le grandi industrie che vengono da fuori e che spesso
hanno dei percorsi produttivi che sono molto limitati e che non
vanno al di là del riassorbimento degli investimenti iniziali.
Président
La parole au Conseiller Tibaldi.
Tibaldi (FI)
Questo disegno di legge lo abbiamo esaminato
tempo fa in IV Commissione anche alla presenza dei rappresentanti
delle varie categorie produttive valdostane poi c'è stata una pausa
perché era necessario un avviso della CEE ed oggi lo stesso disegno
di legge arriva in aula, ma sin da allora noi avevamo espresso in
commissione alcune perplessità che oggi riprodurremo in questa
sede.
La prima perplessità riguarda la strategia che vorrebbe portare
avanti questo disegno di legge, una strategia che ci pare
notevolmente indefinita perché non si chiarisce in maniera puntuale
cosa si vuole fare dell'ex area Cogne o meglio di quella parte
dell'area Cogne che non è e non sarà destinata allo stabilimento
siderurgico esistente, bensì di quella parte dell'ex area Cogne che
dovrebbe essere destinata alla rilocalizzazione d'imprese
valdostane oppure alla localizzazione di nuovi insediamenti, anche
questa biforcazione non è stata puntualizzata.
Si sa peraltro che l'impegno finanziario previsto nel settennio,
che va dal 2000 al 2006, ammonta a 52 miliardi. La legge prevede
all'articolo 2 che questi siano per una parte destinati a favore
d'interventi per incentivare le imprese industriali che intendono
insediarsi in quest'area, mentre dispone all'articolo 3 che per
l'altra parte siano destinati ad opere infrastrutturali di bonifica
che dovranno essere gestite dalla Struttura Valle d'Aosta, società
a totale partecipazione pubblica, in particolare controllata da
Finaosta.
Di quest'ingente somma, 52 miliardi, che dovrebbe servire in
parte a reinfrastrutturare la zona, bonificarla, e in parte ad
incentivare nuovi insediamenti, non si conosce l'entità di spesa,
non si conosce la quantità di spesa in una direzione e nell'altra,
anzi nell'articolo 5 delle norme finanziarie si rinvia tutto a
future autorizzazioni degli oneri a carico dei bilanci che verranno
successivamente predisposti dalla Regione.
Sappiamo però che è necessario, ai sensi di una corretta
pianificazione imprenditoriale e industriale, dove la Regione
perlomeno dovrebbe fissare delle linee guida, conoscere in maniera
più dettagliata queste iniziative in cosa si concretizzano.
La bonifica e gli interventi infrastrutturali peraltro stanno
procedendo anche all'interno di quella parte dell'area Cogne che è
interessata dallo stabilimento siderurgico.
Come stanno procedendo questi interventi? Sappiamo che è stato
fatto uno studio ad opera della Montgomery Watson, di una società
che ha previsto un'operazione di copertura attraverso uno speciale
strato impermeabilizzante dell'area interessata da elementi nocivi
e tossici. Ma come procederà la bonifica anche al di fuori di
quest'area strettamente siderurgica? Finora si sa che c'è una
società, la Struttura Valle d'Aosta, che ha un particolare incarico
e che dovrà portare a termine degli interventi
d'infrastrutturazione urbanistica, ma come questi interventi
impatteranno con l'equilibrio urbanistico della città?
Quest'area in fondo rappresenta un sesto della superficie
urbana, quindi sarebbe opportuno sapere anche dall'Assessore come
verranno effettuati questi interventi, quali sono i tempi previsti
di realizzazione e quando si prevede di ultimarli.
Sappiamo anche che sono stati messi a disposizione attraverso il
Programma "Resider" dei fondi comunitari per la bonifica, in parte
se n'è parlato ieri nel corso di un'interpellanza, fondi comunitari
che ammontano a diverse decine di miliardi e che dovranno essere
impegnati in quest'opera di bonifica dell'area. Sarebbe opportuno
che l'Assessore competente ci fornisse qualche delucidazione in più
su come procederà l'intervento nel suo insieme, su quali sono i
tempi previsti per la sua ultimazione, su quali sono le opere
d'infrastrutturazione in corso e programmate, su come si vuole
impostare l'opera di pianificazione di reindustrializzazione
dell'area visto che la scelta politica compiuta è stata quella di
reindustrializzarla perché gli articoli 1 e 2 ci sembrano alquanto
lacunosi e quindi non suffragati da quegli elementi di dettaglio
che possono far capire in maniera puntuale quali sono le linee di
politica industriale che la Regione vuole attuare per l'area in
questione.
Président
La parole au Vice-président Viérin Marco.
Viérin M. (Aut)
Ho apprezzato l'intervento del collega
Cerise che ha ricordato le vicende di quest'area perché oggi
andiamo a toccare non solo una cosa specifica, ma andiamo purtroppo
a ribadire che scelte strategiche non vengono fatte neanche in una
piccola particella di quell'area, cioè quella porzione che è stata
destinata dalla Giunta - e chiarirò perché dalla Giunta - a settore
d'intervento industriale o artigianale.
Parto anch'io da quella che era la nostra posizione già nella
passata legislatura, nel 1993-1994, quando dovemmo fare in
quest'aula delle battaglie affinché si mettesse di nuovo in piedi
quella commissione e quel gruppo di lavoro ristretto per discutere
i problemi dell'area ex Cogne, allora non si voleva quasi
riprendere quella commissione dicendo che era una commissione della
legislatura ante 1993. Lo abbiamo fatto dopo alcuni scontri, però
siamo stati presi abbastanza per il naso perché - per riferire come
sono andate le cose - abbiamo fatto alcuni incontri con i
responsabili della città di Aosta tanto per chiudere il discorso e
passare oltre.
Nel corso dell'ultimo incontro è stato chiesto il parere di
questo gruppo di monitoraggio che doveva trasmetterlo alla Giunta
prima che questa definisse il progetto di riconversione dell'area -
il progetto non è mai venuto in Consiglio, ma è andato in Giunta -,
fummo convocati dall'allora Assessore Mafrica il 24 dicembre alle
11,00 di mattina per dare quel parere.
E questo è un piccolo esempio di come si vuole fare
concertazione, di come si vogliono affrontare le cose.
Il sottoscritto allora, l'unico del gruppo di lavoro, trasmise
un proprio parere alla Giunta, chiaramente un parere che non poteva
dire più di tanto essendo il sottoscritto Consigliere di minoranza,
però la legge d'istituzione della commissione e del gruppo di
lavoro prevedeva che i consiglieri trasmettessero un parere e il
sottoscritto fece quest'atto.
Voglio solo leggere mezza pagina di questo parere, espresso
quattro o cinque anni fa, che però anticipava quello che oggi sta
succedendo. Parlo solo della riconversione produttiva, altrimenti
dovrei affrontare l'argomento in maniera molto più ampia facendo i
dovuti collegamenti, come giustamente ha fatto il collega Cerise,
ma non voglio uscire dall'argomento e mi limito alla riconversione
produttiva.
Scrissi alla Giunta in merito alla riconversione produttiva:
"? Si individuano scenari di trasformazione economica con
obiettivi di sviluppo e di riconversione per fronteggiare le
attuali condizioni di deindustrializzazione in cui versa l'economia
valdostana. Il principio è pienamente condiviso, ma non si
tracciano dei tempi delle attività che si dovrebbero insediare per
raggiungere materialmente gli obiettivi sopra enunciati. Infatti
l'unica previsione al riguardo è quella di destinare una parte
delle superfici per le attività di uffici e servizi e l'altra per
usi industriali, quantificati con distinti parametri, l'eventuale
numero dei futuri addetti pari a 1.200 unità per quelli della CAS
S.p.A., ma nessuna traccia di tale reale futura domanda di utilizzo
di questi fabbricati viene esposta. Rischiamo di conseguenza o di
realizzare tante scatole vuote o di avere degli inquilini che, come
in passato, non daranno vere garanzie di lavoro ai
Valdostani.
L'obiettivo deve essere ben più alto, ben diverso, presente nel
progetto solo in parte e nella fase terminale di lungo termine,
quella che come al solito tutti noi sappiamo essere solamente il
sogno dei progettisti che rimane nei cassetti. Si corre realmente
il rischio di non provvedere di gambe adeguate un progetto che
sulla carta pare approntato solamente per ottenere finanziamenti
comunitari. In conclusione ritengo che, come si evince anche dalle
note della commissione di monitoraggio del 16 luglio 1996, per
raggiungere veramente gli obiettivi prefissatici l'area in
questione dovrebbe essere obbligatoriamente ben inserita ed
integrata nel contesto urbano dando anche corso ad interventi
esterni all'area in questione.
La nostra sensazione purtroppo è quella di essere in procinto di
perdere un'unica ed irrepetibile occasione per dotare la città di
una vera porta a sud, quella famosa porta a sud di Aosta, che
dovrebbe da una parte risolvere e d'altra parte creare quegli spazi
indispensabili per migliorare l'economia, la vivibilità e
l'immagine turistica di Aosta e dei comuni viciniori?".
Questa relazione di quattro - cinque anni che trasmisi alla
Giunta, di cui ho letto solo alcuni passaggi, è in sintesi la
stessa cosa che ha detto il collega Cerise e lo ringrazio per
questo.
Ritornando invece sul disegno di legge in oggetto volevo
chiedere alcune cose che il collega Tibaldi ha già anticipato.
Vorremmo capire qual è la politica economica, qual è la
strategia che la Giunta regionale vuole avere su quell'area perché
ormai sono sette o otto anni che si chiedono queste cose, che sono
le cose più importanti, e non si è ancora data una risposta e
ancora in questo disegno di legge noi ritroviamo queste
manchevolezze.
Basti pensare ad alcune osservazioni che sono state fatte in
commissione e a questo riguardo rileggo una piccola parte
dell'audizione del presidente dell'Associazione industriali in data
8 marzo 1999:
"?Vorrei solo ricordare che come associazione
avevamo posto l'anno scorso, cioè nel 1998, l'esigenza di conoscere
le priorità che venivano segnalate nel mondo economico dalla
Regione, dalla maggioranza, e questo è un dato che continua a
mancare perché, al di là di alcuni principi di concertazione che
sono solo stati ben sottolineati e di alcuni principi in cui si
dice che le categorie economiche dovranno avere molto più peso per
un discorso di sviluppo economico nella nostra Regione, continuano
a mancare le scelte politiche a monte?"
.
Queste manchevolezze sono state confermate, quindi vorrei che
non mi si rispondesse che non è vero perché il 22 marzo, data della
riunione successiva della commissione, l'Assessore Ferraris
dichiarò - cito dal verbale della commissione -:
"L'Assessore
Ferraris ritiene che il provvedimento in esame non precluda alcun
tipo di scelta che si riterrà di operare per la futura collocazione
delle imprese nell'area summenzionata"
.
Anche il collega Borre sempre in commissione, rispondendo al
sottoscritto, diceva:
"Il Presidente Borre sottolinea che il
disegno di legge in argomento, pur con l'emendamento all'articolo 1
sopracitato, rimane un provvedimento di finanziamento per il
settore industriale che non riguarda i criteri e le modalità di
utilizzo futuri dell'area Cogne"
.
E d'altronde tutto questo è confermato dal disegno di legge in
oggetto. Non si sa ancora oggi quali sono i criteri e le modalità
di utilizzo futuri di quest'area, dopo sette - otto anni non
sappiamo ancora su quali basi possiamo discutere, non c'è un chiaro
segnale d'indirizzo di politica economica su cosa si vuol fare in
quell'area.
Questo è confermato dal disegno di legge, dagli interventi di
Consiglieri della maggioranza in commissione e purtroppo, come a
volte ricorda l'Assessore Ferraris, il sottoscritto è colui che
alla fine porta scarogna, ma il sottoscritto questo lo disse cinque
anni fa.
Io dissi allora nel gruppo di lavoro all'Assessore Mafrica che
si doveva decidere cosa fare in quell'area, che non si poteva solo
andare avanti sperando nella provvidenza.
Poi una domanda che voglio porre è questa. Nel disegno di legge
vediamo 20 miliardi di finanziamento di cui 4 sul 1999 e 8 e 8
negli anni successivi, però nella lettera della CEE, dove si prende
atto delle controdeduzioni date dalla Regione, al punto n. 2.2,
stanziamenti, si dice:
"? Lo stanziamento totale ammonta a 52
miliardi: 4 miliardi nel 1999, 8 miliardi all'anno per ciascuno dei
sei anni successivi?".
Nel disegno di legge si parla invece
solo di due anni successivi. Ora, se uno già imposta 53 miliardi,
ci deve pur essere un'idea a monte. Non possiamo scrivere alla CEE
che imposteremo 53 miliardi e non avere un'idea a monte di cosa
fare in quell'area; è una cosa vergognosa perché non è una cosa che
si discute da un anno o due anni, ma sono sette - otto anni che se
ne discute. Non si possono sempre rinviare le scelte, bisogna avere
anche il coraggio di farle.
Ed è per questo che siamo molto preoccupati perché come tanti
altri interventi continuiamo ad impostare interventi da 50-60-70-80
miliardi senza avere un'idea precisa di cosa si farà.
In quella commissione - Borre se lo ricorderà - posi anche un
altro grosso problema, cioè quello dello svincolo sul discorso
dell'autostrada; abbiamo il coraggio di trasformare quel pezzo di
autostrada in tangenziale e fare un'uscita vera alla porta a sud
oppure non abbiamo il coraggio di farlo? È stato detto in
quell'occasione che si sarebbe visto più avanti. Fra sette o otto
anni lo vedremo poi.
Non ho letto il passaggio su questo discorso perché non volevo
allungare il mio intervento, però voglio ricordare che quello è un
altro problema che verrà al pettine perché quella zona con tutta la
nuova viabilità che vogliamo fare sarà congestionata. C'è già tutto
il traffico di Corso Lancieri, che è una grande zona artigianale,
se veramente si vuole fare un'altra grande zona industriale e
artigianale in una parte dell'ex area Cogne, dobbiamo per forza
pensare a un discorso di viabilità più veloce, non possiamo buttare
tutto nel villaggio Dora o tutto verso l'alta Valle o far rientrare
di nuovo tutto verso Pollein, Charvensod, Gressan.
Non possiamo far rientrare tutto questo traffico nel
circondariato o addirittura nella città di Aosta, ma su questo
discorso si è preferito glissare; lo vedremo fra sette o otto anni
se dovremo affrontare un discorso di questo tipo. Però bisogna
avere il coraggio di farlo: quel tratto autostradale è della
Regione, è stato dato alla SAV in gestione e se abbiamo il coraggio
di farlo, dobbiamo trasformarlo in tangenziale e fare un'uscita in
quel tratto. È inutile che ci giriamo intorno; qualcuno diceva
all'epoca che, poiché si era già iniziato a fare il casello, oggi
terminato, a Quart, si sarebbe dovuto spostarlo e ridefinirlo.
Questa è stata una delle motivazioni per le quali si era rimandata
la discussione se costruire un accesso all'asse autostradale o
addirittura trasformare quel tratto in tangenziale visto che era
stato fatto per gran parte con i soldi della Regione e non con i
soldi delle società autostradali. Queste sono le domande alle quali
da otto anni non abbiamo risposta.
Spero che almeno alcune indicazioni arrivino e che ci si possa
confrontare in quest'aula.
Président
La parole au Conseiller Borre.
Borre (UV)
È chiaro, lo abbiamo detto in relazione, che
l'area ex Cogne è un'area strategica per il Comune di Aosta,
infatti un sesto è rappresentato dal territorio ancora libero da
urbanizzare o su cui fare delle scelte.
La scelta poi forse era quasi obbligata; si parla di
occupazione, di richiesta continua di occupazione nel centro Valle
perché, per quanto riguarda la bassa Valle, risposte si è cercato
di darne e anche in alta Valle, ma rimaneva il grosso problema ad
Aosta.
Rimaneva anche il problema di dare una risposta ad Aosta perché
l'area era sul territorio di Aosta, tutti conosciamo le
problematiche che il Comune di Aosta ha riguardo ad aree
artigianali e industriali, Tzamberlet ne è purtroppo l'evidenza,
un'area mista che deve rispondere ad esigenze artigianali e ad
abitazioni civili senza strutture che accompagnino le abitazioni
civili.
Questo disegno di legge insieme ad un accordo di programma, ed è
vero, la storia che ha tracciato il Consigliere Viérin - io non mi
sento preso per il naso per niente - ha avuto un suo seguito come
tutti i lavori che portiamo avanti in questo Consiglio, ci si trova
in gruppi di lavoro e poi si fanno delle scelte. Qualcuno diceva:
"C'è a chi ci piace e a chi non ci piace", insomma è così?
Ma le scelte fatte nel gruppo di lavoro hanno dato risposta alle
esigenze dell'Amministrazione regionale ovvero rispondere per
quanto riguarda l'occupazione, insediare aziende nuove che dessero
nuova occupazione e al Comune di Aosta con un accordo di programma
che cercasse di creare un'area polmone, un'area verde in quella che
sarà la sistemazione della bonifica e la sistemazione di quelle
aziende a cui si riferiva il Consigliere Cerise. Sono quelle
aziende artigianali o industriali che oggi hanno sede nel tessuto
urbano della città di Aosta e che non possono più continuare a
sopravvivere perché le normative attuali non permettono loro più di
restare, quindi dovranno per forza spostarsi: carrozzieri,
meccanici, la sede dei pullman e altre attività che occupano parti
strategiche della città di Aosta e non permettono di dare quella
risposta che il comune vorrebbe.
Con questa legge, come dicevo, abbiamo trovato grazie a quel
gruppo di lavoro, grazie alla sensibilità della Giunta e
dell'Assessore, gli accordi che riescono a soddisfare le esigenze
sia dell'Amministrazione regionale che del Comune di Aosta perché
il Comune di Aosta ha sottoscritto il programma dopo che si è
modificato l'articolo 1, dopo che si sono andati a precisare che
95.000 saranno i metri a disposizione, ma che, se le esigenze
saranno superiori, si cercherà di fare uno sforzo per andarvi
incontro.
Il primo passo sarà quello dell'allargamento della strada di
Pont Suaz, che sta partendo adesso, con l'attraversamento verso il
quartiere Dora di un'asse viaria che porterà via una grossa fetta
di traffico alle vie vicine alla Standa.
Sono convinto che questo è un atto estremamente importante e che
ci siamo avviati sulla buona strada.
Président
La parole au Vice-président La Torre.
La Torre (FA)
L'intervento del Consigliere Borre mi chiama
in parte in causa, non tanto per svolgere un intervento critico
quanto per fare un po' di memoria storica in merito a quelle che
potevano essere le opportunità di utilizzo di quest'area.
Quando si dice che la commissione ha lavorato bene,
probabilmente lo ha fatto, però ritengo che, se una piccola critica
la si deve fare, questa vada fatta al Comune di Aosta che non ha
fatto, appunto, memoria storica dei lavori che erano stati svolti
al momento dello studio del piano regolatore della città.
Il Comune di Aosta non sottovalutò mai l'importanza dell'area
Cogne, 1 milione di metri quadri che corrispondono grosso modo alla
superficie della città di Aosta. Ebbene, come poteva il comune al
momento dello studio del piano regolatore non tenerne conto? E
furono molteplici le pagine che il Comune di Aosta scrisse in
merito ai possibili utilizzi di quell'area, utilizzi che potevano
essere i più svariati, non si aveva la pretesa di dare
l'indicazione giusta, ma che andavano a comprendere sicuramente una
scelta di opzioni e di possibilità che soddisfacevano tante
esigenze. Per esempio, la pépinière per gli artigiani era una cosa
prevista come pure un recupero dell'area fluviale inserita in un
piano fluviale che poteva dare un recupero ambientale a tutta una
zona per qualche verso offesa e un recupero di aree di servizio, si
parlò anche di spostamento delle caserme perché questo avrebbe
permesso di recuperare altre aree all'interno della città. Si parlò
di altre soluzioni più o meno discutibili, si parlò del rispetto
dell'area industriale inteso come sviluppo moderno di quello che
poteva essere la struttura della Cogne dell'epoca, però non voglio
dimenticare che si parlò nel 1990 in maniera molto forte e decisiva
della porta sud di Aosta che era considerata il vero elemento di
rilancio della città e quando si parla di progettare, progettare
non vuol dire fare immediatamente, vuol dire guardare avanti, vuol
dire avere la capacità d'immaginare il futuro e progettare
conseguentemente.
Allora, la porta a sud di Aosta cosa voleva essere? Voleva
essere l'occasione per la città che si vedeva attraversata da
un'autostrada e all'epoca già si parlava della linea Aosta-Martigny
pensando a una linea di media velocità, non di alta velocità
ferroviaria, un'occasione per non restare spettatrice di passaggi
ad alta velocità. Il rischio che Aosta corre è di restare
spettatrice di passaggi ad alta velocità, si disse allora, da una
parte l'autostrada, dall'altra parte una linea ferroviaria, noi
dobbiamo immaginare un elemento che congiunga questi momenti di
passaggio alla città che ha dei valori storici e culturali
medioevali, romanici e via dicendo tali da indurre chi passa dalla
Valle d'Aosta a fermarsi ad Aosta.
Credo che allora, poi posso anche essere smentito, vedevamo nel
giusto, cioè sentivamo la necessità di creare un punto di
riferimento della città che fosse la porta a sud.
Chiedemmo a gran voce alla Giunta dell'epoca, che non è quella
di adesso, di realizzare un parcheggio autostradale; trovammo
un'intesa con la Cogne e con i privati e si costituì addirittura
una società mista, fu la prima società mista che fu costituita tra
la nazionale Cogne e i privati proprietari delle aree, la Gros
Cidac ed altri, insieme alla Regione proprio perché desse inizio
con un capitale misto allo studio e alla realizzazione di un
parcheggio pluripiano che fosse collegato al parcheggio
autostradale, che potesse creare un punto di sosta sull'autostrada,
che potesse servire la partenza della funivia nei sabati e nelle
domeniche, che servisse la città negli altri giorni.
Chiedemmo un finanziamento alla Comunità europea per il
sottopasso sotto le ferrovie per collegare via Bramafan in modo
pedonale al centro della città, quindi permettendo l'ingresso delle
persone che si sarebbero fermate direttamente nel centro storico
della città, quindi realmente pensando a uno strumento atto a
rilanciare sotto il profilo turistico la città.
Pensammo di creare un anfiteatro nella zona del parcheggio di
connessione fra il parcheggio e la Cidac dotato di negozi e di
strutture proprio per invogliare la sosta e tutte queste cose sono
scritte, tutte queste cose furono presentate. Nell'ambito di queste
proposte c'era anche la viabilità, che non era monca, che era
collegata a un discorso generale del piano regolatore della città
così come era presentato il discorso della pépinière collegato alle
proposte degli industriali che mi sembra d'intuire che oggi
purtroppo non sono d'accordo con noi; non so se i motivi siano
giusti o sbagliati, se lo impediscono le normative dell'Unione
europea, ma so che l'Associazione industriali ha avuto di che
dire.
Penso che la legge così vada bene, però la riflessione deve
essere corretta fino in fondo: non è che le idee non c'erano o le
proposte non furono fatte. Diciamoci la verità?
(interruzione del Consigliere Borre, fuori microfono)
? però non sono state menzionate, si è parlato di tante cose, ma
mi sembrava che si volesse cancellare un periodo, allora la porta a
sud di Aosta è una realtà e io ci ho fatto una campagna elettorale
sopra, quindi la cosa me la ricordo e l'abbiamo anche presentata,
purtroppo all'epoca servì, poi dopo? però ci credevamo perché non
sempre le campagne elettorali si fanno solo a scopo demagogico, si
fanno perché ci si crede?
(interruzione del Consigliere Borre, fuori microfono)
? è tranquillamente da svilupparsi, Borre, però poi, quando
vediamo i problemi dei commercianti, le questioni che esistono,
credo che non si possa sempre dire che la cosa è da svilupparsi.
Certe cose andrebbero pensate e sviluppate, altrimenti le
svilupperemo fra dieci anni! E non era neanche in contrapposizione
all'autoporto, erano due cose diverse: l'autoporto ha diritto di
avere la sua identità e la porta a sud era un potenziamento per la
città di Aosta.
Ripeto, il mio intervento non voleva essere critico. Dico solo
che probabilmente in questa questione è mancato il ruolo del Comune
di Aosta, non so perché, forse non ha voluto recitare da
soggetto.
Penso che la Regione abbia fatto la sua parte, ma sicuramente
qui è mancato il soggetto del Comune di Aosta, è mancato anche del
coraggio perché da 1 milione di metri quadri collocati in quella
posizione, di nostra proprietà, si poteva pretendere di fare molto
di più.
Quello che si sta facendo può anche andare bene, però mi sembra
che qui veramente si poteva rilanciare. A volte si può fare da
sette, a volte bisognerebbe immaginare di fare da dieci, magari,
tentando d'immaginare di fare da dieci, si arriva a fare da otto.
Questa volta secondo me si arriva a fare solo da sette, ma non è un
voto, è un'impressione.
Président
La parole au Conseiller Beneforti.
Beneforti (PVA-cU) Non volevo intervenire, ma ci hanno tirato un
po' per i capelli.
Non voglio fare né della retorica né della dietrologia, ma
rifiuto che si venga qui a dire che anche il Comune di Aosta non ha
fatto quello che doveva fare per risolvere il problema dell'area
Cogne.
Non voglio difendere il periodo in cui sono stato in comune in
maggioranza, ma il problema ce lo siamo posti anche in quel
periodo; infatti la soluzione oggi proposta è quella scelta dal
Comune di Aosta. Di fronte a tutte le proposte e idee presentate,
il Comune di Aosta ha fatto una scelta e l'ha portata avanti. Oggi
ci si trova a decidere su quella scelta e non su altre.
Ma a parte questo, ci vogliamo rendere conto di una cosa? Io
accetto tutto, però voglio partire anche da un altro principio,
visto dalla mia angolazione. Registro che oggi in Valle d'Aosta ci
sono 7.197 disoccupati. Qualcuno mi dirà che non sono tutti attivi,
ma ci sono migliaia di giovani e di persone che bussano a tutte le
porte per trovare un posto di lavoro. In maggioranza queste persone
sono della città di Aosta.
Allora, quando mi si pone il problema se reindustrializzare
l'area Cogne oppure no, mi si deve anche dire dove poi si vanno ad
impiantare le industrie, perché una risposta ai disoccupati bisogna
darla. Ieri, in una mia interpellanza, chiedevo di far presto a
bonificare l'area Cogne per permettere a queste industrie
d'insediarsi e dare lavoro a chi non ce l'ha.
E poi pensiamo a un'altra cosa: la città di Aosta non può vivere
soltanto di commercio perché il turismo della città è quello che è;
oggi la parte industriale è determinante per l'economia valdostana
e quella della città di Aosta, per cui non possiamo pensare di
farne a meno. O si sviluppa il turismo, l'agricoltura e gli altri
settori in modo tale da arrivare a fare a meno del settore
industriale, oppure fino a quel momento è una componente della
nostra economia senza alternative.
Quindi, per l'area Cogne c'è il discorso importante
dell'occupazione, c'è tutto un problema di recupero ambientale e
c'è un progetto di viabilità per Aosta. Credo che questi obiettivi
possano rendere alla città di Aosta uno sviluppo sia occupazionale
sia economico, almeno questa è la prospettiva per la quale noi si
opera.
L'area di Pont-Saint-Martin, con la chiusura dell'Ilssa Viola,
era diventata una zona morta, dopo che l'area è stata attrezzata
per insediamenti industriali c'è stata la ripresa occupazionale.
Non dico che sono contrario a certe iniziative, vorrei vedere lì un
bel prato verde, ma l'alternativa qual è? Troviamo l'area dove
andare a mettere delle industrie, perché questa è la necessità di
Aosta. Non si può dire che si doveva o si poteva fare così, chiedo
che mi si presenti un'alternativa. Se c'è un'alternativa,
esaminiamola, però facciamo presto, non si può ritardare più di
quanto stiamo ritardando.
Possiamo fare tutte le critiche e tutti i suggerimenti, ma
dobbiamo guardare al problema principale che è quello
dell'occupazione, del recupero ambientale e anche della viabilità
della città di Aosta.
Questi sono i presupposti che dobbiamo tenere presente
nell'esaminare questo progetto, come li abbiamo tenuti presente al
Comune di Aosta quando si doveva decidere sullo stesso
problema.
Président
La parole au Conseiller Lattanzi.
Lattanzi (FI) Nessuno mi ha tirato per i capelli perché sarebbe
difficile, quindi intervengo perché voglio intervenire.
Di cose su quest'area se ne possono dire molte, partirei dalla
considerazione che ha fatto l'ex Sindaco La Torre quando dice che
se ci sono delle responsabilità sul futuro di questa parte della
città così importante, sicuramente fra le cause della non chiarezza
dello sviluppo di quell'area c'è una latitanza
politico-tecnico-burocratico-amministrativa del Comune di Aosta.
Noi lo abbiamo denunciato da sempre, almeno da quando esistiamo
politicamente.
Il Comune di Aosta è colpevole di non aver detto alla Regione
cosa voleva fare in quell'area. Ha aspettato supinamente le
indicazioni, le disponibilità oltre che i denari, ma anche le
indicazioni politiche e tecnocratiche dell'Amministrazione
regionale, di questo non possiamo fare una colpa
all'Amministrazione regionale, qui sono d'accordo, ma dobbiamo
imputarlo a una mancanza di leadership politica di chi ha gestito
in questi ultimi dieci anni il Comune di Aosta.
Per quanto riguarda le riflessioni che ha fatto Beneforti,
lontano dall'innescare una polemica, ma credo che, se è vero che il
sogno di Cerise, che tra l'altro condividiamo, è un'utopia e come
tutti i sogni e le utopie rimane nel cassetto, è altrettanto vero
che dobbiamo uscire dalla logica che l'occupazione la dà
esclusivamente l'industria perché se rimaniamo legati a questo,
caro Beneforti, si è fuori dal mondo economico. Perché quando tu
sostieni che i prati verdi non fanno economia, ti invito ad andare
a vedere intere regioni che hanno fatto del terziario, dei
congressi, della qualità della vita e della qualità dei posti il
loro business principale.
Di politica economica in questa Valle se ne parla tanto, ma se
ne fa molto poca perché le volontà politiche vanno nella direzione
di mantenere un certo controllo politico e burocratico sullo
sviluppo dell'economia.
Se però uscissimo dagli schemi, come ha fatto Cerise nel suo
intervento, parlando di sogni e di utopie, effettivamente potremmo,
anche se poi si annunciano solo nelle campagne elettorali,
immaginare una capitale valdostana che si indirizza in un'altra
direzione, seppure con grande difficoltà. E qui sono d'accordo con
il Presidente della Giunta quando dice che a volte si affrontano
questi problemi con una certa superficialità e con un certo
generalismo; non sono processi che si improvvisano nell'arco di un
decennio, però se ci fosse veramente la volontà politica di dare
alla capitale della Valle d'Aosta un ruolo diverso da quello
dell'industria e del lavoro pubblico, cioè industria privata, ma
pubblica e dell'amministrazione pubblica come unico sfogo, ti posso
garantire, Beneforti, che la disoccupazione non esisterebbe. Perché
oggi la disoccupazione esiste in gran parte virtuale perché si
aspetta il posto pubblico ad Aosta.
Dei 7.000 disoccupati di cui tu parli, per fortuna soltanto una
minima parte hanno una disoccupazione preoccupante sotto l'aspetto
del sostentamento perché non abbiamo numeri alti di famiglie che in
questa Regione vivono della povertà. Dico fortunatamente, ma ci
stiamo arrivando molto velocemente perché l'altra faccia della
medaglia è che chi è alla soglia della povertà si iscrive
nell'attesa non di un lavoro, ma di un lavoro pubblico che è
diverso dal lavoro, nel senso che l'uovo dell'occupazione pubblica
è un uovo pieno, strapieno.
Ne abbiamo discusso anche nell'ultimo Consiglio, quattro giorni
di bilancio, dove è emerso che la volontà politica di tutti è
ridurre il costo della macchina burocratica anche perché ci si è
resi conto che l'occupazione pubblica non può essere la risposta
all'occupazione in generale e che quindi deve avere un ruolo
marginale.
Nella Regione questo non è perché chi garantisce l'occupazione
principale in questa Regione non è il privato, non è l'economia
reale, ma sono la Regione, il Casinò e tutti gli annessi e connessi
parapubblici, quindi uno sforzo non solo di demagogia nella
campagne elettorali, ma uno sforzo programmatico per dare alla
Valle d'Aosta e ad Aosta un'opportunità di economia e di sviluppo
diversa da quella del pubblico prima o poi si dovrà fare. Noi
diciamo più prima che poi perché se aspettiamo ancora un po', forse
perdiamo tutti i treni per l'Europa, ma non possiamo continuare a
pensare di dare a quel milione di metri quadri di territorio, sul
quale si ha la possibilità d'intervenire in maniera molto radicale
politicamente perché le risorse per adesso ci sono, sono già
stanziate, di dare a quel tipo di ubicazione uno sviluppo che per
quanto ci riguarda non va nella direzione dell'industria grossa, ma
neanche di quella media perché la realtà della Valle d'Aosta la
possiamo vedere. Beneforti, tu parli di bassa Valle che ha risolto
i suoi problemi di occupazione con l'industria, ma è un problema
che ogni anno abbiamo sempre di fronte perché le fai anche tu le
interpellanze per dire come mai abbiamo dato i miliardi a
quell'azienda che adesso minaccia di mettere 100 piuttosto che 200
persone in mezzo a una strada.
Non possiamo dire che l'intervento pubblico regionale
nell'economia all'indirizzo dell'industria oggi abbia prodotto
occupazione, ha prodotto un ammortizzatore sociale che sta
momentaneamente tamponando una situazione letteralmente esplosiva
per noi sotto l'aspetto dell'economia e dello sviluppo, poi
possiamo farci tutti i ragionamenti che vogliamo, ma se non fosse
questa la realtà, non saremmo condizionati ogni anno a preoccuparci
che le aziende vengano in Valle d'Aosta a sviluppare i loro
processi o addirittura non se vadano perché questo è il nostro
problema oggi.
Noi abbiamo aziende con 100, 200, 300 dipendenti che stanno
valutando la possibilità di andarsene dalla Valle d'Aosta perché
c'è troppa burocrazia, perché il finanziamento regionale viene
pagato tre volte con i tempi, perché porta fuori mercato
l'occupazione dell'amministrazione pubblica nell'economia e
nell'industria e anche perché siamo una realtà geografica che è
fuori da tutte le opportunità d'interconnessione con il mercato
europeo.
Siamo carrefour d'Europa, ma siamo un carrefour virtuale
europeo, lo siamo più culturale che viario e transfrontaliero
perché l'economia non passa di sicuro dalla Valle d'Aosta e, per
immaginare delle industrie che pensino di produrre in Valle d'Aosta
prodotti da esportare in tutta Europa o nel mondo, bisognerebbe
avere il minimo significato di cos'è un processo industriale per
capire che questa è una cosa non utopica, ma fuori mercato,
costosa, che richiede decine di miliardi d'investimento, ma
assolutamente non produttiva.
Non abbiamo una possibilità di scelta economica riferita al
turismo, al commercio, ai servizi, secondo noi è una strada
obbligata e il massimo dell'industria che Aosta si potrebbe
permettere secondo la visione di Forza Italia in termini economici
è l'artigianato e il commercio che invece hanno necessità di
modificare i propri assetti industriali e produttivi per
raggiungere, come diceva giustamente Cerise, livelli di
sopravvivenza minimi.
Non ci sarebbe bisogno per 40 aziende artigianali di una
riorganizzazione di siti industriali; ce ne sarebbe bisogno per
centinaia di aziende artigianali ad Aosta.
Secondo noi quell'area avrebbe dovuto essere, così non sarà
purtroppo, l'ubicazione delle attività artigianali, commerciali di
piccolo e medio livello e poi avrebbe dovuto essere lo sviluppo del
terziario avanzato, terziario avanzato vuol dire ricerca
scientifica, vuol dire cultura, vuol dire, come giustamente diceva
Cerise, centri congressi, attrazione di poli per quanto riguarda lo
sfruttamento di quelle che noi tutti consideriamo delle immense
ricchezze sotto l'aspetto della dialettica e della filosofia, ma
poi quando è il momento di sfruttarle queste immense ricchezze, le
utilizziamo solo a scopi elettorali.
Crediamo che sull'economia valdostana si possa fare del
qualunquismo, della demagogia, si possano fare delle intere
campagne elettorali ma, per quanto riguarda questo specifico
problema di un sesto del territorio della città di Aosta, i
cittadini di Aosta non credo che si aspettino quanto sta disegnando
questo programma, ma avrebbero l'idea di aspettarsi dalla classe
politica scelte molto più radicali nell'indirizzo del terziario,
del turismo, del commercio e dell'artigianato, cose che purtroppo
qui vengono poco definite, mal definite e, ribadisco, per
un'assoluta assenza di leadership politica di chi ha amministrato
il capoluogo in questi ultimi dieci anni.
Président
La parole au Conseiller Ottoz.
Ottoz (UV)
J'ai fort apprécié l'intervention du Conseiller
Cerise et du Vice-président La Torre qui ont correctement posé une
question de choix, quoique avec des vues différentes, sur celle qui
est une partie absolument stratégique et unique dans notre
Vallée.
Le choix a été fait, on est d'accord. C'est le choix de
l'industrie avec une petite partie destinée aux entreprises
artisanales et aux services. C'était le choix le plus facile aussi,
car c'était plus facile repérer le terrain pour l'industrie où elle
avait déjà été placée, quoique dans la ville ce terrain représente
une richesse qui ne sera jamais plus répétée.
Faisons quand même garde à ne pas nous concentrer pour
l'occupation, puisque d'occupation on parle, de ne pas trop nous
concentrer que sur l'industrie. C'est évidemment le mirage de la
grande entreprise, normalement elle vient de l'extérieur, elle est
grande pour nous, pas toujours elle est grande en dehors, elle est
égale à beaucoup de places de travail. C'est la grande illusion,
parce que ces choix se font souvent par une approche qui n'est pas
politique, mais qui est presque syndicale et donc le choix est
"industrie égale occupation".
Mais l'Europe et les Etats-Unis, tous nos partenaires dans la
Communauté nous montrent que l'occupation de nos temps est liée
aussi à la flexibilité. Et qui est contre la flexibilité? C'est de
nouveau les syndicats. Ils font bien parce que chacun fait son
métier, mais c'est la politique qui doit faire les choix.
Une petite réflexion sur notre façon d'affronter le problème ici
et sur les médias valdôtains: 30-40-50-60 places de travail perdues
dans l'industrie ça fait un désastre, ça fait du bruit, c'est un
gros problème, ça demande de gros investissements, de grosses
contributions et de grosses aides. Dix hôtels qui ferment en six
mois un à la fois, on ne s'en aperçoit pas. C'est peut-être le même
nombre de gens qui perdent leur travail et qui ne peuvent plus se
déplacer des vallées latérales pour venir travailler ailleurs, mais
on ne s'en aperçoit pas. Même chose pour les entreprises
commerciales et pour les artisans, on s'aperçoit simplement des
places de travail perdues dans l'industrie, les autres n'ont pas de
voix dans la publique opinion.
Donc poursuivons, ayant fait ce choix, notre action en faveur du
secteur industriel avec cette loi qui présente aussi la solution
d'une série de problèmes de la ville pour replacer des services ou
des activités qui se feront mieux que pas dans la ville, mais
cueillons l'occasion de réfléchir sur l'opportunité de réaligner
nos futurs choix.
Le tourisme, paraît-il, représente 40 pour cent de notre produit
régional brut et le commerce et l'artisanat en sont en grande
partie ce qu'on appelle "l'indotto". Evidemment l'agriculture est
un pilier de notre économie, et elle est bien aidée dans notre
Région. Le tourisme, qui représente 40 pour cent de notre activité
économique privée, en ce moment souffre et il ne souffre pas
seulement à cause de la fermeture du tunnel, les signaux sont assez
préoccupants, cherchons donc de réfléchir si ce n'est pas le cas de
réaligner nos choix futurs puisque le tourisme, le commerce,
l'artisanat et les services qui leur sont relatés méritent plus
d'attention que celle que nous leur accordons aujourd'hui, et
peuvent garantir du travail sûr et profondément enraciné à notre
territoire.
Président
La parole à l'Assesseur à l'industrie, à
l'artisanat et à l'énergie, Ferraris.
Ferraris (GV-DS-PSE)
Presento due emendamenti. Uno
riguarda una modifica delle norme finanziarie, l'articolo 5. Questo
disegno di legge, come sapete, era stato presentato in commissione
a febbraio, adesso è stato collegato al bilancio, di conseguenza
gli oneri derivanti dall'applicazione della legge sono stimati in
16 miliardi nel periodo 1999-2001, anziché 20 come era previsto
precedentemente. Perché questa riduzione? Perché si intende
utilizzare per quest'area i fondi che derivano dall'obiettivo 2 per
i prossimi anni, 2000-2006.
Il secondo emendamento riguarda invece la richiesta di
dichiarazione di urgenza per la legge stessa.
Poi mi riservo una replica per quanto riguarda le questioni che
sono state dette in aula.
Président
La parole au Vice-président Viérin Marco.
Viérin M. (Aut)
Per chiedere due dati che speravo che
l'Assessore ci fornisse. Ha parlato di 16 miliardi; nel mio
intervento ho detto che nella lettera alla Comunità europea
figurano 53 miliardi complessivi nei 6 anni. Volevo chiedere se
questi 16 miliardi che l'Assessore fornisce come dato sono solo per
l'intervento che la Regione farà, mentre la differenza sarà data
dai fondi comunitari, quindi da 16 a 53 oppure se la Regione
prevede già, visto che ha comunicato alla Comunità europea i 53
miliardi, che i prossimi anni oltre i 16 metterà altri denari.
La seconda domanda è rivolta alla relazione di accompagnamento
del disegno di legge, dove al terzultimo comma si dice:
"?
Infine, le norme finanziarie di cui all'articolo 5 prevedono che
alla copertura dell'onere connesso all'attuazione degli interventi
di cui all'articolo 2 della legge per l'anno 1999, quantificato in
lire 4 miliardi, si faccia fronte attraverso il recupero di somme
già trasferite a Finaosta S.p.A. e parzialmente
utilizzate?".
Vorrei solo capire se questi 4 miliardi, anche con l'emendamento
che l'Assessore ha presentato, vengono utilizzati e quindi capire
da dove provengono, nel senso: non utilizzati da Finaosta, se li
abbiamo trasferiti l'indicazione sarà stata data al momento del
trasferimento a Finaosta. Vorrei capire cosa non è stato fatto da
Finaosta e quindi verificare se può essere corretto il fatto di
spostare questi 4 miliardi oppure se c'è stata una mancanza di
Finaosta nell'ottemperare ad alcune scelte del Consiglio.
Président
La parole au Conseiller Curtaz.
Curtaz (PVA-cU) Volevo fare sommessamente una mia osservazione
perché abbiamo sentito diversi interventi anche abbastanza
interessanti sui quali però voglio dissentire e lo spunto me lo ha
dato in particolare l'intervento del Consigliere Ottoz che dice se
non ho capito male:
"Abbiamo dei settori strategici più
importanti, dobbiamo investire e puntare su quei settori".
Può anche darsi che ci sia del vero in questo modo di ragionare,
però penso che nell'economia, come peraltro sosteniamo di dover
fare in altri settori, sia un principio sano quello della
differenziazione, della differenziazione delle opportunità, delle
opportunità economiche, delle opportunità finanziarie, delle
opportunità occupazionali. Puntare tutto o prevalentemente su un
settore può essere estremamente pericoloso, d'altronde non facciamo
lo stesso ragionamento quando parliamo di turismo e diciamo che è
importante differenziare, non possiamo solo pensare al settore sci
alpino piuttosto che alla stagione estiva o a qualcos'altro?
Quindi è bene differenziare. Ciascuno di noi avesse un miliardo
e fosse un risparmiatore senza grandi ambizioni e lo portasse a un
operatore finanziario, è difficile che costui gli consiglierebbe
d'investire un miliardo in un unico fondo o in un'unica forma di
investimento, ma consiglierebbe d'investire una parte in fondi, una
parte in titoli di Stato, una parte sul conto corrente e via
dicendo.
Credo, ed è un ragionamento più da buon padre di famiglia che da
amministratore regionale, che anche negli investimenti del settore
economico si debba fare questo tipo di discorso. Posso essere anche
non entusiasta come ambientalista sul fatto che all'interno
dell'area Cogne vengano ricreate delle altre industrie, a parte che
almeno a livello d'intenzioni sappiamo che queste industrie saranno
di piccole dimensioni, dovranno essere attente dal punto di vista
ambientale, saranno ad alto valore aggiunto, eccetera, però bisogna
anche riconoscere che, ci piaccia o non ci piaccia, è essenziale
che ci sia una certa quota di occupazione anche nell'industria, per
un ragionamento banale: investendo troppo su un settore, semmai
questo settore andasse in crisi per tutta una serie di ragioni,
abbiamo una situazione più equilibrata che ci permette di
affrontare meglio un'eventuale crisi economica.
È questo che deve essere alla base di uno sviluppo equilibrato
di tutti i settori economici della nostra Regione pur tenendo conto
ovviamente che la nostra Regione ha certe vocazioni e quindi le
vocazioni vanno perseguite con maggiore attenzione, ma senza
precluderci la possibilità di avere lavoro e occupati in tutti i
settori economici.
Président
La parole au Conseiller Ottoz pour deuxième
intervention.
Ottoz (UV)
Je regrette que M. Curtaz me fasse dire des
choses que je n'ai pas dites, car je lui relis la phrase:
"?
l'opportunité de réaligner?"
, je n'ai pas dit d'effacer les
financements à l'industrie, mais de réaligner nos choix, donc de
corriger s'il en est le cas et si nous le décidons politiquement.
Personne ne veut effacer les investissements dans l'industrie,
personne, moi le premier, ne propose d'effacer l'occupation dans
l'industrie.
Je partage totalement le principe de la répartition des risques
dans les investissements, dont M. Curtaz parlait, qui est un des
principes de base pour une bonne gestion d'un patrimoine. J'ai
simplement dit qu'il est peut-être opportun pour les choix futurs
d'examiner l'opportunité de réaligner nos choix puisque le
tourisme, paraît-il, représente 40 pour cent de notre produit
régional brut, il est en difficulté, mais nous investissons
normalement dans l'industrie une quantité de ressources qui semble
plus importante par rapport au poids qu'elle a dans l'économie de
la Région.
Président
La parole au Conseiller Praduroux.
Praduroux (UV) Non volevo parlare, ma sentendo un po' tutti mi è
venuto in mente che arrivo da un settore industriale, settore che
oggi è difficile da salvaguardare per cui mi riallineo a quanto ha
detto Curtaz prima, da buon padre di famiglia.
Questa nostra Regione per poter sopravvivere deve diversificare
in modo sostanziale tutte le sue attività, quindi se da un punto di
vista ambientale può sembrare bello fare un quartiere fieristico,
fare un'area a verde, cosa che personalmente mi sta benissimo, vedo
comunque che l'area Cogne era un'area industriale e pertanto va
riconvertita secondo me in un'area industriale perché anche se in
questi ultimi anni i nostri giovani purtroppo non gradiscono molto
lavorare nell'industria, dobbiamo capire che con l'agricoltura e
con il turismo bisogna trovare anche una valenza industriale in
Valle.
Sarà opportuno alle persone a cui competono fare le scelte
trovare un settore industriale non inquinante, tecnologicamente
avanzato, però la scelta fatta di riconvertire l'area industriale
Cogne in questo settore mi pare opportuna e corretta proprio perché
provengo da un settore industriale prima di fare il
Consigliere.
Président
Si personne ne demande la parole, je ferme la
discussion générale.
La parole à l'Assesseur à l'industrie, à l'artisanat et à
l'énergie, Ferraris.
Ferraris (GV-DS-PSE)
L'esame di questo disegno di legge,
che interviene su un aspetto importante come quello della
reindustrializzazione dell'area Cogne, si è trasformato in un
dibattito a più voci in cui abbiamo sentito un po' di tutto,
dall'urbanistica alle politiche industriali e il Consigliere
Lattanzi ci ha dato anche qualche lezione di economia, pertanto
vorrei ricondurre la discussione sul disegno di legge facendo
alcune precisazioni.
Innanzitutto credo che la scelta di andare verso la
reindustrializzazione dell'area Cogne risponde all'esigenza che
questa Regione ha, come altre, di differenziare il proprio reddito
e di rispondere, come dicevano alcuni Consiglieri, a un problema
che è quello di creare nuova occupazione; sapendo che l'occupazione
la si può creare in diversi settori e quindi anche nel settore
industriale, tenuto conto del fatto che questo settore rappresenta,
come parecchi studi fatti sulla Valle lo dimostrano, un momento
d'integrazione del reddito e di equilibrio. Pensiamo alla chiusura
del Tunnel del Monte Bianco, che ha indubbiamente ripercussioni sul
settore commerciale e turistico, mentre l'industria rappresenta in
questo momento un elemento di stabilizzazione del reddito e questo
può succedere proprio perché viviamo in un'economia che ha degli
andamenti ciclici.
Ora, io non vedo questa fuga di aziende dalla Valle d'Aosta, se
il Consigliere Lattanzi può darci qualche informazione più
specifica, sarà sicuramente accolta.
Vedo invece un tentativo che è stato fatto da questa Regione, lo
ricordava anche il Consigliere Beneforti, di reindustrializzazione
che ha avuto anche successo: penso all'area di Pont-Saint-Martin,
ma anche all'area di Châtillon con la Tecdis con quasi 500
dipendenti e le aziende valdostane non sono aziende che producono
per un mercato chiuso, sono aziende che si confrontano con un
mercato globale, abbiamo aziende che esportano il 70 percento della
loro produzione.
Non dimentichiamoci poi dell'importanza che può avere in una
qualunque realtà economica un settore come quello industriale che è
collegato alle dinamiche economiche generali, che è portatore
comunque di un modo di operare e di una cultura che è utile anche
per gli altri settori; non a caso alcuni dei modelli organizzativi,
pur con tutte le differenziazioni del caso, sono stati mutuati dal
settore privato, in particolare dal settore industriale dove erano
stati collaudati anche da parte del settore pubblico, dove si parla
spesso di aziendalizzazione.
Non avere quest'elemento sarebbe un impoverimento dal punto di
vista economico, dal punto di vista non solo occupazionale, ma
anche culturale. Ma, per tornare al disegno di legge, il suo
obiettivo è quello di creare le condizioni di massima appetibilità
all'area Cogne, che si è deciso sarà un'area industriale, per fare
in modo che essa abbia un differenziale di appetibilità rispetto ad
altre aree, tenuto conto del fatto che viviamo in una realtà
europea in cui ci sono nel nord Italia, ma anche in Francia delle
aree appetibili.
Vi è la possibilità di usare il massimo di equivalenti di
sovvenzione netta consentita dall'Unione europea. Esiste il
problema di cosa succederà nel 2000 rispetto alla riconferma degli
obiettivi che la Comunità europea aveva assentito alla Regione fino
ad oggi, in particolare l'obiettivo 2, perché c'è l'Agenda
2000-2006, rispetto alla quale non sarà secondario il fatto
innanzitutto se la Valle d'Aosta rientra in quest'ambito e questo è
un dato assodato, mentre il problema ancora da definire è se la
Valle d'Aosta potrà utilizzare ancora gli equivalenti di
sovvenzione netta e lorda attualmente consentiti alle zone in
deroga dell'articolo 92 del Trattato CEE oppure no, ma questa è
un'altra questione. In ogni caso stiamo lavorando perché quest'area
abbia una propria appetibilità.
È chiaro che questo è un intervento che risponde a precise
linee, non è questo disegno di legge una cosa messa in un tessuto
in cui non esistono indicazioni e scelte: è un elemento di un
tassello più generale.
È stata presentata in commissione ed è stata notificata
all'Unione europea una legge per quanto riguarda la ricerca che è
un altro elemento di rafforzamento del tessuto economico locale,
una legge che consente non solo di creare dei centri di ricerca, ma
anche di dare finanziamenti alle imprese che intendono operare nel
settore dell'innovazione e della ricerca tecnologica.
Voglio ringraziare tutti quelli che sono intervenuti e anche le
categorie, in particolare l'Associazione industriali che ha inteso
intervenire a portare un suo contributo a questa discussione.
Il Consigliere Cerise ha specificato bene quali erano i termini
della discussione, alcuni emendamenti sono stati accolti, altri, e
in particolare quelli che tendevano a differenziare le aziende
valdostane rispetto alle altre aziende dell'Unione europea, non
erano accoglibili perché in contrasto con le norme europee; così
come esiste una differenza di valutazione per quanto riguarda la
possibile acquisizione da parte degli imprenditori delle aree: la
scelta che viene fatta dall'Amministrazione è quella di concedere
l'area in diritto di superficie all'impresa che intende
localizzarsi e questo è un principio al quale non intendiamo
derogare anche sulla base dell'esperienza che abbiamo maturato
perché è vero, Consigliere Lattanzi, che le aziende hanno degli
andamenti ciclici, ma io vorrei vedere qual è il settore economico
che non ne va soggetto, il problema è di avere degli strumenti tali
da rafforzare questo settore e renderlo più competitivo. Questo è
l'orientamento che abbiamo.
Per quanto riguarda le linee specifiche, per quanto riguarda la
parte urbanistica è stato fatto un accordo di programma con il
Comune di Aosta che prevede determinate cose, prevede innanzitutto
per quanto riguarda l'area cosiddetta "F8" la porta a sud della
città viene sostanzialmente riconfermata; il piano regolatore che
andrà in discussione al Consiglio comunale di Aosta prevede appunto
la predisposizione della porta a sud nell'area F8. L'accordo di
programma prevedeva anche che a carico di Vallée d'Aoste Structure
venisse definito uno studio urbanistico su come riorganizzare
l'area F8, quindi un parcheggio, edifici adibiti a servizi e a
commercio, un sottopassaggio che deve collegare quest'area con il
centro della città; sono impegni che erano stati assunti, Vallée
d'Aoste Structure doveva presentare un progetto e lo ha fatto.
Rimane un problema non secondario che è quello del finanziamento
di queste attività in quanto una parte possono essere finanziate
con fondi comunitari, per il resto si tratta di vedere quali canali
utilizzare; un'ipotesi è il cosiddetto "project financing" per
avere un apporto anche di capitali privati e non operare solo con
soldi pubblici.
Per quanto riguarda un ingresso autostradale per la città di
Aosta nella zona F8, questo è stato sempre escluso in termini
generali, è invece allo studio la possibilità di prevedere un
ingresso per l'area industriale che servirebbe a decongestionare il
traffico commerciale rispetto ad altre aree della città.
Queste sono alcune delle questioni, ma non sono le questioni
connesse a questo disegno di legge, il quale, come dicevo, ha
l'obiettivo di consentire l'avvio di un progetto che prevede alcune
scelte politiche a monte. Le avevo già anticipate nel rispondere a
un'interrogazione presentata dal Consigliere Frassy per quanto
riguarda le indicazioni di carattere generale. Qui l'obiettivo è
quello di creare un'attrattività d'area cercando di minimizzare gli
impatti finanziari che vengono a carico della Finaosta e della
Regione e di far sì che ci sia un significativo apporto del
capitale privato.
Per quanto riguarda le imprese, l'orientamento è quello
d'insediare imprese che rispondano a dei requisiti d'innovazione
tecnologica e soprattutto non siano aziende che comportino problemi
d'inquinamento. Per quanto riguarda le dimensioni aziendali, stante
le dimensioni e l'interesse della Valle, verranno privilegiate le
piccole e medie imprese.
Per quanto riguarda la provenienza, la legge prevede
l'indicazione delle priorità da parte della Giunta regionale ed è
ovvio che queste saranno oggetto di un dibattito, la mia è solo
un'anticipazione. In ogni caso l'orientamento è quello di
privilegiare le aziende locali, credo che ci sia un interesse
oggettivo in questo caso sia per quanto riguarda i problemi delle
aziende dell'artigianato pesante, come veniva indicato
precedentemente da diversi interventi, e le aziende industriali che
sono collocate in Valle. Ci augureremmo che fossero queste le
uniche aziende che vanno ad occupare l'area, ma probabilmente i
fatti non ci confermeranno in quest'orientamento, quindi sarà
necessario pensare anche ad altre aziende.
Un primo intervento che è già stato finanziato dall'Unione
europea, per il quale l'appalto si concluderà nei prossimi giorni,
riguarda la costruzione di un incubatore per le imprese sul modello
della pépinière des entreprises che è operante a Pont-Saint-Martin
ed è un intervento interamente finanziato dall'Unione europea.
Anche il disegno urbanistico di quest'area non sarà secondario;
una porzione di quest'area, dai 16.000 ai 20.000 metri quadri,
verrà progettata e costruita da Vallée d'Aoste Structure e potrà
essere messa in locazione per imprese di più piccole dimensioni.
Questo vuol dire andare incontro alle necessità provenienti
soprattutto da imprese di piccolissime dimensioni, penso alle
imprese artigianali.
Rimane un'area superiore ai 70.000 metri quadri per aziende di
più grandi dimensioni, con il problema di rendere compatibili le
richieste d'insediamento nell'area del settore artigiano con le
dimensioni dell'area più in generale; abbiamo un orientamento che
l'accordo di programma definisce in 6.000 metri quadri, ma non è
una cosa inamovibile. È allo studio anche per la maggiore
funzionalità dell'area l'ipotesi di un aggiornamento dell'accordo
di programma per renderlo più funzionale alle necessità che si
stanno prospettando per la reindustrializzazione stessa.
L'orientamento, ripeto, è per le imprese al di sopra degli 80
dipendenti di procedere con il diritto di superficie e avviare una
fase di progettazione dell'area complessivamente. In questo
contesto, accogliendo anche una sollecitazione dell'Associazione
industriali, saremmo per far sì che i nuovi insediamenti dell'area
Cogne vengano gestiti tramite l'attivazione di uno sportello unico
per l'impresa. Questa può essere l'occasione per sperimentare in
un'area specifica che ha particolari necessità questo tipo
d'intervento. Stiamo lavorando appunto in questa direzione?
(interruzione della Consigliera Squarzino Secondina, fuori
microfono)
? se non ora, quando lei dice, comunque stiamo operando in
questa direzione.
Per quanto riguarda poi le incentivazioni dell'area, i famosi 52
miliardi, si deve dire - e qui rispondo anche alla domanda che
aveva posto il Consigliere Viérin - che i fondi stanziati dalla
legge che sono 4 miliardi per quest'anno e successivi 6 miliardi
per gli anni 2000 e 2001 derivano dalla necessità di programmare la
spesa su un piano triennale perché questa è la dimensione di
programmazione che ha la Regione, ma non sono esaustivi di tutti
gli interventi che possono essere fatti nell'area, nel senso che
noi abbiamo tutta una serie di leggi che prevedono finanziamenti
alle imprese che non sono presenti in questa legge, penso alla
legge n. 85 per quanto riguarda i contributi a fondo perduto alle
imprese o alla legge n. 9 per quanto riguarda i contributi ai
consorzi artigiani, cioè i 52 miliardi sono un plafond che è stato
individuato, ma la copertura finanziaria non deriva esclusivamente
da questa legge, deriva dal concorso di diverse leggi regionali che
operano in termini d'incentivazione e sostegno all'industria.
Per quanto riguarda le domande che erano state fatte rispetto
all'opera di bonifica dell'area, stiamo procedendo secondo i
programmi definiti e due sono sostanzialmente gli interventi: un
intervento di urbanizzazione che comporterà una spesa di 12.340
milioni con consegna dei lavori ultimati a novembre 2000; sono poi
in corso due altri interventi per quanto riguarda la bonifica: un
primo intervento di 25.998 milioni che avrà consegna nel dicembre
2001 (i primi 10.000 metri quadri verranno consegnati nel secondo
semestre dell'anno 2000) e un successivo appalto di 11.700 milioni
che consentirà l'effettuazione della completa bonifica
dell'area.
Per quanto riguarda i 4 miliardi che sono in possesso di
Finaosta per il finanziamento del disegno di legge in discussione,
questi, Consigliere Viérin, non sono soldi che non sono stati
utilizzati da Finaosta perché inadempiente rispetto a dei progetti
che non ha realizzato, ma sono soldi che vengono utilizzati
rispetto a fondi che sono stati assegnati da Finaosta alla Regione
per l'acquisto delle aree e che, sulla base del fatto che
l'acquisto delle aree è stato possibile farlo con un costo
inferiore a quello preventivato, sono risorse a disposizione
nell'immediato di Finaosta.
Non vorrei che fossero dimenticate altre due cose. La prima è
che con la votazione di questo disegno di legge si dà il via a un
progetto di pubblicizzazione e promozione dell'area, quello che si
può definire un marketing strategico dell'area. Nel bilancio che è
stato votato sono previsti 250 milioni per il 2000 e altri 200
milioni per il 2001 e 2002 per questo tipo d'iniziativa che
consiste nel definire una simulazione grafica di come andrà
utilizzata l'area, aprire un sito Internet, iniziare contatti con
imprenditori, fare incontri partendo dagli imprenditori locali,
fare tutto quanto è necessario per promuovere l'area sia a livello
regionale che a livello internazionale. Questo è un impegno
importante che diventa un corollario determinante per fare in modo
che quest'area con le dotazioni finanziarie che avrà - e il disegno
di legge va appunto nella direzione di ottimizzare queste dotazioni
finanziarie - possa avere il massimo di attrazione.
Un'ultima questione che non vorrei fosse dimenticata, e mi
ricollego al discorso sul ruolo dell'industria in Valle, è che le
imprese industriali, così come altre imprese, hanno anche un
ritorno fiscale. Abbiamo alcuni esempi in Valle di aziende che
rappresentano un significativo ritorno in termini fiscali per
questa Regione con la possibilità per la stessa di approvvigionarsi
di risorse, per cui il piano che riguarda l'area Cogne prevede dei
ritorni fiscali significativi. L'ipotesi che è stata fatta da una
prima valutazione prevede che da qui al 2006 ci siano 105 miliardi
di ritorno fiscale fra IRPEG, IRPEF, IVA e IRAP ad esclusione degli
introiti fiscali che vengono dall'IVA da importazione dai paesi
extracomunitari per cui direi che anche quest'elemento insieme a
quello dell'occupazione è una questione da non mai dimenticare
quando si discute di questi temi.
Per concludere questo disegno di legge consente di avviare un
progetto che prevede un significativo intervento sull'area
soprattutto in termini d'insediamento e di occupazione.
Questo disegno di legge non dice chi saranno le imprese, ma
consente di aprire un processo per cui poi sarà possibile avere
imprese con nome e cognome anche perché dovremo metterci sul
mercato e sulla base delle disponibilità che avremo saremo in grado
di essere attrattivi. Si tratta di disponibilità economiche, ma
anche di capacità di sveltezza della pubblica amministrazione;
guardate che in Italia la Valle d'Aosta è conosciuta non per essere
una Regione burocratizzata, ma per essere una Regione che riesce a
risolvere in tempi brevi i problemi delle imprese. Sicuramente
dobbiamo migliorare, ma non pensate che la Valle d'Aosta abbia
un'immagine negativa da questo punto di vista. Ha una posizione
geografica particolare, ha al momento anche le risorse economiche
per poter operare.
Con questo penso di aver risposto alle principali domande poste,
poi il dibattito sul ruolo dell'industria non si chiuderà qui,
continuerà, ma questo è un dato fisiologico.
Si dà atto che, dalle ore 11,05, presiede il Vicepresidente
La Torre.
Presidente
Si passa all'esame dell'articolato.
All'articolo 1 c'è un emendamento presentato dalla II
Commissione di cui do lettura:
Emendamento L'art. 1 è sostituito dal seguente:
"Art. 1
(Finalità)
1. La Regione promuove la realizzazione di insediamenti
produttivi nell'area "Cogne" di Aosta, nell'ambito della normativa
stabilita nell'accordo di programma intervenuto con il Comune di
Aosta per la ristrutturazione urbanistica e riconversione
produttiva dell'area industriale."
La parola al Vicepresidente Viérin Marco sull'articolo 1.
Viérin M. (Aut)
Ritengo che sia più corretto fare la
dichiarazione di voto sull'articolo 1, cioè le finalità.
L'Assessore Ferraris non ha risposto in maniera corretta a una
delle domande tecniche, cioè i 53 miliardi, perché sulla lettera
della CEE al punto n. 2.2 si dice:
"Lo stanziamento totale
ammonta a 52 miliardi di cui 4 miliardi per il 1999?"
eccetera
"? e 8 miliardi all'anno per ciascuno dei sei anni
successivi"
, quindi qualcuno gliele ha date queste
informazioni.
Poi al punto n. 2.6, intensità, forma dell'aiuto, costi
ammissibili e cumulabilità, all'ultimo comma dell'articolo si dice:
"Il regime esclude la possibilità di cumulo con altri aiuti"
ed è una cosa che abbiamo confermato, quindi mi viene difficile
accettare la risposta che è stata data su questo discorso.
In senso generale, Assessore, non possiamo dire che il dibattito
è stato fuori luogo perché anche lei ha fatto cenno ad alcuni
passaggi, cioè all'accordo di programma con la città di Aosta, ad
alcune tematiche importanti quali quella della viabilità,
dell'occupazione, dell'area verde, eccetera. Cosa che ha fatto
anche il Consigliere Borre.
Come giustamente dicevano anche colleghi della maggioranza, si è
persa un'occasione per la vera porta a sud perché è vero che alla
fine si decide con i numeri, però riteniamo che si sia deciso per
una porta a sud che non sia la soluzione migliore per il prossimo
futuro, purtroppo saranno solo i fatti a dire chi avrà ragione, noi
diciamo che si poteva fare meglio e non lo diciamo solo oggi, ma lo
diciamo - come ricordavo nel precedente intervento - da parecchi
anni, anche in maniera scritta.
Toccando solo i tre aspetti più importanti, l'occupazione penso
che sia volontà di tutti di farvi fronte; riteniamo che non ci sia
un piano complessivo sull'occupazione come abbiamo già detto e
anche in questo discorso dell'area Cogne in merito a questo disegno
di legge si dice che si costruiranno le strutture tramite Vallée
d'Aoste Structure, però ad oggi avremmo gradito conoscere già
qualche indirizzo perché non si può sempre costruire e poi andare a
cercare qualcuno che venga. Sarebbe meglio cercare qualcuno che
venga e poi costruire in maniera più consona e precisa, altrimenti
rischiamo, come è successo in altre occasioni, di costruire
strutture che dopo due anni dobbiamo rimodificare perché non sono
consone all'attività che si va ad insediare. Questo è un discorso
di mancanza di organizzazione, di strategia di politica industriale
e artigianale.
L'altro aspetto è quello del traffico. L'Assessore giustamente
ha detto che è stata una scelta quella di non fare un collegamento
con il tratto autostradale, anche questo diciamo che è un errore
perché vedrete come saranno congestionate la zona del villaggio
Dora e la zona di Corso Lancieri. Non si può pensare infatti di
prendere tutto il traffico e buttarlo sulla statale che va verso
Quart. Noi abbiamo sempre sostenuto che si doveva affrontare il
problema di fare un pezzo di tangenziale sud al quale fare due
piccoli collegamenti che non portavano via tanto spazio e in questo
modo si creava un'uscita come pure un'entrata celere da Aosta,
invece a tutto questo è stato detto di no, il parcheggio pluripiano
è stato rimandato al futuro, non si sa quando.
In sintesi avevamo proposto su quest'area di fare una scelta più
drastica, cioè di spostare l'allora stabilimento Cogne al di là del
Buthier e collegare tutta la zona che sta da questa parte del
Buthier verso la Cidac alla città di Aosta dando respiro alla
città.
Si è fatta invece la scelta di fare un tratto di sbarramento
mantenendo lo stabilimento Cogne in quella sede, fra l'area che si
è liberata e la città, non dando uniformità alla città. Queste sono
scelte che pagheremo nel futuro.
Venendo invece al disegno di legge, riteniamo che con i 52
miliardi si dica che si vogliono stanziare delle disponibilità, si
vuole iniziare a fare qualcosa, ma non si dica più di tanto se non
delle cose ovvie perché dire oggi che i criteri saranno quelli
tendenti a rispettare l'ambiente e un alto contenuto tecnologico,
ebbene questo lo dicono tutti. Non c'è nessuno che non utilizzi
questi due criteri in qualsiasi scelta.
Avremmo gradito sentire un discorso più preciso, quindi si
continua a non dire come si vuole diversificare perché qualche
collega ha parlato di diversificazione e siamo convinti che si
debba fare, ma vorremmo che non succedesse come in bassa Valle dove
la diversificazione è stata fatta dal nome della società, ma quasi
tutto il comparto è rivolto all'elettronica, al settore Olivetti e
così via, tutti collegati al settore Fiat - Olivetti.
Si continua in seguito a delegare tutto alla Giunta perché mi
ricordo, caro Consigliere Borre, che quando abbiamo fatto quel
dibattito anni fa sull'utilizzo dell'ex area Cogne si è detto che
non poteva venire in Consiglio ed è stata la Giunta regionale che
ha approvato le finalità e gli obiettivi complessivi di quell'area
che, come diceva giustamente il collega La Torre, è un'area uguale
a tutta l'area della città di Aosta, un'area grandissima. Non si è
voluto portare l'argomento in Consiglio, lo si è deciso in
Giunta.
Oggi leggiamo di nuovo nella relazione che il mandato conferito
alla Giunta regionale conterrà quindi le indicazioni specifiche che
il caso richiede in termini di mix d'interventi e di articolazione
temporale degli stessi che tenderà ad accertare la validità
tecnico-economica della proposta d'insediamento. Rinviamo di nuovo
tutto alla Giunta senza che la stessa ci dia alcune precisazioni di
dove vuole arrivare.
Oltre a questo abbiamo accertato purtroppo per l'ennesima volta
che non si è tenuto conto delle priorità segnalate dal mondo
economico della Valle perché anche qui se si va a rileggere quello
che in commissione ci ha detto l'AVI, ci dicono che:
"? Sulla
legge dell'area Cogne per la quale noi, o meglio in modo
particolare l'AVI, avevamo avuto assicurazioni di essere consultati
per esprimere il nostro parere, questo non è avvenuto, ci siamo
ritrovati ad una legge pronta e ci siamo trovati a dover formulare
un parere alla CREL?"
e questo parere alla CREL è stato poi
votato da chi? Da tutti fuorché dalle rappresentanze economiche,
infatti non è stato votato dall'Associazione artigiani con l'ASCOM,
non è stato votato dall'ADAVA, dal suo presidente e non è stato
votato dal presidente dell'AVI.
Si continua a non tenere conto delle priorità segnalate dal
mondo economico della Valle e a non avere una strategia generale e
si vive alla giornata senza fissare chiari obiettivi tramite
criteri e finalità ben definite, quindi non possiamo che essere
contrari a questo disegno di legge che è un'appendice, Assessore,
all'idea generale che avete voluto fissare per quell'area, agli
obiettivi che sempre rimandati sono stati invece ricollocati con
intenzioni generali sulle quali non abbiamo concordato sin
dall'inizio.
Non possiamo votare questo disegno di legge, non possiamo
neanche astenerci perché è un disegno di legge che non prende
neanche delle posizioni ben definite. Se nel disegno di legge si
fosse tenuto conto almeno delle priorità segnalate dal mondo
economico valdostano e si avesse avuto una strategia più generale e
più definita, ci saremmo probabilmente astenuti, ma non possiamo
astenerci visto che mancano anche queste cose, quindi voteremo
contro questo disegno di legge.
Presidente
La parola al Consigliere Tibaldi.
Tibaldi (FI)
Che sia necessario riqualificare l'area Cogne
mi sembra che sia talmente ovvio e scontato che non possiamo votare
contro l'articolo che ne definisce le finalità perché se quell'area
occupava un milione di metri quadri all'inizio del secolo per
ospitare un'industria pesante con le esigenze e le disponibilità
che c'erano allora, oggi quest'area è stata completamente
riconfigurata e perché l'insediamento siderurgico si è ridotto e
perché una parte di essa deve, giustamente, essere bonificata e
rilanciata per ospitare nuove attività produttive.
La riqualificazione quindi passa, come più volte è stato detto,
attraverso tre direttrici: quella ambientale, con la bonifica,
quella urbanistica, cioè della compatibilità di quella porzione del
territorio con il centro urbano, e quella produttiva che è la
sostanza di questo disegno di legge che oggi siamo chiamati ad
esaminare.
Pertanto annunciamo già che sull'articolo 1 ci sarà il voto
favorevole del gruppo di Forza Italia.
Viceversa il nostro avviso è diverso e quindi ci sarà un voto di
astensione sul prosieguo dell'articolato perché permangono le
perplessità che sono state espresse in sede di discussione generale
e che voglio adesso richiamare.
Questa legge è una semplice testimonianza, cioè la Regione
testimonia la sua presenza che in qualche modo vuole riqualificare
l'area, ma come la vuole riqualificare rimane ancora indefinito,
soprattutto sotto il profilo strategico, Assessore. Oggi abbiamo
appreso timidamente da alcune sue affermazioni che c'è una
parcellizzazione di quest'area: una parte verrà destinata ad
imprese di maggiori dimensioni, un'altra parte ad imprese di minori
dimensioni, però il tutto è ancora astratto e indefinito.
Peraltro nell'accordo di programma e soprattutto nella legge n.
4/93, che è la legge madre di tutto questo processo, si fa
riferimento alla bonifica e alla promozione di nuovi insediamenti
produttivi; in questa legge si parla semplicemente d'insediamenti
produttivi, allora si vuole dare spazio a insediamenti produttivi
nuovi oppure alla rilocalizzazione d'insediamenti esistenti già sul
territorio valdostano? Cioè strada facendo si è perso
l'orientamento iniziale o perlomeno il punto di vista iniziale.
Altro elemento che secondo noi è carente è l'identità. Qual è
l'identità precisa che si vuole dare a quest'area? Abbiamo già
visto che altre aree sono state oggetto di riconversione negli anni
scorsi, in particolare l'area autoportuale che sta anch'essa
beneficiando di cospicui fondi comunitari. Nel 1994, quando si
esaminò in quest'aula un disegno di legge, quest'area sembrava
destinata in breve tempo a diventare un polo del terziario avanzato
significativo della Valle d'Aosta; finora l'unica certezza che
abbiamo è che si è insediato un centro commerciale, il Continente,
e sul resto oltre ai tempi in ritardo in merito all'attuazione ci
sono ancora diversi punti interrogativi che attendono risposta.
Questo rischia di essere l'epilogo dell'area residua dell'ex Cogne
perché non c'è una linea d'indirizzo definita.
Le uniche cose che sono definite sono i soggetti che potranno
intervenire in un momento successivo che sono: la Giunta regionale
che avrà il compito d'indicare i criteri e le priorità e ancora una
volta il Consiglio regionale dà una delega in bianco alla Giunta
regionale per definire le priorità quando normalmente l'organo di
programmazione potrebbe e dovrebbe essere ancora l'Assemblea
regionale; la Finaosta che, oltre ad essere partecipe al cento
percento della Struttura Valle d'Aosta, la società che si sta
occupando della riqualificazione, avrà anche il compito di fare la
solita valutazione delle istruttorie tecnico-economiche sulle
imprese che potranno insediarsi. Si parla genericamente di una
trentina d'imprese, però si sa che, secondo quello che ha affermato
poc'anzi l'Assessore, bisogna ancora impostare una strategia di
marketing, che sono previsti 250 milioni per creare i momenti e i
motivi di attrazione attraverso delle politiche promozionali.
Dalle affermazioni che sono state fatte dall'Assessore non ci
sembra d'intravedere una chiarezza d'intenti, quindi ribadiamo
questa carenza d'identità negli obiettivi della Giunta regionale
per quanto concerne quest'area.
Ci sono idee di massima che evolvono leggermente da quella legge
madre, la n. 4/93, ma non ci sono ipotesi chiare. Secondo il nostro
punto di vista poi l'articolo 2, che prevede interventi finalizzati
alle incentivazioni alle imprese, è indirizzato solo alle imprese
industriali. Perché non c'è un'analoga attenzione alle piccole e
medie imprese? È vero la diversificazione produttiva è uno dei
punti cardine dell'espansione e dello sviluppo di una società, però
non riusciamo a comprendere come mai ci sia anche questa
segmentazione d'incentivazioni riservata solo alle imprese
industriali, mentre nell'articolo 1, nelle finalità si parla più
propriamente d'insediamenti produttivi.
Sono queste le ragioni che ci impediscono di votare
favorevolmente gli altri articoli della legge. Se il primo nella
sua essenza è condivisibile e quindi favorevolmente accoglibile dal
nostro gruppo, sugli altri non può esserci il medesimo avviso.
Più volte con interpellanze anche in quest'aula abbiamo
sollecitato la Giunta regionale a copiare le esperienze di altre
regioni e citiamo ancora una volta l'esperienza di Trieste dove in
maniera molto oculata è stata avviata una zona franca d'impresa,
una zona "off shore", questo avrebbe dovuto essere anche in questo
caso il modello da seguire. Non è stato fatto per l'autoporto,
avrebbe potuto essere fatto per questa porzione importante di area
valdostana, di area aostana che è situata in quello che viene
giustamente denominato carrefour, purtroppo un'altra occasione
viene lasciata perdere.
Assessore, dalle sue indicazioni, dai dati che lei oggi ci ha
fornito non ci sono speranze in questa direzione, di qui il nostro
voto di astensione.
Si dà atto che, dalle ore 11,25, riassume la presidenza il
Presidente Louvin.
Président
La parole au Conseiller Lattanzi.
Lattanzi (FI) Naturalmente per confermare il voto di astensione
che ha annunciato il mio Capogruppo, ma per avere l'opportunità di
replicare garbatamente all'Assessore.
Chiedo scusa per il tono e la forza con la quale ho sostenuto le
mie tesi se questo può aver fatto pensare che volevo tenere una
lezione di economia. No, probabilmente non è il mio ruolo. La forza
delle mie tesi arriva dalla mia esperienza professionale ed
imprenditoriale.
Vede, Assessore, io in questi 15 anni per attività personale ho
sviluppato in Valle d'Aosta una delle aziende più avanzate in
termini di tecnologia del mondo, do da lavorare a 60 famiglie di
cui 15 valdostane, per il futuro abbiamo l'obiettivo di dare a
lavorare ad altre 15 famiglie nel prossimo anno e a 50 nei prossimi
tre anni, quindi è la forza di quest'esperienza in uno dei settori
più avanzati in termini di tecnologia che mi dà l'opportunità di
venire qui ad esternare non delle dottrine o dei dogmi, ma delle
esperienze che possono essere un contributo positivo per un
dibattito che si occupa di lavoro, di sviluppo e di economia.
Le chiedo scusa, Assessore, se lei ha percepito la mia
indicazione come un dottrinaggio, non era questa la mia intenzione.
Sono fermamente convinto che la Valle d'Aosta debba modificare
radicalmente il suo assetto industriale, lo debba fare a favore
della scienza, della ricerca e della tecnologia; vedo con
dispiacere che questo non avviene e per esperienza personale so che
questo in Valle d'Aosta è possibile e sono disponibile, quando lei
lo crede, a darle qualche indicazione visto che noi il lavoro lo
creiamo e lo produciamo tutti i giorni.
Président
La parole au Conseiller Curtaz.
Curtaz (PVA-cU) Brevissimamente, non più di un minuto, per dire
che il nostro gruppo voterà a favore di questo disegno di legge.
Non ripeterò le motivazioni che sono già state evidenziate negli
interventi che abbiamo fatto nel corso del dibattito in sede di
discussione generale, voglio solo dire che il nostro è un voto
favorevole coerente non solo con l'argomentare, ma è coerente anche
con le precedenti posizioni che i nostri gruppi, sia il gruppo
dell'Ulivo, ma direi ancora prima il gruppo Verde in questa sede e
i Popolari anche al Comune di Aosta hanno assunto rispetto a questa
vicenda.
Per queste ragioni il nostro voto sarà favorevole sia
sull'articolo 1 ora in discussione, sia sull'intero complesso della
legge.
Président
La parole à l'Assesseur à l'industrie, à
l'artisanat et à l'énergie, Ferraris.
Ferraris (GV-DS-PSE)
Ovviamente dichiaro il voto a favore
della legge.
Vorrei fare solo una brevissima precisazione rispetto a quanto è
stato detto. Non è vero che non ci siano, Consigliere Tibaldi,
degli orientamenti e delle priorità, sono priorità che riguardano
il consolidamento delle aziende locali e quindi il privilegio per
questo tipo di aziende. Questo va detto chiaramente.
Altrettanto chiaramente va detto che abbiamo il nord Italia
cosparso di aree industriali ben definite, penso all'area di
Pallanza piuttosto che a quella del Canavese, che hanno una
definizione a priori che poi ha determinato la costruzione di
cattedrali vuote e questo è ciò che si vuole evitare per quanto
riguarda l'area Cogne. Quindi, il fatto di operare attraverso un
lavoro di marketing dell'area significa valorizzare le risorse
locali e fare in modo che a un'offerta corrisponda una precisa
domanda.
Poi che il settore industriale della Valle sia dipendente
dall'Olivetti a me risulta abbastanza sconosciuto perché, a
prescindere dalla Cogne che ovviamente fa altro, se prendiamo le
aziende che sono in bassa Valle, dalla Sema alla Converter, alla
Viasystems, alla Tecdis, alla Bertolini, alla Enrietti, alla
Thermoplay e potrei continuare, sono aziende che con l'Olivetti non
hanno nulla a che fare.
Infine, il ruolo della Giunta. La Giunta non è un'entità che
agisce in un vuoto pneumatico, risponde al Consiglio e risponde
alla propria maggioranza, quindi il fatto che le priorità vengano
indicate dalla Giunta risponde anche a un meccanismo di economia
decisionale, cioè ci vuole un qualcuno che indichi quali sono
queste priorità, poi il massimo di disponibilità a confrontarle con
il Consiglio, ma questo è un dato naturale che non è neanche da
essere messo in discussione.
Président
Avant de procéder à la votation de l'article
1
er
tel qu'il découle de l'amendement présenté par la
Commission, il m'appartient d'attirer votre attention sur le fait
que nous introduisons des amendements à un acte qui a été soumis à
l'avis de l'Union européenne, il est par conséquent nécessaire que
le Conseil décide sur la nécessité ou moins d'adresser nouvellement
cet acte dans la forme amendée à l'Union européenne. Puisque les
amendements ne me paraissent pas avoir une nature de modification
aussi radicale et de toucher à des points qui pourraient remettre
en question l'avis formulé par l'Union européenne, je crois que
nous pourrions procéder. Je souhaiterais toutefois que l'Assesseur
Ferraris nous en dise quelque chose.
La parole à l'Assesseur à l'industrie, à l'artisanat et à
l'énergie, Ferraris.
Ferraris (GV-DS-PSE)
Per quanto riguarda gli emendamenti
presentati, la dichiarazione di urgenza non interferisce con le
indicazioni della Comunità europea e neanche la modifica per quanto
riguarda il bilancio. Questo mi consente di rispondere meglio al
Consigliere Viérin che poneva il problema dei 52 miliardi.
Il disegno di legge originario prevedeva un finanziamento di 4
miliardi per il 1999 e successivamente un finanziamento complessivo
di 20 miliardi che erano 8 miliardi all'anno. Con l'emendamento che
facciamo riduciamo questi 8 miliardi a 6, di conseguenza rientriamo
ampiamente nelle norme definite dal commissario alla
concorrenza.
Président
Si personne n'y voit d'objections, nous
considérons tranchée la question dans le sens de ne pas retenir
indispensable d'adresser nouvellement cet acte à l'Union européenne
aux termes de l'article 69 bis du Règlement interne du Conseil.
Notifica CEE Il Consiglio
- sentito l’Assessore Ferraris;
- ai sensi dell’articolo 69 bis del Regolamento
interno;
- all'unanimità dei presenti;
Decide
di non procedere ad una nuova notifica alla Commissione della
CEE, ai sensi dell’articolo 93.3 del Trattato.
Je soumets au vote l'article 1
er
tel qu'il découle de
l'amendement de la II
ème
Commission:
Articolo 1 (Finalità)
1. La Regione promuove la realizzazione di insediamenti
produttivi nell'area "Cogne" di Aosta, nell'ambito della normativa
stabilita nell'accordo di programma intervenuto con il Comune di
Aosta per la ristrutturazione urbanistica e riconversione
produttiva dell'area industriale.
Conseillers présents: 34
Votants: 29
Pour: 29
Abstentions: 5 (Collé, Comé, Lanièce, Marguerettaz, Viérin
M.)
Le Conseil approuve.
A l'article 2 il y a un amendement présenté par la
II
ème
Commission, dont je donne la lecture:
Emendamento L'art. 2, comma 3, è così sostituito:
"3. La Giunta regionale indica i criteri di priorità e provvede,
previo esame delle istruttorie tecnico-economiche svolte da
Finaosta S.p.A., a dare mandato senza rappresentanza alla società
stessa affinché eroghi le incentivazioni sotto forma di contributo,
finanziamento, prestito partecipativo, o prestazione di
garanzia."
Je soumets au vote l'article 2 tel qu'il découle de
l'amendement:
Articolo 2 (Interventi)
1. Per le finalità di cui all'articolo 1, la Giunta regionale è
autorizzata a concedere incentivazioni alle imprese industriali che
intendono insediarsi nell'area "Cogne" di Aosta, nei limiti
consentiti dalla normativa comunitaria in tema di aiuti di Stato,
per investimenti in beni strumentali ammortizzabili.
2. Per ogni intervento è calcolata l'intensità dell'aiuto in
equivalente sovvenzione lorda o netta, al fine di garantire il
rispetto dei limiti di cui al comma 1.
3. La Giunta regionale indica i criteri di priorità e provvede,
previo esame delle istruttorie tecnico-economiche svolte da
Finaosta S.p.A., a dare mandato senza rappresentanza alla società
stessa affinché eroghi le incentivazioni sotto forma di contributo,
finanziamento, prestito partecipativo, o prestazione di
garanzia.
4. Finaosta S.p.A. provvede al controllo sui beni che hanno
formato oggetto di intervento ed assicura il monitoraggio degli
insediamenti produttivi, inviando semestralmente dettagliati
rapporti in merito alla struttura regionale competente in materia
di industria, cui è affidata l'attuazione delle disposizioni della
presente legge.
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l'article 3:
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
La parole au Conseiller Cerise.
Cerise (UV) Questo è un rilievo che avevo già fatto in
commissione e che vorrei ribadire in questa sede al riguardo della
non cumulabilità degli interventi.
Qui si dice che gli interventi finanziari di cui all'articolo 2
non sono cumulabili con quelli previsti da altre leggi per gli
stessi investimenti. Tenuto conto che l'articolo 2 pone dei limiti,
cioè dice che gli incentivi sono dati nei limiti consentiti dalla
normativa comunitaria in temi di aiuti di Stato per investimenti in
beni strumentali, eccetera, mi chiedo se è il caso ancora di
mettere in queste leggi un articolo di questo genere perché
potrebbe essere limitativo o addirittura penalizzante per la Giunta
regionale nel momento che deve fare delle scelte.
Vorrei avere una spiegazione al riguardo, riservandomi di vedere
se troviamo una formula per evitare di utilizzare questa dizione
che ritengo non opportuna.
Président
La parole à l'Assesseur à l'industrie, à
l'artisanat et à l'énergie, Ferraris.
Ferraris (GV-DS-PSE)
Proprio trattandosi di una legge
notificata all'Unione europea questo è uno dei vincoli che abbiamo
nell'applicazione della legge stessa.
Président
Je soumets au vote l'article 4:
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
A l'article 5 il y a un amendement présenté par l'Assesseur
Ferraris dont je donne la lecture:
Emendamento L'articolo 5 è cosi sostituito:
"Art. 5
"Norme finanziarie"
1. Gli oneri derivanti dall'applicazione della presente legge,
stimati in complessive lire 20 miliardi (Euro 10.329.137,98), sono
autorizzati per lire 16 miliardi nel triennio 1999/2001 di cui:
a) lire 4 miliardi (Euro 2.065.827,59) nell'anno 1999;
b) lire 6 miliardi (Euro 3.098.741,39) annui negli anni 2000 e
2001.
2. Alla copertura dell'onere a carico dell'esercizio 1999 si
provvede mediante utilizzo per lire 4 miliardi di somme già
trasferite a Finaosta S.p.A., per un ammontare complessivo di lire
12 miliardi e non interamente utilizzate, ai sensi dell'articolo 2,
comma 1, lettere a), b) e d) della l.r. 4/1993, per la copertura
delle spese per interventi di bonifica e reinfrastrutturazione
delle aree, razionalizzazione degli insediamenti esistenti e
realizzazione di nuovi insediamenti produttivi concernenti l'area "
Cogne" di Aosta.
3. Alla copertura dell'onere a carico degli esercizi 2000 e 2001
si provvede mediante utilizzo per lire 12 miliardi iscritti al
capitolo 69020 " Fondo globale per il finanziamento di spese di
investimento", a valere sullo specifico accantonamento previsto al
punto B 1.3 dell'allegato 1 al bilancio di previsione per l'anno
2000 e triennio 2000/2002, già approvato dal Consiglio
regionale.
4. Gli oneri di cui al comma 3 graveranno sul capitolo 46975 "
Oneri per la concessione di incentivi ad imprese industriali per la
realizzazione di nuovi insediamenti produttivi nell'area "Cogne" di
Aosta" da istituirsi nel bilancio di previsione dell'anno 2000 e
successivi.
5. Alla determinazione degli oneri a carico dei bilanci
successivi si provvede con legge di bilancio, ai sensi
dell'articolo 19 della legge regionale 27 dicembre 1989, n. 90
(Norme in materia di bilancio e contabilità generale della Regione
Autonoma Valle d'Aosta), come modificata dalla legge regionale 7
aprile 1992, n. 16."
Je soumets au vote l'article 5 dans le texte amendé:
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
Il y a un amendement présenté par l'Assesseur Ferraris dont je
donne la lecture:
Emendamento Dopo l'art. 5 è aggiunto il seguente nuovo
articolo:
Art. 5 bis
(Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo alla sua pubblicazione nel
Bollettino ufficiale della Regione.
Je soumets au vote l'article 5 bis:
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote le projet de loi dans son ensemble:
Conseillers présents: 34
Votants: 31
Pour: 26
Contre: 5
Abstentions: 3 (Frassy, Lattanzi, Tibaldi)
Le Conseil approuve.
