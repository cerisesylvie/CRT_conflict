Classificazione
ISTRUZIONE PUBBLICA



Oggetto del Consiglio n. 2306 del 28 luglio 2016 - Resoconto
OGGETTO N. 2306/XIV - Disegno di legge: "Disposizioni per
l'armonizzazione della legge 13 luglio 2015, n. 107 (Riforma del
sistema nazionale di istruzione e formazione e delega per il
riordino delle disposizioni legislative vigenti), con l'ordinamento
scolastico della Valle d'Aosta". (Approvazione di due ordini del
giorno e ritiro di un ordine del giorno)
Rosset (Presidente) -
Chiedo scusa per il ritardo di
un'ora e cinque minuti, soprattutto agli organi di stampa, ma la
sospensione credo porti dei risultati nell'ottica del funzionamento
dell'ordine del giorno. Chiedo al collega Segretario di procedere
all'appello.
Appello nominale
Presidente
- Con 31 Consiglieri presenti possiamo
riprendere i lavori. Punto n. 14.04 dell'ordine del giorno. Ricordo
che siamo ancora in discussione generale sul DL 90. Ha chiesto la
parola l'Assessore Rini, ne ha facoltà.
Rini (UV) -
Avant tout merci pour avoir patienté parce
qu'on a eu l'occasion de nous rencontrer et même de nous confronter
sur ce thème et surtout d'arriver à un point de rencontre entre
différentes opinions et différents points de vue.
Prima di entrare nel merito di ciò che è stato deciso durante
questa sospensione, vorrei riallacciarmi a quanto ha detto prima il
collega Cognetta: vorrei chiedere scusa se non sono stata
abbastanza chiara durante il mio primo intervento in quel passaggio
in cui ho ringraziato i Commissari - ed evidentemente ringraziavo
anche lei, collega Cognetta -: era sottinteso, era sotteso, era
volutamente indirizzato alla commissione, perché, come Governo
regionale, come Assessore, sono pienamente consapevole di avervi
chiesto un grande sforzo, di avervi chiesto di accelerare in queste
due ultime settimane un lavoro, che sicuramente avrebbe potuto
richiedere più tempo, che con un tempo diverso avrebbe potuto
consentirvi anche dei tempi di lavoro differenti e proprio questa
motivazione mi aveva spinto a ringraziarvi e a farlo non in maniera
dovuta ma in maniera sentita. Siamo consci di avervi chiesto questo
sforzo, non l'abbiamo fatto per partito preso, non lo abbiamo fatto
per dietrologie particolari: lo abbiamo fatto perché intanto siamo
gli ultimi a legiferare su questa materia, siamo gli ultimi ad
attuare il recepimento di questa norma e i tempi stringono, anche
perché questa è anche l'ultima seduta utile prima della sospensione
estiva, spero con questo passaggio di aver chiarito questo. Con
molta umiltà riconosciamo di aver sicuramente chiesto a tutti i
Commissari uno sforzo notevole e un'accelerazione proprio su questo
percorso.
Detto questo, sappiamo bene che all'attenzione di quest'aula, ma
della comunità tutta c'è anche la petizione e io credo che alcuni
dei temi che ancora restano in sospeso formino proprio l'oggetto di
questa petizione. Noi ci siamo permessi di chiedere
un'accelerazione su questa tematica perché crediamo, e qui davvero
- lo ricordava il collega di Guichardaz - nessuno vuole prendersi i
meriti e nessuno vuole paternità su questo progetto di legge, ma
crediamo di avere comunque cercato di recepire tutte le richieste
del mondo della scuola nel suo complesso. Crediamo di aver
tranquillizzato anche, continuando ad investire nel nostro sistema,
i docenti
in primis
, ma le famiglie e tutti coloro che
gravitano a diverso titolo intorno al mondo della scuola,
altrimenti non avremmo proposto un certo tipo di percorso. Oggi
ricordavamo le realtà del Trentino Alto Adige: Bolzano ha portato
avanti un iter accelerato come il nostro, poiché anche loro come
noi - uniche in Italia queste due realtà: la nostra e quella di
Bolzano - hanno deciso di discostarsi profondamente dal sistema
introdotto dalla n. 107 e anche loro hanno proposto
quest'accelerazione, mentre invece a Trento, dove il dibattito è
stato diverso, sono state fatte scelte diverse, ma non tornerei ora
nuovamente nel merito.
Questa sospensione ci ha consentito di condividere tutti
insieme, forze di maggioranza e di opposizione, le preoccupazioni,
tante anche contenute all'interno della petizione. Noi vogliamo
dire che oggi andiamo ad approvare il recepimento della n. 107,
rimangono delle criticità sollevate anche dalla petizione, che
intendiamo affrontare; intendiamo farci carico di quelle posizioni:
questa mattina abbiamo parlato dei docenti di tecnologia, ma di una
situazione occupazionale vista nel suo più ampio complesso. Poi
entreranno nel merito dei dettagli i colleghi che prenderanno la
parola dopo di me, ma andiamo a proporre un documento a quest'aula
- e lo facciamo in maniera corale - proprio per significare
l'attenzione che vogliamo avere su questi temi: da una parte,
l'immediata attivazione, come dicevamo già questa mattina, dei
percorsi formativi, i famosi TFA da parte dell'Università della
Valle d'Aosta, ma di provare ad immaginare tutti insieme di farlo
entro l'approvazione del prossimo bilancio, una situazione che
valuteremo poi nel dettaglio se definitiva o una situazione
temporanea, per quei soggetti che hanno investito in un percorso
formativo e, in seguito a decisioni che la politica ha portato
avanti: delle decisioni curricolari diverse, si trovano ora
spiazzati nel proprio percorso lavorativo.
Io vi ringrazio, colleghi, per averci dato la possibilità di
confrontarci e per aver dimostrato tutti insieme che quando c'è la
volontà di incontrarsi, di dialogare, poi le sintesi arrivano e
sicuramente sono risultati che non fanno bene a qualcuno di noi, ma
sono risultati che fanno bene a tutta la comunità valdostana.
Presidente -
Ha chiesto la parola il Consigliere
Cognetta, ne ha facoltà.
Cognetta (M5S) -
Assessore, ho ascoltato con molta
attenzione ciò che ha dichiarato, abbiamo fatto un lavoro subito
dopo la pausa pranzo per cercare di trovare una quadra rispetto
alla situazione che si era venuta a creare. Ho presentato una
risoluzione non perché non mi fidi dalle sue parole, ma per far sì
che ci sia un'espressione chiara all'interno di questo Consiglio
rispetto alle modalità di gestione dei tempi e dei carichi di
lavoro e di ciò che accade all'interno delle commissioni e poi
nell'aula rispetto ai disegni di legge e alle proposte di legge che
vengono presentate, in maniera tale da non trovarci mai più nelle
condizioni nelle quali ci siamo trovati stavolta:
nell'impossibilità di approfondire in maniera specifica e puntuale
ciò che invece andrebbe poi approfondito e specificato.
Anche il secondo
rappel
che ha fatto lei rispetto
all'ordine del giorno, che verrà modificato e che verrà
implementato: verrà aggiunta una parte rispetto alla soluzione di
un altro problema, è un altro punto che, secondo me, era molto
importante, poi ci saranno i colleghi che lo spiegheranno nel
dettaglio. Visto questo animo e questa possibilità di buona
volontà, io a questo punto ritiro i miei emendamenti e proseguiamo
con i lavori.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Intervengo sui due passi avanti che sono
stati fatti sia dall'Assessore che dal collega Cognetta; noi
avevamo presentato oggi un ordine del giorno che andava in qualche
modo a sovrapporsi e ad integrare anche altri ordini del giorno,
che erano già stati presentati anche dalla maggioranza e siamo
riusciti a far passare il messaggio del potenziamento, che poi,
discutendo insieme, abbiamo visto essere una preoccupazione e un
obiettivo di tutto il Consiglio regionale, quindi a volte è anche
importante riuscire a confrontarsi e a parlare. Quanto ha detto il
collega Cognetta va sicuramente in questa direzione: a volte
prendersi del tempo per condividere forse porta a dei risultati. La
nostra preoccupazione era che nella scuola secondaria era stato
previsto un potenziamento, anche abbastanza significativo e
importante, mentre nella scuola primaria si erano fatte delle
scelte - oggi l'Assessore l'ha spiegato - che noi non condividevamo
e avevamo proprio chiesto nell'ordine del giorno che fosse rivisto
il potenziamento, quindi fosse in qualche modo predisposto un
contingente di risorse proprio per il potenziamento delle
competenze informatiche per gli studenti delle secondarie di primo
grado. Mi pare che la condivisione abbia anche evidenziato alcune
problematiche, alcuni nodi che devono ancora essere risolti. Ci
siamo presi l'impegno tutti di cercare nei prossimi mesi di
risolvere questi passaggi, che chiaramente dipendono dalle
dotazioni organiche, dipendono da tutta una serie di problematiche.
Sappiamo che il sistema dell'istruzione, ma anche il sistema del
reclutamento degli insegnanti è un sistema estremamente complesso,
però crediamo che, come per tutti i settori, se si vogliono
perseguire degli obiettivi, è possibile; è chiaro che bisogna
trovare le strade giuste.
Credo che quest'ordine del giorno, che adesso non voglio
illustrare io: lo faremo credo insieme in modo complementare, però
anche nel nostro ordine del giorno avevamo proprio chiesto che ci
fosse un piano - avevamo fatto, a dire il vero, un emendamento - di
assunzioni per il potenziamento. Abbiamo quindi integrato l'ordine
del giorno, che era stato presentato dai Capigruppo di maggioranza
ed è nato un nuovo ordine del giorno, che credo in qualche modo
possa dare una risposta alla scuola secondaria di primo grado, che
in qualche modo in questa riforma è rimasta un po' schiacciata,
soprattutto per quanto riguarda il potenziamento. Questo discorso
vale chiaramente a partire dall'anno 2017-2018, questo perché per
il prossimo settembre non entra ancora a regime la legge.
Altri passaggi. Sicuramente importante è quanto sottolineato dal
collega Cognetta sul metodo: negli interventi di tutti i nostri
componenti del gruppo, anche in commissione, abbiamo ribadito che
il metodo è sicuramente una delle prime porte anche per la
collaborazione; sicuramente l'avere in qualche modo condiviso che
per i prossimi provvedimenti legislativi si cercherà - e la
maggioranza si è presa un impegno su questo: l'Assessore in
particolare, ma credo tutta la maggioranza - di avere tempi anche
più adeguati per poter affrontare nel dettaglio tutte le
problematiche, credo sia stato un passo importante.
Presidente -
Siamo ancora in discussione generale.
Chiederò poi di illustrare quest'ordine del giorno. Se non ci sono
altre richieste di intervento in discussione generale, chiudo la
discussione generale. La discussione generale è chiusa. Ha chiesto
la parola il Presidente della Regione, ne ha facoltà.
Rollandin (UV) -
Je crois que le débat qui a été mené
pendant cette journée nous a permis d'apprécier l'importance du
sujet. Je crois que cette modification de l'école valdôtaine doit
prendre en charge un passage sans doute délicat. En effet, la
discussion qui a été nécessaire pour aboutir à ce projet de loi a
été longue, parce qu'on en parle depuis beaucoup de mois, mais elle
a été serrée dans ces derniers temps pour parvenir au résultat
d'examiner ce projet de loi avant les vacances. On a déjà dit que
peut-être la possibilité d'avoir davantage de temps aurait même
amélioré le débat, dans le sens qu'une série de choses auraient pu
être dites auparavant. Je remercie pour les rapports faits par
l'Assesseur et par le rapporteur et je remercie aussi tous les
collègues qui ont fait des interventions ponctuelles à propos de
l'aspect principal qui a été souligné. Nous avions un projet
d'école italienne, un projet d'école qui a été l'objet d'une série
de remarques fortes, importantes, qui ont amené aussi à des
collectes de signatures pour des référendums : cinq référendums. À
ce propos nous devons dire que le choix au niveau régional a été
d'utiliser notre possibilité de bénéficier d'un règlement
d'application. Le règlement auquel je me réfère a été approuvé il y
a moins d'un an et nous a donné la possibilité d'intervenir
directement ; ce règlement d'application, il faut l'avouer, est le
seul qui ait été approuvé même par le Conseil des ministres. Il y
en a encore quatre à approuver dont, entre autres, le dernier sur
les eaux et ceux sur l'ISPEL et les archives, qui n'ont pas encore
eu l'avis favorable du Conseil des ministres.
Nous avons essayé de faire comprendre au Gouvernement ce qui
porte du retard à l'exercice de nos compétences.
Au contraire, et justement, nous avons fait un choix courageux
dans le sens de ne pas donner application uniquement à
l'orientation nationale, qui a été contestée, qui a été prise comme
un point de repère qui ne donnait pas confiance à l'aboutissement
du règlement, pour ce qui est des instituteurs et de l'école dans
son ensemble. À ce propos, on a voulu une école valdôtaine, une
école qui, au-delà de garantir la possibilité d'être bilingue,
trilingue et même quadrilingue - si on considère aussi le patois,
pour ce qu'on peut faire pour notre langue maternelle... - je crois
que dans ce sens il y a eu une intervention importante qui va dans
la direction de préparer un programme qui puisse nous porter, petit
à petit, à avoir des experts dans les langues qu'on a énoncées.
Ledit programme doit permettre de suivre et d'éduquer les élèves de
la meilleure façon possible. Cela avec l'objectif d'avoir des
compétences dans les langues qui est, depuis toujours mais en
particulier en ce moment, un avantage pour les places de travail,
pour le futur, pour la possibilité des jeunes qui fréquentent nos
écoles d'être à même de séjourner et de travailler n'importe où, de
faire des expériences dans les autres Pays, pour ensuite retourner
en Vallée d'Aoste et donner leur appui au développement de notre
économie.
Je crois que dans ce sens on a beaucoup travaillé afin qu'il y
ait de la part de toute l'organisation une école qui ait comme
méthode celle de la concertation, du travail ensemble. Je pense que
l'aspect le plus important est d'avoir, avec ces différents
passages, en principe désamorcé les quatre référendums qui allaient
demander qu'il n'y ait pas cette aptitude de la dirigence par
rapport au choix des enseignants dans les différentes écoles. Je
crois que, dans ce sens, on a travaillé dans la direction souhaitée
par les mêmes promoteurs des référendums et donc je crois que c'est
un aspect important par rapport aussi aux suggestions des forces
syndicales qui ont été écoutées et qui les ont données relativement
au contenu...car une des préoccupations qui a été évoquée dans
cette salle et qui a créé quelques problèmes a été la méthode
employée, qui était plutôt coincée en ce qui concerne le débat dans
les commissions. À ce propos je remercie les commissions qui ont
travaillé dans ces 15 derniers jours aussi bien le matin que
l'après-midi, toutes les commissions ont convoqué à maintes
reprises les représentants pour donner enfin l'avis qui nous a
permis de faire ce débat aujourd'hui.
Je crois que sur le thème on peut discuter pendant des mois,
mais à la fin il faut trancher et je crois que le fait d'avoir
tranché dans la perspective souhaitée aussi bien par les
enseignants que par la plupart des forces syndicales va dans la
bonne direction.
Surtout on a pris en charge l'engagement principal, c'est-à-dire
celui de défendre le droit des élèves à recevoir un enseignement ;
c'est le but principal de ce qu'on a voulu poursuivre aujourd'hui.
Dans ce sens un travail précieux a été fait, aussi par les
structures - je crois que l'Assesseur a déjà rappelé cela - et par
toutes les forces qui ont été en quelque sorte évoquées et qui ont
participé à l'élaboration de ce texte qui sera proche, il faut
l'avouer, au choix qui a été fait par Bolzano, et là pour une
fois...très souvent dans cette salle on évoque Trento et
Bolzano...on a eu un partage total. En effet, Bolzano a fait le
même choix que nous sommes en train de faire, c'est-à-dire d'aller
dans la direction d'avoir une méthode qui soit conséquente à ce
qu'on a exercé jusqu'à présent et qui a donné de bons résultats,
qui a donné la possibilité aux enseignants de maintenir une école
forte, une école productive, une école qui donne un élément
important d'enracinement dans le territoire. Le Conseiller Fabbri
ce matin a rappelé les écoles de hameaux et il a très bien fait ;
autrefois ces écoles étaient payées directement par les habitants.
Alors il a fallu du courage pour maintenir et justement faire
comprendre que la culture et l'enseignement sont à la base de
l'évolution et du progrès d'une société comme la nôtre, qui est
petite mais qui peut bénéficier de ces aspects ; donc il ne faut
pas renoncer aux écoles de hameaux, à la progression dans ce sens,
on l'a rappelé à tous les niveaux. Je crois que le choix fait,
comme celui de Bolzano, va dans la bonne direction ; Trento a fait
un autre choix et en effet on a vu les résultats : il y a eu des
contestations, une prise de position contre ce choix, qui est à la
base, je le rappelais, de différents referendums.
Alors, je crois que l'aspect que nous sommes en train de
soutenir va dans ce sens, pour ce qui est du choix de faire des
concours et donc de maintenir une présence importante dans
l'organigramme de l'école, qui évidemment n'est pas au niveau de
l'État national, n'est pas au niveau des autres Régions, dans
lesquelles les concours ont été bloqués pendant des
années...Évidemment le numéro est plus réduit: 36 personnes ne sont
pas les milliers de personnes qui sont à la base du choix de faire
des concours au niveau national, car chez nous chaque année on a
fait des concours selon les exigences de notre école. Voilà une
différence qui était déjà dans la base qui a été construite dans le
temps, qui a été faite d'une façon telle que l'école ait toujours
eu cette possibilité de s'épanouir d'une façon propre, d'une façon
autonome et à travers une gestion importante avec la participation
des différents enseignants.
Quelqu'un a dit qu'on n'a pas tranché sur le fait des six jours
ou cinq jours. Cet aspect n'est pas banal. Si on est arrivés à ce
choix de ne pas trancher, c'est pour donner la possibilité de dire
qu'en effet il y a des écoles secondaires du deuxième degré où les
six journées sont plus nécessaires qu'ailleurs. Donc si on disait
que l'école se déroule uniquement sur les cinq journées, on
alourdirait l'enseignement surtout dans l'après-midi, avec une
attention moindre de la part des étudiants et donc un apprentissage
amoindri par rapport à l'organisation. C'est vrai, si on faisait le
choix radical de faire cinq jours, on irait sans doute rendre plus
facile les transports, l'organisation, mais peut-être on irait
contre une organisation plus spécifique, qui est la partie qui nous
intéresse le plus, du point de vue culturel, de l'organisation et
de l'apprentissage. Il faudra, dès le début, s'organiser afin qu'il
n'y ait pas les problèmes qu'on a vus parfois pendant ces années
sur la réglementation des différents raccords entre les transports
publics qui amènent aux écoles du fond de la vallée, d'Émarèse, de
Gressoney ou de Villeneuve, où il y a eu des problèmes. On est bien
disponibles, avec l'Assesseur compétent, à suivre ces thèmes et à
réduire au minimum les difficultés qui peuvent y être à ce
propos.
Je crois que, même sur ce point, ce n'est pas vrai qu'on n'a pas
voulu choisir, on a choisi de maintenir cette différence, un aspect
que je crois va primer l'aspect culturel et privilégier les
exigences de l'école par rapport à celles des transports, qui
peut-être nous amènera à quelques problèmes supplémentaires.
Je pense que dans ce sens le programme de l'école valdôtaine
dans son ensemble ressort avec force, avec une autonomie renforcée.
N'oublions pas que nous avions cette exigence, autrement ce serait
inutile d'avoir poussé pour avoir un règlement d'application
spécifique ; au contraire on l'a utilisé et on l'a utilisé de la
façon la meilleure. Voilà le sens de cette proposition. Sûrement on
a la possibilité dans le temps de faire toute une série de
remarques et d'adaptations ; en effet on parle spécifiquement dans
ce sens et avec la collaboration des différents proviseurs, des
différents instituteurs qui sont là pour nous donner un soutien et
pour nous aider afin que cette école suscite vraiment l'appui et la
satisfaction des parents et des élèves et aussi l'encouragement des
professeurs, qui sont à la base du succès de l'école.
Je crois qu'ils sont au courant de tout cela, ils ont apprécié
l'effort qu'on a fait et je crois que sans doute les résultats
seront conséquents et profitables pour notre réalité
valdôtaine.
Presidente -
Ci sono altre richieste di intervento da
parte del Governo, dell'Assessore in sede di replica? Non ci sono
altri interventi. Stiamo aspettando le copie degli ordini del
giorno. Ha chiesto la parola il collega Chatrian, ne ha
facoltà.
Chatrian (ALPE) -
Solo per coordinarci sulla
presentazione degli ordini del giorno. Visto che c'è stato un
momento di lavoro e di confronto fra maggioranza e opposizione,
chiederei a lei, Presidente, se gentilmente possiamo illustrare
prima l'ordine del giorno che abbiamo presentato come gruppi di
opposizione sul metodo di lavoro per i prossimi mesi; in seconda
battuta il nuovo ordine del giorno sottoscritto da tutti i
Capigruppo, con le modifiche apportate qualche minuto fa e con la
firma dell'Assessore Rini; in terza battuta il terzo ordine del
giorno che era stato presentato dal gruppo ALPE. Se può andare bene
ai colleghi, inizieremmo con il primo (il metodo) e poi quello
allargato alla maggioranza, il secondo, e l'ordine del giorno di
ALPE come terzo.
Presidente -
L'ordine va proprio in questo senso: il
primo ordine del giorno è quello di ALPE? Qualcuno dell'opposizione
lo illustra? Ha chiesto la parola il Consigliere Cognetta, ne ha
facoltà.
Cognetta (M5S) -
Il primo ordine del giorno è quello che
sostanzialmente ricalca quanto stabilito nella presentazione fatta
dall'Assessore e da me rispetto alla modalità di lavoro e di
gestione dell'aula e dei provvedimenti legislativi messi in campo,
nel quale sostanzialmente si chiede di garantire: "un iter di
formazione dei provvedimenti legislativi e amministrativi, cioè dei
disegni di legge e delle proposte di legge, che prevedano il
confronto e il coinvolgimento di tutti gli attori interessati,
nella congruità dei tempi tecnici del lavoro delle commissioni e
nel rispetto del ruolo dei Consiglieri". Politicamente è un impegno
nel quale sostanzialmente si prende atto del fatto che c'è del
lavoro da fare, quindi non si possono contingentare in maniera così
brusca i tempi e quindi questo permette a tutti poi di fare
un'analisi più approfondita e di cercare di apporre, per quello che
è possibile, i nostri suggerimenti rispetto ai disegni di legge,
oppure di fare le nostre proposte nel caso in cui ci siano delle
proposte di legge. Chiaramente non fissa dei tempi perché è
impossibile farlo, ma si cerca di evitare in futuro, se siamo tutti
d'accordo, di trovarci in una situazione spiacevole nella quale ci
siamo trovati in questo caso, questo perché conviene a tutti: alle
parti sociali, a noi come Consiglieri e al nostro ruolo in quanto
legislatori, quindi questo è l'ordine del giorno presentato che
invito l'aula a votare.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Con i colleghi Gerandin e Cognetta
abbiamo sottoscritto quest'ordine del giorno, condiviso con la
maggioranza, con il Governo regionale; abbiamo dei ruoli diversi:
noi qui oggi abbiamo un ruolo legislativo e l'impegno che
sottoscriviamo con quest'ordine del giorno, con questa proposta è
che ci siano i tempi e i modi per poter studiare, non solo
approfondire, creare le condizioni e poi di approvare delle leggi
che servono al sistema Valle d'Aosta al di là della maggioranza e
opposizione, perché poi se non c'è sintesi, perché la pensiamo in
maniera diversa, fa parte della politica e anche del nostro mandato
che abbiamo avuto dai cittadini, molto franco e diretto, e dobbiamo
esercitarlo nel miglior modo possibile. Questo è lo spirito con cui
l'abbiamo sottoscritto e che speriamo che dal mese di settembre ci
siano le possibilità di poter, in maniera strutturata e robusta,
studiare e portare soprattutto il nostro apporto con gli attori
principali, diretti e indiretti, nel territorio valdostano.
Presidente -
Ha chiesto la parola il Consigliere
Gerandin, ne ha facoltà.
Gerandin (GM) -
Semplicemente per manifestare anch'io il
mio apprezzamento, perché forse è quanto mai necessario che inizi
una nuova forma di collaborazione, nel senso che quest'aula
dovrebbe sempre più trovarsi a discutere di contenuti e mai sui
metodi: se riusciremo a trovare una sintesi condivisa sui metodi,
probabilmente in quest'aula saremo molto più utili ai cittadini
valdostani, perché parleremo magari di contenuti, che possono
essere legittimamente diversi, perché il ruolo è diverso, però a
confrontarsi sui metodi a volte ci si perde in quelli che possono
essere i contenuti. Io non posso che manifestare la mia
soddisfazione per quest'ordine del giorno e in questo caso noi
abbiamo passato veramente tanto tempo a confrontarci su un disegno
di legge quanto mai necessario, perché tutti qui lo condividevano:
nessuno voleva applicare il sistema nazionale, però poi magari ci
si è persi in discussione che andavano più che altro sui tempi, sul
rispetto, sulla tempistica, sulle modalità, sui confronti, sulla
concertazione e, se riuscissimo a trovare la sintesi su questo,
penso che daremmo un buon servizio ai cittadini valdostani.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
J'interviens seulement pour dire qu'on a
apprécié, qu'on est d'accord sur ce que les collègues ont dit,
c'est-à-dire qu'avec cet ordre du jour on prend acte du fait que
très souvent, plus que de la substance, on risque de se préoccuper
du système par lequel on arrive à la conclusion. Je crois que dans
ce sens on a déjà avoué ce qui se passe et ce qui s'est passé. Il
faut aussi reconnaître et avouer que, comme dans ces derniers
temps, dans ce dernier Conseil il est appréciable que les
collègues, et je les remercie aient accepté d'avoir ce règlement
inscrit à l'ordre du jour à la dernière minute, autrement sans
partage on n'aurait pas pu l'inscrire. Cela pour souligner qu'on
espère de ne plus avoir le fameux
ingorgo
, c'est-à-dire
d'avoir toute une série de lois à la dernière minute qui doivent
nécessairement être approuvées dans un certain délai. Il y a aussi
la question de la pause estivale, qui nous a un peu coincés.
Autrement, si on ne le fait pas un peu tranquillement, on peut le
déplacer au Conseil après, à la commission compétente afin qu'elle
puisse faire son travail. Dans ce sens je crois que tous les
approfondissements qu'on peut faire dans la commission et avant de
faire le débat ici nous donnent la possibilité de travailler après
en sachant où sont les contrastes, c'est-à-dire que si on n'est pas
d'accord, on sait pourquoi et quand même on travaille d'une façon
différente...pas sur la question, parce qu'autrement on disait
qu'on allait trop vite, qu'il fallait attendre, qu'il fallait...et
enfin...un peu partout.
Presidente -
Non ci sono altri interventi, possiamo
mettere in votazione l'ordine del giorno n. 1 presentato da ALPE,
dal Gruppo Misto e dal Movimento Cinque Stelle, anche se è segnato
Cognetta. Dichiaro aperta la votazione. La votazione è chiusa.
Presenti: 31
Votanti: 31
Favorevoli: 31
Il Consiglio approva all'unanimità.
Passiamo all'ordine del giorno n. 2 presentato dall'Assessore
Rini e dai Capigruppo (sostitutivo dell'ordine del giorno
dell'Assessore Rini e dei Capigruppo di maggioranza e del secondo
ordine del giorno dei gruppi consiliari ALPE e Gruppo Misto). Ha
chiesto la parola il Consigliere Bertschy, ne ha facoltà.
Bertschy (UVP) -
In qualità anche di Presidente della V
Commissione, sono contento di presentare quest'ordine del giorno. A
seguito di un mese di intenso lavoro che ha visto, oltre a noi, gli
uffici assai impegnati a seguire tutta una serie di evoluzioni che
il discorso sulla legge ha avuto, mi fa piacere arrivare a questo
testo condiviso dell'ordine del giorno, che integra l'ordine del
giorno presentato dai quattro Capigruppo di maggioranza questa
mattina e indicato nella relazione del collega Guichardaz.
L'ordine del giorno fa il punto su una situazione che è quella
di una nuova norma che, per le scelte che prevede, avrà sicuramente
delle ricadute sul modello scolastico, che a loro volta genereranno
una serie di piccole e grandi difficoltà che la politica nel suo
insieme oggi raccoglie in termini di impegno politico e poi
tradurrà con calma alla fine della discussione della petizione, che
avremo modo di discutere nel mese di settembre, in norme che
dovranno dare una legittimità al percorso politico che si intende
fare. La volontà è quindi quella di avere una legge che permetta di
fare delle valutazioni e poi di valutare le successive ricadute
della norma; ci permette di fare questo percorso...quest'ordine del
giorno integrato, in seguito alla riunione di tutti i gruppi, con
il comma 2 in particolare, permette di avere una visione e di
trasmettere anche una maggiore serenità, se così possiamo
dire...verso le tante ricadute che la norma avrà.
Per quello che ci riguarda, c'è soddisfazione che, oltre ad aver
trovato un'idea comune, un metodo che un pochettino alla volta, al
di là degli impegni che ci saranno, dovrà cambiare nell'affrontare
i temi e i problemi, si trovi anche la capacità di confrontarci poi
sul merito, perché il voto espresso dai colleghi dell'opposizione
in commissione era probabilmente più sul metodo che sul merito in
un certo momento. Vediamo quindi se, tradotto il metodo, entrati
nel merito, potremo valutare se la norma effettivamente raggiunge
quello che speriamo abbia raggiunto il miglior compromesso per
tutti quanti. La soddisfazione è che speriamo di poter tradurre in
un modello scolastico che, pur dovendo adattare una norma
nazionale, deve essere il più rispondente possibile al nostro
territorio.
Ringrazio tutti quanti per il lavoro fatto e speriamo che questo
sia di buon auspicio per il lavoro che rimane da fare.
Presidente -
Ha chiesto la parola il collega Roscio, ne
ha facoltà.
Roscio (ALPE) -
A nome del gruppo ALPE, un piccolo
contributo su quest'ordine del giorno che ci ha visti protagonisti
di un confronto abbastanza intenso, anche se piuttosto breve, ma
che riteniamo abbia portato ad un buon compromesso complessivo.
Oggi ci limitiamo ad un impegno politico, che dovrà poi essere
meglio declinato e dovrà precisare le modalità che verranno
tradotte nelle norme, ma, dal punto di vista degli argomenti che
andiamo a definire, ve ne sono sostanzialmente di due tipologie: da
un lato, quello di predisporre un piano di assunzioni che sia
concertato con le organizzazioni sindacali per il mondo della
scuola - e questo era quanto veniva richiesto anche fortemente da
una parte del mondo scolastico - e, dall'altro, però vi è anche
un'esigenza duplice: quella di trovare un potenziamento
dell'informatica nella scuola secondaria di primo grado, qualcosa
che risolva due cose contemporaneamente: da un lato la
preoccupazione per quei docenti che giustamente avevano espresso le
loro perplessità e i loro timori a seguito delle scelte contenute
nella legge, ma dall'altro anche la necessità di consentire agli
studenti un potenziamento in informatica, che oggi è evidentemente
importantissimo. Contemporaneamente vi è anche l'impegno a reperire
dei docenti specializzati, a consentire loro di potersi formare su
un percorso molto delicato come quello del sostegno. Su questi tre
argomenti siamo riusciti a confrontarci in maniera proficua e a
trovare un accordo che va a riassumere i due ordini del giorno
presentati dalla maggioranza, da ALPE e Gruppo Misto, per arrivare
alla definizione di un impegno che non può che essere positivo e
che però verrà meglio declinato in futuro. Noi quindi non possiamo
che esprimere la nostra soddisfazione su questo, giustamente
collaboreremo e seguiremo la sua definizione futura.
Presidente -
Ha chiesto la parola il collega Marquis, ne
ha facoltà.
Marquis (SA) -
Anch'io voglio fare un paio di
considerazioni. Ritengo che, quando ci si parla, quando tutti i
gruppi politici ci mettono della buona volontà all'interno
dell'aula, si può anche riuscire a fare della buona politica. In
questo caso abbiamo condiviso la proposizione di un ordine del
giorno che va, com'è stato sottolineato prima, nell'indirizzo di
valutare eventuali possibilità di verifiche del fabbisogno di
personale docente, con la finalità quindi di migliorare
conseguentemente l'offerta e credo che questa sia una buona cosa
per tutto il comparto scolastico. Viene anche evidenziato il fatto
che verranno messe a disposizione potenzialmente delle risorse
attraverso la partecipazione dei percorsi formativi al sostegno, e
credo che questo sia un'altrettanta buona cosa di cui la Valle
d'Aosta ha bisogno. Io mi auguro che questo approccio venga esteso
anche a tutti gli insegnanti di sostegno a livello di
valorizzazione dei percorsi di formazione, perché spesso e
volentieri si fa conto sulle loro abilità, sulle loro esperienze,
sulla loro passione che viene messa a disposizione, però mancano
sovente degli apporti strutturati a livello di formazione.
Presidente -
Ha chiesto la parola l'Assessore Rini, ne ha
facoltà.
Rini (UV) -
Molto brevemente perché in realtà avevo già
anticipato un pochino nell'intervento che ho fatto alla ripresa dei
lavori. Intanto per dire che mi ritrovo perfettamente nelle parole
del collega Roscio che ha ben sintetizzato quello che vuole essere
lo spirito: da una parte, la preoccupazione occupazionale per quei
soggetti che, a fronte di una scelta politica di un certo tipo, si
trovano a dover mettere in discussione il proprio percorso
professionale; dall'altra anche soppesare in maniera puntuale le
esigenze dell'istituzione scolastica stessa. Può magari sembrare
banale questo concetto, ma sappiamo quanto non lo sia e quanto si
debba essere seri anche nel portare avanti questa strada. Noi
eravamo, e siamo, consci, e lo siamo dal primo momento che abbiamo
portato avanti questa riforma, consci dell'importanza
a
latere
dell'insegnamento delle lingue, dell'arte,
dell'educazione fisica, dell'implementazione di questa materia, di
quanto sia importante l'informatica e la digitalizzazione. Non
dobbiamo nascondere il fatto che diversi docenti, insegnanti di
tecnologia andavano a supplire anche alla funzione di supporto dei
docenti in maniera trasversale nelle diverse materie, quindi credo
che questo tempo che ci prenderemo ci consentirà di approfondire
meglio, di entrare nel dettaglio, anche a latere della discussione
che si farà in merito alla petizione che è stata presentata, anche
perché credo che rimanga in sospeso poi solo e unicamente questo
tipo di aspetto, al quale credo che quest'aula oggi dia già una
risposta: la volontà tutti insieme coralmente di trovare una
soluzione, da una parte occupazionale e dall'altra didattica, per i
ragazzi a questa situazione.
Non rientrerei nel merito degli altri due punti perché l'abbiamo
fatto questa mattina: la volontà di arrivare ad una sintesi - com'è
già stato ben ricordato dal collega Bertschy, che ha illustrato
quest'ordine del giorno -, un accordo con i sindacati sulle
procedure, che può passare anche da un mero riconoscimento e una
mera esplicazione anche pratica delle procedure che già vengono
portate avanti sul nostro territorio di assunzioni in merito
proprio al piano di assunzione dei docenti nella scuola; poi il
percorso da attuare con l'università, sul quale davvero credo che
non ci sia più niente da aggiungere, perché lo ha fatto bene il
Presidente prima; questa mattina abbiamo provato a riassumere
quello che sarà il percorso.
Io ringrazio davvero i colleghi per aver dimostrato veramente
tutti insieme di aver trovato questa sintesi nell'interesse della
scuola valdostana tutta.
Presidente -
Ha chiesto la parola il Consigliere
Cognetta, ne ha facoltà.
Cognetta (M5S) -
Anch'io per esprimere il mio voto
favorevole rispetto a quest'ordine del giorno, che ho firmato e che
ho contribuito a far apparire in sostanza. A volte magari si usano
dei modi un po' bruschi, o comunque politicamente un po' pesanti
per riuscire ad ottenere magari dei piccoli risultati per alcuni,
dei grandi risultati per altri. Mi sembra un buon risultato, fatto
di concerto con gli altri gruppi di opposizione per riuscire a
trovare una quadra rispetto ad un problema che ci sembrava
piuttosto importante, e soprattutto era uno dei più grandi problemi
che presentava questa riforma. Ce ne sono anche altri, ma questo
era uno di quelli a cui guardavamo tutti con particolare
attenzione.
Io credo, Assessore, che se questo è un esempio, lo consideri
anche per il futuro, perché penso che convenga a tutti cercare di
trovare una soluzione prima e non quando magari diventa troppo
tardi, perché può essere buono per tutti, quindi voterò
convintamente quest'ordine del giorno.
Presidente -
Non ci sono altri interventi, metto in
votazione l'ordine del giorno n. 2 presentato dall'Assessore Rini e
dai Capigruppo in sostituzione dell'ordine del giorno
dell'Assessore Rini e dei Capigruppo di maggioranza e del secondo
ordine del giorno dei gruppi consiliari ALPE e Gruppo Misto. La
votazione è chiusa.
Presenti: 32
Votanti: 32
Favorevoli: 32
Il Consiglio approva all'unanimità.
Prendiamo in considerazione l'altro ordine del giorno proposto
dal gruppo ALPE e dal Gruppo Misto. Ha chiesto la parola la collega
Certan, ne ha facoltà.
Certan (ALPE) -
Quest'ordine del giorno nasce in
particolare da due articoli del DL n. 90: dall'articolo 7
sull'alternanza scuola-lavoro e dall'articolo 8 sull'educazione
degli adulti, ma nasce anche da una serie di normative e delibere
di Giunta che già ci sono riguardanti questo settore
dell'istruzione, che, a nostro avviso, è molto importante, un
settore sicuramente particolare che spesso viene un po' limitato
nell'ambito delle 150 ore, l'educazione degli adulti non è
esclusivamente 150 ore. Forse per l'immaginario collettivo spesso
viene semplicemente collegato a questo, ma crediamo che tutto
l'argomento dell'educazione degli adulti meriti un'attenzione
particolare, soprattutto in questo momento in cui andiamo in
qualche modo a parlare di una legge importantissima per il mondo
scolastico, ma che introduce dei parametri e dei principi
assolutamente importanti anche per il mondo dell'istruzione degli
adulti e dei lavoratori. La Valle d'Aosta non ha ancora proceduto
alla costituzione dei CPIA, per tutta una serie di motivazioni,
sicuramente di scelta ma anche di normativa; in particolare, non
sono ancora state attuate le disposizioni del DPR n. 263/2012. A
nostro avviso, questi CPIA (Centri per l'Istruzione Adulta)
sarebbero assolutamente importanti e credo che questa discussione
non avvenga a caso in questo momento e non sia un caso che
l'articolo 8 del DL n. 90 che in qualche modo recepisce anche dei
passaggi e dei principi assolutamente sottolineati anche dalla
legge nazionale della Buona scuola, perché inserisce tutta una
serie di tematiche e di problematiche, che sono, a nostro avviso,
importanti e da prendere in considerazione. In Valle d'Aosta a tal
proposito c'è una delibera di Giunta del 2014 (la n. 1037), che in
qualche modo iniziava a prevedere la costituzione di una rete
territoriale di servizi della struttura organizzativa funzionale
proprio per il sistema di istruzione degli adulti, che poi però è
un po' rimasta lettera morta, anche se riconosciamo il ruolo che la
struttura, definita "Sofia", per l'organizzazione della formazione
e istruzione degli adulti ha. È un ruolo assolutamente importante,
spesso sottovalutato, spesso è un lavoro che viene fatto in
silenzio; noi riteniamo che in questo momento sia necessario
rilanciarlo.
In particolare nel nostro ordine del giorno chiediamo due cose:
una in particolare è la costituzione di un CPIA in Valle d'Aosta,
chiaramente adattandolo alla nostra realtà, perché sono dei centri
provinciali, non potrà essere un centro provinciale per la Valle
d'Aosta, però credo sia assolutamente possibile adeguarlo alla
nostra realtà locale, affinché il sistema dell'istruzione, della
formazione lavoro, dell'apprendimento formale, non formale,
informale - e non sono banali queste piccole
nuance
, queste
differenze - possa prendere avvio nella nostra regione, come
auspicato dal DPR n. 263, ma anche attraverso il potenziamento
della rete tra le istituzioni scolastiche, quante operano
nell'ambito della formazione continua dell'apprendimento
permanente, prevedendo la possibilità di unificare tali servizi in
un'unica sede organizzativa e amministrativa. Sappiamo che adesso
gli enti che si occupano di istruzione degli adulti sono diversi,
sono anche dislocati in sedi diverse; noi crediamo che sia
importantissimo anche che possano avere una sede unica proprio per
ottimizzare anche le risorse affinché ci sia una razionalizzazione
e una migliore organizzazione anche del lavoro.
Crediamo che sia un passaggio importantissimo, è un lavoro che
già si fa, però è un lavoro che, a nostro avviso, non è in questo
momento riconosciuto e non ha la giusta dimensione. La
certificazione, ad esempio, o la predisposizione del libretto dei
cittadini non è banale. A livello lavorativo a livello europeo
sappiamo dell'importanza di questi documenti; sappiamo anche
dell'importanza di riconoscere crediti e riconoscere corsi anche di
perfezionamento così abilitanti; sappiamo quanto sia importante per
un lavoratore poter avere un ente che affianchi questa sua
formazione.
Non ultimo c'è un passaggio importante anche nelle varie
relazioni che abbiamo potuto leggere, che sono a disposizione di
tutti, sull'educazione degli adulti, un passaggio importante su
delle problematiche che stanno riemergendo: quali, ad esempio,
quelle dell'analfabetismo di ritorno. Sono passaggi non banali
neppure in Valle d'Aosta, che, a mio avviso, devono comunque essere
monitorati e tenuti sotto controllo. Con questo non è che si vuole
fare dell'allarmismo, ma crediamo sia importante monitorarli e,
prima che esplodano, occorre cercare di tenerli sotto
controllo.
L'altro impegno che chiediamo nell'ordine del giorno è di
portare al più presto possibile in commissione i tempi, i modi e le
prospettive di realizzazione di quanto stabilito nel DL n. 90
riguardo soprattutto l'alternanza scuola/lavoro che avviene nelle
scuole, ma anche riguardo all'inquadramento dei corsi di IFP, che
credo in qualche modo possano anche essere integrati. Non so quale
sia la motivazione o la scelta del Governo regionale, ma chiediamo
anche di capire meglio se sia possibile un'integrazione fra questi
due settori, perché i corsi IFP hanno una costituzione e una
struttura diversa dall'alternanza scuola/lavoro. Non ne abbiamo
parlato nella legge, nel DL n. 90 degli IFP, lo dettagliamo meglio
in un discorso più ampio e più approfondito nell'educazione degli
adulti...e anche quali sono i tempi e i modi di realizzazione di
questi corsi all'interno del processo di formazione.
Credo sia un impegno assolutamente votabile da parte della
maggioranza e un impegno credo a formalizzare quanto in Valle
d'Aosta già si sta facendo, ma di formalizzare, costituendo un
CPIA, e dare una solidità maggiore a tutto quanto già sta avvenendo
e di capire meglio quali possono essere le prospettive della
formazione professionale e della formazione degli adulti.
Presidente -
Ha chiesto la parola l'Assessore Rini, ne ha
facoltà.
Rini (UV) -
Torniamo su un tema che ci sta
particolarmente a cuore e che è stato oggetto anche di diversi
passaggi importanti nell'ultimo anno. Io interverrò molto
brevemente, soprattutto sulla parte di competenza specifica
dell'Assessorato dell'istruzione e cultura, poi lascerò la parola
al collega Donzel, con il quale abbiamo collaborato in maniera
credo proficua, ma sicuramente attenta durante l'ultimo anno, e
credo questa collaborazione abbia portato poi a quel percorso che
ha visto la luce e che ritengo sia stato apprezzato in maniera
unanime.
Noi abbiamo avuto modo di dirlo anche durante le audizioni in
commissione, noi non crediamo nell'opportunità di arrivare alla
costituzione di un CPIA: questo per una ragione numerica, per una
ragione territoriale. Crediamo però che ci siano degli ottimi
spunti all'interno dell'ordine del giorno: innanzitutto nel primo
punto sono contenute due prese di posizione che in realtà sono un
po' alternative l'una all'altra: da una parte, la costituzione del
CPIA; dall'altra, quel rafforzamento di rapporti, di rete, di
collaborazione tra chi deve operare nel settore, anche
nell'organizzazione poi pratica della sede. In questo, ovviamente,
collega, ci trova perfettamente d'accordo e credo che non solo ci
trovi d'accordo, ma sia esattamente quello che il collega Donzel
sta portando avanti, quello che insieme abbiamo cercato di proporre
ed è la strada che stiamo percorrendo. Su questo credo che però
entrerà più nel dettaglio il collega.
Ovviamente nell'impegno di andare a relazionare in commissione,
come sempre, siamo assolutamente favorevoli a fare un incontro,
magari specificatamente dedicato alla formazione degli adulti,
anche in maniera congiunta sia l'Assessorato dell'istruzione e
cultura che l'Assessorato guidato dal collega Donzel. Io credo che
questo possa essere anche momento di confronto utile, ma sulla
costituzione di un CPIA noi ci siamo già espressi e per questa
ragione ci asterremo su quest'ordine del giorno, ribadendo la bontà
del suo enunciato, dove ricorda e sollecita il potenziamento di
quella rete, e ovviamente sull'assoluta disponibilità a recarci in
commissione per un proficuo confronto.
Presidente -
Ha chiesto la parola l'Assessore Donzel, ne
ha facoltà.
Donzel (PD-SIN.VDA) -
Gentile collega Certan, il suo
intervento è stato molto preciso, puntuale e, come ha ricordato
l'Assessore Rini, ampiamente condivisibile. Quello che mi permetto
di segnalarle è che proprio l'impostazione che abbiamo seguito nel
fare la difficile e complessa discussione sulla legge del DL n. 90,
in cui ci siamo detti di adattare le riforme che arrivano a livello
nazionale il più possibile alla realtà regionale, ci sta portando
in questo periodo a lavorare intorno ad un disegno deliberativo che
deve essere ampiamente condiviso in commissione - non sto a rifare
tutto il suo ampio discorso, in cui ci ritroviamo in pieno - ma che
raccolga tutte le esperienze positive maturate in Valle d'Aosta
sull'educazione degli adulti e le rafforzi ulteriormente per il
futuro. Se questo ci debba portare alla costituzione di un CPIA o
piuttosto ad un'organizzazione più flessibile, visti i numeri della
Valle d'Aosta, è un argomento in cui, per quanto mi riguarda, io mi
ritrovo molto con l'Assessore Rini rispetto ad un'ipotesi di
maggiore flessibilità rispetto alla rigidità del modello nazionale.
Ci sarà però, secondo me, ampio modo di trovarsi in commissione,
proprio alla luce dell'ordine del giorno che abbiamo appena votato.
Noi abbiamo appena votato congiuntamente tutti insieme di garantire
un iter di formazione di provvedimenti legislativi amministrativi:
disegni e proposte di legge - e qui mi permetto di dire anche della
delibera di attuazione dell'educazione degli adulti - che prevedano
il confronto e il coinvolgimento di tutti gli attori interessati
nella congruità dei tempi tecnici, per cui mi sembrerebbe
un'accelerazione adesso annunciare la realizzazione di un CPIA. Noi
siamo già andati ad alcuni confronti tecnici, anche aperti, per
presentare quello che può essere un modello regionale di
rafforzamento dell'educazione degli adulti, quindi io sarei
dell'avviso di ritirarlo per non obbligarci ad astenerci su una
cosa su cui siamo in gran parte in piena condivisione con il suo
progetto, ma dobbiamo condividere questo modello prima di dire per
forza questa cosa.
L'altro ragionamento relativo all'inquadramento dei corsi, noi
abbiamo già dato l'illustrazione di quanto è fatto, ma sicuramente
c'è tutta la disponibilità a fornire ulteriori elementi, a dire,
per esempio, come in prospettiva stiamo lavorando per l'istruzione
e formazione professionale all'interno, per esempio, dell'IPRA; di
come stiamo lavorando su convenzioni rispetto allo IAR, quindi c'è
tutta la disponibilità ad andare in commissione. Io le chiederei
questa cortesia perché ci consente - e consente soprattutto alla
collega Rini e a me personalmente - di andare in commissione ad
illustrare quello che può essere un modello regionale più
flessibile che recepisca il progetto di un'organizzazione unica a
direzione regionale per quanto concerne tutta l'offerta molto
complessa e articolata che lei ha illustrato sull'educazione degli
adulti, ma non ci faccia dire oggi che deve essere per forza un
CPIA, che è una cosa rigida e difficilmente ricevibile da parte
nostra.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Ringrazio entrambi gli Assessori per i
passaggi che sono stati fatti, che credo siano importanti. Noi
riteniamo che in questo momento di discussione di un sistema
formativo, che in qualche modo è nuovo per i prossimi anni per la
Valle d'Aosta, sia assolutamente importante mettere anche questo
passaggio sull'educazione degli adulti, tant'è che è riconosciuto:
nel DL c'è un articolo specifico. In particolare, Assessore Rini,
lei non ritiene opportuno costituire un CPIA per i numeri che ha la
Valle d'Aosta, perché chiaramente i numeri che il decreto nazionale
indica sono chiaramente numeri grandi, è vero; è vero anche che la
Valle d'Aosta ha la possibilità di derogare.
Vengo anche a quanto detto dall'Assessore Donzel, che parla di
rigidità, di un modello più rigido. Noi in effetti nel nostro
ordine del giorno parliamo di un adattamento alla realtà locale,
perché è chiaro che è necessario adattarlo. Nello stesso tempo però
- non so adesso in che termini - dovrà esserci un centro che sia in
qualche modo accreditato per poter fare tutte le certificazioni,
per poter chiaramente dare un'istruzione che sia riconoscibile sul
territorio, ma anche a livello di certificazioni. Se questo non
avviene, rimarrà sempre un'istruzione...la potrei definire latente
o comunque in parallelo, ma non sarebbe un'istruzione poi
spendibile a livello di crediti, a livello di formazione
certificata: ecco perché crediamo che questo ente, che voi
proponete di costituire in un'organizzazione o magari in un ente
più flessibile, che poi non sia CPIA, lo vogliamo chiamare in un
altro modo, ci può anche vedere d'accordo. L'importante è che venga
fatto questo percorso e che soprattutto vengano messe nero su
bianco tutte le possibilità che i lavoratori e che il mondo degli
adulti può avere; cosa che, a nostro avviso, adesso è non
utilizzabile ma è poco valorizzato. A volte penso a tante cose che
vengono fatte sul territorio, a tanti passaggi, a tanti momenti
anche formativi che il territorio, che i Comuni, che le
biblioteche, che anche i centri per gli immigrati fanno, ma che poi
non hanno una concretizzazione.
Noi manteniamo l'ordine del giorno, siamo chiaramente
soddisfatti della risposta di poter avere un confronto in
commissione; potremmo anche emendarlo, non so se ha senso, ma lo
teniamo. Chiaramente riteniamo che sarebbe importante anche che
fosse votato dalla maggioranza, comunque prendiamo atto di quanto
avete risposto.
Presidente -
Ci sono altri interventi? Ha chiesto la
parola la Consigliera Certan, ne ha facoltà.
Certan (ALPE) -
Il Consiglio poi avrà una pausa estiva,
se c'è l'impegno anche da parte vostra di venire, alla ripresa dei
lavori, a presentarci quanto può essere questo vostro passaggio,
noi ritiriamo l'ordine del giorno...alla ripresa dei lavori, al
primo o al secondo Consiglio.
Presidente -
Ha chiesto la parola l'Assessore Rini, ne ha
facoltà.
Rini (UV) -
Per confermare che assolutamente diamo questa
disponibilità.
Presidente -
L'ordine del giorno è ritirato. A questo
punto credo che possiamo passare all'articolato della legge.
Chiederei ai colleghi di portare un po' di pazienza, di rimanere in
aula, evitando l'andirivieni. Articolo 1. Non ci sono richieste di
intervento, pertanto dichiaro aperta la votazione. La votazione è
chiusa.
Presenti: 32
Votanti: 27
Favorevoli: 26
Contrari: 1
Astenuti: 5 (Bertin, Certan, Gerandin, Morelli, Roscio)
Il Consiglio approva.
Articolo 2. Dichiaro aperta la votazione. La votazione è
chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
All'articolo 3 c'è l'emendamento n. 1 di ALPE. Ha chiesto la
parola la Consigliera Certan, ne ha facoltà.
Certan (ALPE) -
Il nostro emendamento chiede di
aggiungere alla lettera a), comma 1: "valorizzazione e
potenziamento delle competenze linguistiche", le seguenti parole:
"ivi comprese la lingua francoprovenzale, le parlate della comunità
walser, tramite corsi facoltativi nell'ambito della scuola, nonché
le lingue della migrazione mediante corsi organizzati anche in
ambito scolastico con l'aiuto dei mediatori interculturali".
Crediamo che questo passaggio non sia stato mai ricordato nella
legge; è vero che parla di realtà locale, ma non viene mai
specificato ed è vero che richiamerebbe in parte
les
adaptations
che però su questo hanno seguito dei percorsi
diversi, quindi un piccolo richiamo o comunque un
rappel
sulla legge, a nostro avviso, è importante. Credo sia assolutamente
un emendamento di buon senso.
Presidente -
Ha chiesto la parola l'Assessore Rini, ne ha
facoltà.
Rini (UV) -
Naturalmente condividiamo il senso di questo
emendamento; ci asterremo perché riteniamo che la lettera t) del
medesimo articolo, quando parla di "promozione della consapevolezza
della specificità valdostana, della conoscenza della cultura locale
e delle istituzioni autonomistiche" già ricomprende anche la
promozione del francoprovenzale e della lingua minoritaria
walser.
Altro discorso poi sono le lingue della migrazione, su cui il
discorso è credo diverso, più ampio e non penso sia questa la sede
adesso di intavolare questo discorso. Credo che sui mediatori
culturali già ci sia un progetto molto articolato, che viene
portato avanti e non metteremmo neanche insieme questi due aspetti,
perché per noi hanno una radice e una storia molto diversa. Sulla
parte della valorizzazione della nostra cultura e di quella cultura
a cui facevamo riferimento anche prima, quindi abbiamo dedicato un
articolo
ad hoc
e le assicuriamo che l'attenzione per il
mantenimento...pensiamo ad un ambito che lei conosce anche molto
bene, quello del
Concours Cerlogne
, nonostante la
difficoltà, stiamo cercando davvero di continuare ad investire,
anche nella contrazione di risorse, abbiamo continuato ad investire
in questo settore. L'attenzione su questo quindi sarà massima e
riteniamo che nell'articolato ci siano già tutte le garanzie per
continuare su questa strada.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Assessore Rini, mi lascia un po' sorpresa
questo vostro passaggio, perché credevo che un inciso sulle lingue
tipiche, in particolare della Valle d'Aosta, fosse assolutamente
importante proprio in una legge che voi - come ha detto il
Presidente Rollandin nel suo intervento - non volevate portare
avanti il progetto
de l'école italienne
: questo sarebbe
proprio un passaggio caratterizzante, del tutto indolore. Il
passaggio che lei ha letto, a mio avviso, è molto italiano invece,
lascia aperto un po' tutto e un po' niente, con la specifica che
facevamo proprio sulle lingue, anche proprio andando a riprendere
tutto un lavoro che nella scuola valdostana era stato fatto, anzi
si era anche molto insistito e si erano messe anche tante
risorse...credo che potesse essere abbastanza condivisibile.
Capisco anche il discorso un po' diverso delle lingue: si poteva
anche eventualmente stralciare la parte, che comunque, a mio
avviso, va tenuta in considerazione, però sulle lingue l'avrei
mantenuta. Valuti lei, però chiaramente potrà avere un'altra
evoluzione anche la nostra considerazione di quanto ci siamo detti
adesso.
Presidente -
Ha chiesto la parola l'Assessore Rini, ne ha
facoltà.
Rini (UV) -
Collega, credo che la proposta che ha fatto
possa essere condivisibile, quindi di mantenere il primo periodo,
dove si parla di "potenziamento delle competenze linguistiche, ivi
comprese la lingua francoprovenzale, le parlate della comunità
walser". Ci fermiamo però a questo aspetto, perché l'altro aspetto
richiede un altro tipo di approfondimento e credo che abbiamo
sensibilità diverse.
Presidente -
Se ho capito bene, l'emendamento arriva fino
a "
walser
" e si ferma lì la discussione. Pongo in votazione
l'emendamento come proposto dall'Assessore. Dichiaro aperta la
votazione. La votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Metto in votazione l'articolo 3. Dichiaro aperta la votazione.
La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Articolo 4. Stesso risultato. Dichiaro aperta la votazione
sull'articolo 5. La votazione è chiusa.
Presenti: 32
Votanti: 26
Favorevoli: 25
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Articolo 6. Stesso risultato. Articolo 7. Stesso risultato.
Articolo 8. Stesso risultato. All'articolo 9 c'è l'emendamento n. 2
di ALPE, che ha parere negativo da parte delle Finanze, per cui non
sarà messo in votazione. Ha chiesto la parola la Consigliera
Certan, ne ha facoltà.
Certan (ALPE) -
Gli emendamenti n. 2, n. 3 e n. 5 che
ALPE aveva presentato erano in qualche modo legati al potenziamento
e al piano di potenziamento, in particolare riferiti alla scuola
secondaria di primo grado, quindi questi emendamenti sono stati
riassorbiti nell'ordine del giorno che, insieme ai Capigruppo di
maggioranza, abbiamo votato precedentemente. Erano chiaramente
degli emendamenti di natura politica, che chiedevano proprio un
impegno riguardo al potenziamento per la scuola. Prevedevano anche
un piano di assunzioni da definire successivamente, però chiedevano
proprio un impegno in questo. È stato tutto ripreso nell'ordine del
giorno, quindi gli emendamenti n. 2, n. 3 e n. 5 li ritiriamo.
Presidente -
All'articolo 9 in sede di coordinamento
formale il comma 4 è traslato come comma 4bis dell'articolo 17.
Metto quindi in votazione l'articolo 9, con il comma 4 traslato
all'articolo 17. Dichiaro aperta la votazione. La votazione è
chiusa.
Presenti: 31
Votanti: 25
Favorevoli: 24
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
All'articolo 10 ci sono gli emendamenti n. 3 e n. 4 di ALPE.
L'emendamento n. 3 è stato ritirato; qualcuno vuole illustrare
l'emendamento n. 4? Ha chiesto la parola la Consigliera Certan, ne
ha facoltà.
Certan (ALPE) -
È semplicemente l'inserimento della
parola "aggiuntiva" al primo paragrafo: "ai fini della copertura
dei posti di cui al comma 1 è istituita la dotazione organica del
potenziamento dell'offerta formativa aggiuntiva". È una questione
tecnica lessicale, chiediamo quest'aggiunta.
Presidente -
Ha chiesto la parola l'Assessore Rini, ne ha
facoltà.
Rini (UV) -
Collega Certan, noi non accogliamo questo
emendamento perché tecnicamente ci hanno detto che è una
precisazione che non si ritiene opportuno portare avanti perché va
a modificare l'intento dell'articolo.
Presidente -
Dichiaro aperta la votazione
sull'emendamento n. 4 di ALPE. La votazione è chiusa.
Presenti: 33
Votanti: 7
Favorevoli: 7
Astenuti: 26 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, Isabellon,
La Torre, Lanièce, Marguerettaz, Marquis, Nogara, Péaquin, Perron,
Restano, Rini, Rollandin, Rosset, Testolin, Laurent Viérin, Marco
Viérin)
Il Consiglio non approva.
Metto in votazione l'articolo 10. Dichiaro aperta la votazione.
La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
All'articolo 11 l'emendamento di ALPE è stato ritirato. Ha
chiesto la parola la Consigliera Certan, ne ha facoltà.
Certan (ALPE) -
Questo articolo riguardava in particolare
il potenziamento o comunque la costituzione delle cattedre della
scuola secondaria di primo grado, sulla quale siamo intervenuti con
l'ordine del giorno. Adesso vorrei capire tecnicamente come
funziona: se questo articolo rimane così, oppure se sarà oggetto di
modifiche, di integrazioni, di non so che cosa...quindi sarebbe
importante chiaramente capire. Noi avremmo votato contro questo
articolo, vorremmo capire da parte vostra che impegno c'è.
Presidente -
Ha chiesto la parola l'Assessore Rini, ne ha
facoltà.
Rini (UV) -
Noi intendiamo mantenere la formulazione di
questo articolo perché crediamo e riconfermiamo la bontà delle
scelte in esso contenute: l'innalzamento delle ore frontali, la
rimodulazione delle ore di tecnologia e conseguentemente quelle
dell'insegnamento della matematica e delle scienze. Altra cosa,
invece, è l'impegno che abbiamo preso con l'ordine del giorno di
farci carico di quelle situazioni che da queste scelte poi nascono,
quindi questo è sicuramente un passo in avanti ulteriore che
abbiamo fatto oggi e lo abbiamo fatto tutti insieme.
Presidente -
Possiamo mettere in votazione l'articolo 11.
Dichiaro aperta la votazione. La votazione è chiusa.
Presenti: 32
Votanti: 26
Favorevoli: 25
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
L'emendamento n. 6 di ALPE introduce un articolo 11bis, che ha
il parere negativo delle Finanze. Ha chiesto la parola la
Consigliera Certan, ne ha facoltà.
Certan (ALPE) -
Questo emendamento aggiuntivo, che non ha
compatibilità finanziaria, perché chiede chiaramente un impegno
finanziario maggiore, era per in qualche modo costituire un
potenziamento dell'organico di sostegno, per permettere di avere
continuità nelle sedi e proprio la titolarità sui posti di
sostegno, perché riteniamo - è una discussione avvenuta in
commissione, ma non solo - che ci siano delle categorie di studenti
che hanno necessità di avere più attenzione.
È chiaramente un impegno politico, è un emendamento che voleva
avere un impegno politico: sappiamo che la costituzione degli
organici è complessa e spesso viene richiamato il fatto che, da un
punto di vista giuridico, dobbiamo seguire le norme nazionali, ma
noi vorremmo che fosse possibile avere una titolarità e una
maggiore continuità almeno sui posti di sostegno, sia al comma 1
che al comma 2, anche se il comma 2 è stato superato perché ripreso
nell'ordine del giorno che abbiamo votato.
Presidente -
Ha chiesto la parola l'Assessore Rini, ne ha
facoltà.
Rini (UV) -
Collega Certan, sul concetto e il principio
di continuità sfonda davvero una porta aperta: noi ci crediamo e
abbiamo cercato in tutti i modi, anche in seno alla V Commissione,
di cercare di portare avanti questo principio. In particolar modo,
con il collega Marquis abbiamo provato proprio a codificare anche
un principio di questo tenore, come quello che lei oggi presenta in
quest'aula e che ci trova nel merito completamente d'accordo.
Farei una piccola precisazione. La continuità per noi è
fondamentale non solo sui soggetti in difficoltà con delle
disabilità, è importante e fondamentale in generale. Tante volte ci
arrivano sollecitazioni anche dai genitori dei ragazzi stessi, e
anche dai docenti, e ci si trova ovviamente in difficoltà di fronte
al continuo cambiamento di metodo anche da parte di un insegnante
rispetto ad un altro, quindi su questo sicuramente noi siamo
d'accordo. Tanto più diventa fondamentale la continuità nei casi
più fragili per creare un rapporto, che è innanzitutto un rapporto
fiduciario tra l'insegnante e il ragazzo in questione. Noi quindi
su questo le garantiamo che ci batteremo per trovare un qualsiasi
minimo appiglio legislativo al quale agganciarci. Ricordo ancora
una volta l'insistenza con cui abbiamo cercato, il collega Marquis
in particolare, di portare avanti questo emendamento e questa
previsione, ma ad oggi questa previsione non può essere inserita in
una norma, perché cozza con il nostro ordinamento e con la
previsione che prevede che lo stato giuridico degli insegnanti sia
di competenza esclusiva statale. Oggi il collega Marquis nella sua
relazione ha ricordato questo aspetto e ha sottolineato come una
possibile soluzione sarà la regionalizzazione del corpo docente.
Sappiamo quanto questa strada sia una strada in salita, una strada
dibattuta
in primis
dal mondo della scuola e dei docenti
stessi. Noi ci siamo, siamo pronti ad affrontare con i docenti
questa discussione. Al di là di questo, penso che anche in sede di
trattazione ministeriale con il Ministro e con le sue strutture,
proveremo in tutti i modi a farci carico di questa criticità, come
di altre, perché in questi giorni, grazie proprio a questo
dibattito, e se c'è una cosa positiva che la legge n. 107 ha fatto
su tutto il territorio nazionale, ma anche sul nostro territorio
valdostano, è stata quella di risollevare tante questioni che forse
erano latenti e che per anni forse non abbiamo preso in mano. A
questa, come altre situazioni, quindi proveremo davvero a trovare
una soluzione anche di accordo direttamente con il Ministero. Noi
quindi siamo costretti ad astenerci perché non possiamo come
legislatori - e le chiedo eventualmente di ritirarlo con questa
volontà chiara che le esplicitiamo - perché noi ci siamo in questa
battaglia con voi perché crediamo che sia un punto veramente
importante.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Credo che l'intento fosse questo
chiaramente. Lei ha parlato anche di continuità in generale e su
questo credo che un dibattito sarebbe interessante non solo con i
docenti, ma anche con i dirigenti scolastici perché in alcune
istituzioni è codificato, è prassi garantire la continuità e ci
sono dirigenti scolastici che sono particolarmente attenti e
propongono un'offerta formativa agli alunni sicuramente più
qualificata laddove si mantiene. È chiaro che è un dibattito che
deve tenere conto di tanti aspetti. Credo che su questo sia
importante, anche in sede di discussione con il Ministro, riuscire
ad ottenere qualche passaggio in più. Credo che anche la
territorialità, la configurazione geografica della Valle d'Aosta
chieda anche questo. Non è un passaggio banale, mi fermo qui, ma
vorrei che fosse in qualche modo tenuto in considerazione.
Presidente -
Ricordo che l'emendamento ha il parere
negativo, quindi non viene messo in votazione. Ha chiesto la parola
il Consigliere Bertschy, ne ha facoltà.
Bertschy (UVP) -
Per una piccola precisazione anche per
rispetto ai colleghi che hanno partecipato ai lavori della
commissione. Com'è già stato ribadito stamattina dall'Assessore,
avevamo presentato un preciso emendamento in commissione a
riguardo, proprio per la sensibilità che credo da parte di tutte le
forze politiche c'è su questo argomento, l'emendamento in Consiglio
riprende un argomento che purtroppo in commissione si è fermato,
perché non c'è ad oggi la legittimità di un provvedimento che dia
maggiori garanzie e maggiore continuità e sostegno. È un tema che
con soddisfazione credo l'Assessore, da parte di tutti, dovrà
riprendere per portarlo su una scala più ampia anche rispetto alla
contrattazione, che per ora non risponde a quello che tutti
auspichiamo (la regionalizzazione), o quanto meno che intendiamo
approfondire. I colleghi della commissione di maggioranza quindi
sanno che su questo emendamento si è lavorato, ma per ora non è
possibile andare oltre una volontà politica.
Presidente -
Dichiaro aperta la votazione sull'articolo
12. La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Articolo 13. Stesso risultato. Articolo 14. Stesso risultato.
Articolo 15. Stesso risultato. All'articolo 16 c'è l'emendamento n.
7 di ALPE con parere negativo. Ha chiesto la parola la Consigliera
Certan, ne ha facoltà.
Certan (ALPE) -
Su questo emendamento che vorremmo solo
poter illustrare, mi pare che avessimo anche già fatto una mozione.
Per la formazione continua dei docenti è stata ripresa la normativa
nazionale, che eroga la somma di 500 euro ad ogni insegnante
titolare a tempo indeterminato. Noi crediamo che la Valle d'Aosta,
che in alcuni casi sa derogare, sa fare delle eccezioni, dovrebbe
tenere in considerazione gli educatori del Convitto regionale
Federico Chabod, che sappiamo avere un contratto di scuola come gli
insegnanti di scuola primaria, quindi è un impegno non
insostenibile. Mi pare che siano una ventina gli educatori a tempo
indeterminato, su questo manterremo la dicitura, ma credo che
sarebbe importante proprio per il ruolo e per il compito che hanno.
Su questo, tra l'altro, c'era stato un impegno, una fuga in avanti
- non so bene - del collega Viérin, che aveva detto che avrebbe
trovato la soluzione su questo, quindi noi ci auspichiamo che
adesso in sede di DL sia fatta la proposta per poter in qualche
modo riconoscere questo contratto di scuola primaria agli educatori
del Convitto.
Presidente -
Per la risposta chiede la parola l'Assessore
Rini, ne ha facoltà.
Rini (UV) -
Io le riporto quello che già le avevo detto
in sede di discussione dell'ordine del giorno avvenuta in
quest'aula, con la premessa che spero non risulti ovvia, ma che è
reale, dell'importanza che sappiamo rivestire il Convitto Federico
Chabod per l'intera Regione Valle d'Aosta, quindi questo è fuori da
ogni discussione.
Purtroppo la tematica ci ha investiti e sa che è di difficile
soluzione, soprattutto in questa fase, poiché vi è un contenzioso
aperto, un contenzioso che non riguarda solo la nostra Regione, qua
ci troviamo ancora una volta in materia di stato giuridico del
personale, perché sa meglio di me che ci si è agganciati proprio
allo stato giuridico per il diniego. Pertanto, qui ci troviamo
ancora una volta con le mani legate per lo stato giuridico e non
possiamo derogare da questa disposizione. Ora, c'è un contenzioso
in atto, un contenzioso che non riguarda solo la Regione Valle
d'Aosta, ma che si estende anche alle altre Regioni italiane.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Noi crediamo, Assessore, che questo fosse
assolutamente un impegno politico, al di là dello stato giuridico o
meno. Sul contenzioso sappiamo, siamo a conoscenza, speravamo che
nel nuovo progetto politico, siccome c'era stato un impegno di un
membro dell'attuale Esecutivo a trovare una soluzione, tra la
nostra risoluzione e il DL ci sarebbe stata la soluzione. Ci
rendiamo conto che oggi ancora non l'avete affrontato, speriamo che
venga ripreso quanto prima.
Presidente -
Ha chiesto la parola l'Assessore Rini, ne ha
facoltà.
Rini (UV) -
Non per entrare in contraddittorio, credo che
il clima di oggi sia tutt'altro che teso, io però vorrei
sottolineare come non sia corretto dire che non si è affrontata
questa tematica. Mi creda, collega Certan, che, proprio per
l'importanza capitale che ricopre questa istituzione nel nostro
territorio da un punto di vista peraltro non solo e meramente
scolastico, ma con una valenza ben più ampia, ci siamo fatti carico
dei lavoratori del Convitto con tanto impegno. Purtroppo ad oggi
non c'è una soluzione: qui, come per gli altri casi che prima
abbiamo ricordato, la strada della regionalizzazione darebbe una
risposta immediata, ma come sopra si potrebbe dire: abbiamo quelle
difficoltà.
Presidente -
Dichiaro aperta la votazione sull'articolo
16. La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
All'articolo 17, come già precedentemente enunciato, vi è il
coordinamento formale per cui il comma 4 dell'articolo 9 è traslato
al comma 4bis dell'articolo 17. Ha chiesto la parola la Consigliera
Certan, ne ha facoltà.
Certan (ALPE) -
Vorrei dire due parole riguardo a questo
passaggio, che riprende la formazione obbligatoria, che crediamo
essere uno degli aspetti più importanti di questa legge per gli
insegnanti. Il comma che viene riportato dall'articolo 9
all'articolo 17 riguarda la sostituzione per quanto riguarda la
scuola dell'infanzia primaria in casi di formazione. Credo che su
questo sia da riconoscere che è stato sicuramente uno sforzo, ma
anche un passaggio importante.
Approfitto di questo articolo, dopodiché su altri non entreremo
in dettaglio, per dire che sarebbe importante capire in tutti gli
articoli in cui si citano le delibere di Giunta che verranno
fatte...dove si demanda alle delibere di Giunta sarebbe poi
importante capire come queste delibere verranno formalizzate,
perché è chiaro che anche questi testi di legge potrebbero assumere
una strada oppure un'altra a seconda della delibera. Faccio un
discorso che è cumulativo di tutti gli articoli, però sarebbe poi
importante sicuramente capire di più.
Presidente -
Non ci sono altri interventi. Dichiaro
aperta la votazione sull'articolo 17 con il coordinamento formale.
La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Articolo 18. Stesso risultato. Articolo 19. Stesso risultato.
Articolo 20. Stesso risultato. Articolo 21. Stesso risultato.
Articolo 22. Stesso risultato. Articolo 23. Stesso risultato.
Articolo 24. Stesso risultato. Articolo 25. Stesso risultato.
Articolo 26. Stesso risultato. Articolo 27. Stesso risultato.
Presidente -
Ha chiesto la parola il Consigliere Roscio,
ne ha facoltà.
Roscio (ALPE) -
A nome del gruppo ALPE, due
considerazioni a seguito di questa giornata di discussione, che
comunque ha avuto un disegno di legge in ingresso (DL n. 90) sulla
scuola, dove stamattina abbiamo espresso la nostra posizione
contraria - e non mi ripeto -rispetto soprattutto al metodo, ma
anche ai contenuti, che rimangono in parte irrisolti, come già
prima detto bene prima dalla mia collega Certan, su alcune cose
dove non si vanno a toccare certi aspetti. Al di là di quello,
l'esito che noi riteniamo comunque in parte positivo, che è stato
quello del confronto che ha portato soprattutto all'assunzione
dell'impegno politico da parte dell'Assessore su un importante
piano di stabilizzazione, ma anche sul potenziamento
dell'informatica nelle scuole medie - che poi è ancora tutto da
declinare, ma comunque l'impegno è stato preso - e anche a fornire
nuove opportunità di formazione specialistica per gli insegnanti di
sostegno. Noi, in merito a questo, non possiamo che dire che, pur
rimanendo nel suo impianto inalterato rispetto a quello che era
stamattina, vi sono state delle aperture che in qualche modo vanno
a migliorare - anche se noi non riteniamo in maniera completa come
avremmo voluto - questo DL; comunque, rispetto alla posizione di
contrasto e alla posizione contraria che abbiamo avuto in
commissione, il nostro voto oggi in quest'aula, per quanto abbiamo
detto, sarà di astensione. Questa vuole essere una sorta di
apertura di credito per quanto detto oggi dal Presidente e
dall'Assessore su alcuni aspetti, che noi non riteniamo secondari e
che seguiremo nella loro evoluzione: ecco il motivo della nostra
astensione e non del voto negativo.
Dalle ore 18:35 assume la presidenza il Vicepresidente Marco
Viérin.
Viérin M. (Presidente) -
Ha chiesto la parola il
Consigliere Fabbri, ne ha facoltà.
Fabbri (UVP) -
Il nostro gruppo voterà convintamente
questa legge, che ha avuto un iter travagliato e, nonostante in
qualche modo può essere sembrato accelerato, ha avuto un iter
estremamente approfondito. È stata l'occasione per rivedere un
sistema scolastico; è stata l'occasione per ribadire e mantenere le
peculiarità e le grandi caratteristiche della nostra "Buona
scuola", quindi è una legge che mantiene ciò che ha di buono, ma
che proietta anche nel futuro la nostra scuola. La proietta nel
futuro perché è importante che ci si dia una specie di scossa in
questo momento, in cui particolarmente i nostri giovani stanno
soffrendo, offriamo loro nel potenziamento, grazie a questa legge,
un futuro migliore.
Presidente -
Ha chiesto la parola la Consigliera Certan,
ne ha facoltà.
Certan (ALPE) -
Il collega Roscio ha già ampiamente
chiarito la nostra posizione, due parole riguardo al DL che
sicuramente è arrivato in aula - e lo ribadiamo - in modo
frettoloso. Si sono trattati argomenti assolutamente profondi e di
importanza direi anche capitale per la scuola, che però sono stati
trattati in modo assolutamente superficiale. Riteniamo però anche
che in questi giorni si sia comunque fatto un percorso, che noi
chiaramente in buona fede, ma in totale fiducia, crediamo possa
essere utile non tanto al gruppo ALPE, quanto piuttosto a tutto il
mondo della scuola e che si sia aperto un dibattito, o comunque una
volontà di trattare gli argomenti delicati come quelli della
scuola, che sono trasversali a tutte le forze politiche, sono
trasversali a tutta la società, in modo comune e complementare.
Magari rimanendo sulle proprie posizioni anche diverse, ma
l'importante è riuscire ad enucleare tutte le problematiche, perché
spesso non c'è una soluzione, ma ce ne sono diverse.
Riguardo ai passaggi che sono stati fatti, noi ribadiamo anche
la nostra contrarietà riguardo ad alcuni punti che la maggioranza
ha ritenuto chiave...dei passaggi fondamentali che noi riteniamo
invece non essere stati abbastanza approfonditi. In particolare, ad
esempio, nella legge ci sono argomenti che sono tipicamente di
organizzazione della scuola e poi ci sono invece degli aspetti che
entrano comunque in modo molto importante, che riguardano aspetti
pedagogici, didattici, linguistici, che sono più legati ai
contenuti e che, a mio avviso, dovevano essere sicuramente trattati
in modo diverso: mi riferisco alle
adaptation
, a tutto il
testo e al percorso fatto dalle stesse, che oggi il Consiglio
regionale non prenderà in considerazione, ma verrà fatta "solo" una
delibera di Giunta. Credo che quel percorso di principi, di
contenuti e di indicazioni pedagogiche curricolari debba essere
dibattito di confronto fra le varie forze, ma debba ancora essere
motivo di approfondimento. Lo so che la Commissione
intergovernativa fra i nostri rappresentanti e gli ispettori del
Ministero si è già tenuta e credo che anche in quella sede si sia
aperto un dibattito molto interessante riguardante soprattutto
l'inserimento dell'inglese nel metodo che non mi piace definire
CLIL, ma lo definisco così per convenienza e in questo momento per
opportunismo, ma credo che questo dibattito debba essere ripreso,
non possa essere lasciato
tout court
, oggi probabilmente
questo DL passerà. Il nostro voto - come ha detto il collega Roscio
- rispetto alla commissione cambia e diventa di attenzione,
solamente perché lasciamo aperta la possibilità veramente di avere
nuovamente un confronto su questo testo delle adaptation, che, a
nostro avviso, è un lavoro di inizio, ma non può essere un lavoro
chiuso che diventa organico ormai al lavoro delle scuole, degli
insegnanti. A nostro avviso, questo testo non so in che
termini...il gruppo con gli ispettori si è incontrato, ha dato il
suo parere, noi chiediamo però che ci sia la possibilità dal mese
di settembre di riaprire un confronto, al di là degli aspetti
organizzativi, dal punto di vista pedagogico e didattico proprio
per migliorare ancora più questa legge. Credo nell'interesse di
tutti i valdostani, non sono nostri.
Dalle ore 18:41 riassume la presidenza il Presidente
Rosset
.
Rosset (Presidente) -
Ha chiesto la parola il Consigliere
Guichardaz, ne ha facoltà.
Guichardaz (PD-SIN.VDA) -
Esprimo, a nome del nostro
gruppo, la soddisfazione sia per la discussione che per l'esito del
dibattito e anche per le integrazioni e i contributi che nel tempo
si sono aggiunti.
Noi abbiamo partecipato con convinzione al lavoro di costruzione
di questo disegno di legge e siamo consapevoli che i metodi sono
anche sostanza, ed è perciò che accogliamo e abbiamo accolto con
favore l'emendamento, l'ordine del giorno che va nella direzione,
che peraltro è quella che da sempre il nostro gruppo auspica, ma
credo sia di comune rilevanza e di comune necessità quella della
massima condivisione. Quando ci si corresponsabilizza e si
condivide, è sempre meglio assumere delle decisioni soprattutto in
ambiti così delicati in solitudine.
Accogliamo anche con piacere l'apertura di credito di ALPE, che
sappiamo appassionata della tematica, sicuramente competente e
riconosciamo anche l'importante contributo, al di là di certe
situazioni forse dovute alla tensione, di cui personalmente chiedo
pubblicamente scusa ai colleghi. Sono convinto che anche il collega
Cognetta, al di là del metodo che legittimamente, dal suo punto di
vista, contesta, nel prosieguo possa apprezzare il lavoro fatto da
tutti noi nell'esclusivo interesse dell'intera comunità educante.
Ho imparato questo metodo, mi sono approcciato alle tematiche della
scuola con una certa prudenza e mi hanno insegnato che la comunità
educante è davvero quell'ampio contenitore che racchiude non solo
gli insegnanti ma anche i genitori, gli utenti.
Voglio dire che questo non è un testo ideologico in nessuna
delle sue parti: è un testo tutto rivolto, a mio parere, ad uno
scrupolo educativo. Noi qua ci siamo fatti davvero degli scrupoli,
che questo testo, questa legge vada nella direzione di apportare
dei benefici ai nostri ragazzi, a tutti i giovani della nostra
comunità. Questa è la nostra Buona scuola, questo è davvero, a
nostro parere, il nostro testo di riferimento.
Approfitto ancora per ringraziare tutti coloro che in queste
settimane hanno dato il loro contributo, di qualunque tipo questo
sia stato; tutti coloro che sono stati auditi e - ribadisco - anche
i tecnici, i funzionari e i dirigenti che ci hanno supportato e in
alcuni casi sopportato, perché è stato anche un lavoro veramente di
tessitura e un lavoro faticoso in queste settimane.
Presidente -
Altri interventi per dichiarazione di voto?
Ha chiesto la parola il Consigliere Gerandin, ne ha facoltà.
Gerandin (GM) -
Il mio sarà un voto di astensione, anche
a seguito degli importanti ordini del giorno che sono stati
approvati. È qualcosa di più di un'apertura di credito verso di
lei, Assessore, nel senso che gli impegni politici che si è presa
sono degli impegni a mio parere importanti, che probabilmente non
saranno così facili da rispettare, però noi saremo presenti e
monitoreremo affinché vengano rispettate le volontà politiche
espresse negli ordini del giorno.
Raccolgo con sommo piacere l'invito fatto dal collega Bertschy
sul trovare una mediazione non solo sul merito, ma anche sul
metodo: mi pare la cosa più saggia nell'interesse dei
valdostani.
Presidente -
Ha chiesto la parola l'Assessore Rini, ne ha
facoltà.
Rini (UV) -
Consentitemi davvero di intervenire in
chiusura di questa giornata importante. Oggi sicuramente si scrive
una pagina importante per la scuola nel suo complesso, io credo che
oggi, al di là di questo fatto, si sia esercitato in quest'aula un
bell'esempio di lavoro di sintesi, un bell'esempio di
collaborazione e io di questo davvero, colleghi, ve ne sono
grata.
Rispondo molto brevemente e colgo anche il suggerimento della
collega Certan sugli adattamenti. Volutamente anche in quel caso
abbiamo cercato di fare nostre le preoccupazioni del mondo della
scuola andando ad inserire la sperimentazione come elemento
fondamentale proprio degli adattamenti. Questo vorrà dire due cose
principalmente: la gradualità del loro inserimento, quindi oggi,
quando parlavo di quei famosi 2200 bambini che saranno coinvolti in
questa sperimentazione, ho detto 2200 perché saranno i bambini
delle classi prime della scuola primaria e della scuola secondaria
di primo grado. Al di là di questo, però, al di là della
gradualità, ci sarà anche il monitoraggio, che vorrà dire fermarsi,
valutare, capire se il modello che abbiamo proposto è un modello
valido e correggere, non avere paura di modificare, di ricalibrare,
di rimodellare questo percorso così importante per il nostro
territorio. Non facciamo quindi di certo fatica ad accogliere la
sua richiesta: quella di tenerci aggiornati, di rivederci, di
monitorare puntualmente questo percorso, perché solo così potremo
migliorarlo e farlo crescere.
Concludo davvero anch'io con dei ringraziamenti. Ho ringraziato
voi, colleghi,
in primis
per la giornata di oggi, ma anche
per il percorso che ci ha portati fino a qui. Ringrazio anch'io la
struttura, perché questi due anni che poi hanno portato oggi alla
presentazione di questo disegno di legge ci hanno visti molto
impegnati su questa tematica, impegnati su tavoli diversi con
posizioni diverse, ma credo tutti insieme caratterizzati da un
elemento comune: quello dell'entusiasmo. Ci abbiamo creduto, magari
abbiamo sbagliato qualche passaggio, non sempre tutto ci riesce
come probabilmente vorremmo, ma ci abbiamo messo tanto impegno e ci
ha messo tanto impegno tutto il personale che ha lavorato e l'ha
fatto con davvero impegno e serietà. Ringrazio quindi anch'io il
Sovrintendente agli studi, Fabrizio Gentile, i dirigenti della
struttura dell'Assessorato Clarissa Gregori e Danilo Riccarand per
l'aiuto fondamentale e per l'impegno che hanno dimostrato davvero
in questa fase, in questo percorso. Grazie anche alla mia
Segreteria, alla Segreteria dell'Assessore e dell'Assessorato,
perché copio quanto detto dal collega Guichardaz: non solo ci ha e
mi ha supportato, ma soprattutto mi hanno sopportato in una fase
delicata. Portare avanti una riforma, non è mai cosa facile e farlo
in un settore come quello scolastico è un percorso sicuramente in
salita, ma quando poi si arriva ad un risultato come quello di
oggi, credo che il merito sia davvero di tutti.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Juste deux mots pour faire deux
remarques. La première : je crois que les collègues sont très
attentifs à ce qui se passe à propos de l'école au niveau européen
et il y a de plus en plus une mise en évidence des modèles d'école.
Je crois qu'en France on est en train de discuter le modèle
d'école, les matières qui doivent être prévues dans les écoles de
deuxième degré ; la même chose est en train de se passer en
Allemagne et en Angleterre. Il s'agit, donc, d'un débat ouvert,
très important, car il va donner les orientations qui, relativement
à ce qui se passe en France par rapport à l'Angleterre, sont
vraiment très différentes quant au système à adresser à nos élèves,
pour leur avenir.
Je prends l'exemple de cela pour dire qu'à mon avis, le vrai
investissement que nous faisons dans notre région concerne les
jeunes et les jeunes sont l'école. Nous parlons d'une partie
importante, une partie significative, jusqu'au lycée. En plus il y
a l'Université ; il ne faut pas oublier que là il y a un engagement
important, nous venons d'orienter les jeunes vers le nouveau
secteur du tourisme, avec un nouvel engagement dans l'économie
touristique pour faire de façon qu'il y ait de plus en plus de
jeunes préparés qui soient à même de gérer, d'être insérés dans la
nouvelle économie. Je crois que la nouvelle Université que nous
sommes en train de préparer, les accords avec l'école polytechnique
de Verrès...je crois qu'il y a une orientation qui va s'insérer
dans un système de culture dans son ensemble et de préparation des
jeunes, que je crois être très important.
Aujourd'hui l'approbation de cette loi est un pilier du système
d'école valdôtaine, dans lequel nous nous reconnaissons, sur lequel
nous voulons miser pour le futur et pour lequel nous avons donné
des orientations qui évidemment doivent être réglées petit à petit.
Cela afin de les adapter de plus en plus selon les modèles que nous
croyons les plus convenables pour le futur de notre économie, de
notre culture et surtout pour se rendre compte que cette autonomie
a donné la possibilité à nos jeunes d'avoir une préparation
adéquate à leur futur.
Presidente -
Non essendoci altre richieste di intervento,
possiamo mettere in votazione il testo predisposto dalla V
Commissione con gli emendamenti approvati, nella sua complessità.
Dichiaro aperta la votazione. La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
