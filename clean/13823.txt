Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 313 del 25 novembre 1993 - Resoconto
OGGETTO N. 313/X - Disegno di legge: "Trasporto di merci su
strada e rispet­to della salute, della sicurezza e
dell'ambiente".
Articolo 1 - (Finalità)
1. La Regione Valle d'Aosta assume e promuove le iniziative
necessarie per garantire che i veicoli trasportanti merci su strada
circolino e transitino, nel territorio regionale, nel rispet­to
della salute e della sicurezza della popola­zione, nonché della
tutela dell'ambiente naturale.
Articolo 2 - (Comitato di controllo del trasporto merci su
strada)
1. É istituito, con sede presso il Servizio della comunicazione
e dei trasporti dell'Assessorato regionale dell'ambiente,
territorio e trasporti, un Comitato permanente di controllo del
trasporto merci su strada, con il compito di coordinare le
iniziative per contenere e ridurre le conseguenze negative di un
troppo inten­so traffico da merci su strada attraverso la Valle
d'Aosta.
2. Il Comitato è composto da:
a) il Presidente della Giunta regionale, con funzione di
presi­dente;
b) l'Assessore regionale all'ambiente, territorio e trasporti,
con funzioni anche di vice presidente;
c) il responsabile del Compartimento della Valle d'Aosta
dell'Azienda nazionale autonoma delle strade (ANAS);
d) i direttori di esercizio della Società italiana del traforo
del Monte Bianco, della Società italiana del traforo del Gran San
Bernardo, della Società raccordo autostradale val­dostana, della
Società autostrade valdostane;
e) il Comandante della Polizia stradale in Valle d'Aosta;
f) il Comandante dell'Intendenza di finanza in Valle
d'Aosta;
g) due rappresentanti designati dalle associazioni e dai
comi­tati operanti in Valle d'Aosta per la tutela dei cittadini
dagli ef­fetti del traffico di merci su strada;
h) il dirigente del Servizio della comu­nicazione e dei
trasporti dell'Asses­sorato regionale dell'ambiente, ter­ritorio e
trasporti;
i) il responsabile dell'Ufficio regionale di monitoraggio della
qualità dell'aria.
3. Le associazioni ed i comitati che intendono concorrere alla
designazione dei due rappresentanti di cui al comma 2, lettera g),
devono far domanda all'Assessorato regionale dell'ambiente,
territorio e trasporti.
4. Il Comitato si riunisce su convocazione del Presidente e
della riunione è redatto un verbale a cura del dirigente del
Servizio della comunicazione e dei trasporti dell'Assessorato
regionale dell'ambiente, territorio e trasporti.
Articolo 3 - (Strumenti di controllo)
1. La Regione provvede ad istituire, in accordo con la Polizia
stradale, nei valichi e in altre sedi di sosta o di passaggio,
posti fissi e dispositivi mobili per il controllo dei gas di
scarico delle emissioni inquinanti e dei rumori.
2. La Giunta regionale è autorizzata a stipulare convenzioni e
contratti con società competenti per il rilevamento di dati quali
la velocità, il peso e la categoria dei veicoli trasportanti merci
in transito attraverso la Valle d'Aosta
3. Il Servizio dell'Assessorato regionale dell'ambiente,
territorio e trasporti della comunicazione e dei trasporti, in
colla­bora­zione con gli organi della Polizia stradale, cura la
raccolta si­stematica dei dati ottenuti a seguito dei controlli,
nonché delle eventuali infrazioni.
Articolo 4 - (Rilevamento di dati)
1. Le società che gestiscono i trafori del Monte Bianco e del
Gran San Bernardo, le società che gestiscono tronchi autostra­dali
in Valle d'Aosta e l'ANAS trasmettono mensilmente al Servizio della
comunicazione e dei trasporti dell'Assessorato regionale
dell'ambiente, territorio e trasporti i dati in loro pos­sesso sui
transiti di veicoli merci, nonché tutte le notizie in merito a
rilevamenti sull'inquinamento atmosfe­rico e sulla rumorosità,
rilevati nelle infrastrutture affidate alla loro gest­ione.
Articolo 5 - (Politiche tariffarie)
1. La Regione Valle d'Aosta esamina con le società che
gesti­scono i trafori del Monte Bianco e del Gran San Bernardo ed i
tronchi autostradali scelte di politiche tariffarie atte a
contene­re e ridurre i livelli di transito attraverso la Valle
d'Aosta di veicoli merci e sollecita gli organismi competenti in
materia di tariffe autostradali e di traforo ad assumere decisioni
coerenti con i principi della presente legge.
Articolo 6 - (Provvedimenti di emergenza)
1. Nei casi in cui il transito attraverso la Valle d'Aosta dei
vei­coli che trasportano merci raggiunga soglie di frequenza e
in­tensità tali da essere incompatibili con le condizioni di
sicurez­za della circolazione e della mobilità, di tutela
dell'ambiente, di difesa della salute pub­blica, di protezione
dell'ordine pubblico, il Presidente della Giunta regionale,
sentito, ove ritenuto op­portuno, il Comitato regionale per
l'ordine e la sicurezza pub­blica può assumere, con proprio
decreto, provvedimenti di re­strizione temporanea del traffico di
veicoli trasportanti merci ad integra­zione delle limitazioni già
definite dal calendario annuale dei divieti approvato all'inizio di
ogni anno in con­formità alle direttive del Ministro dei lavori
pubblici.
Articolo 7 - (Informazione)
1. Nei confronti degli autotrasportatori nazionali e
internazio­nali di merci che utilizzano l'itinerario valdostano la
Regione dispone l'attuazione di ini­ziative di informazione e di
sensibi­liz­zazione ai fini della prevenzione e della sicurezza
stradale. Tale sensibiliz­zazione evidenzierà in particolare la
necessità di dispositivi antinquinanti e contro le rumorosità e
richiamerà le disposizioni comunitarie, statali e locali in materia
di circola­zione stradale, trasporto merci, prevenzione degli
incidenti e provvedimenti da prendersi in caso di incidente.
Articolo 8 - (Concertazione internazionale)
1. La Regione sostiene le iniziative a carattere internazionale
per la tutela dell'ambiente alpino e la riduzione dei danni
deri­vanti dal traffico di merci su strada.
2. La Regione promuove iniziative e studi coordinati a livello
internazionale allo scopo di pervenire ad un sistema equili­bra­to
di trasversali ferroviarie alpine onde evitare che la mancata
previsione di una corretta distribuzione dei traffici determini una
pressione su alcune direttrici di transito con conseguenze non
riparabili a carico delle popolazioni e delle regioni alpine
interessate.
3. La Regione, nella sua azione tendente a garantire il transito
nel rispetto della salute e della natura, promuove la
consulta­zione e la partecipazione alle sue iniziative delle
associazioni ecologi­che e degli enti e raggruppamenti aventi come
scopo la difesa dell'ambiente.
Articolo 9 - (Potenziamento del trasporto ferroviario)
Al fine di decongestionare la rete stradale e autostradale della
Valle d'Aosta e favorire lo sviluppo del trasporto merci su
fer­rovia, la Giunta regionale è autorizzata a stipulare
convenzioni e contratti con le società concessionarie di
ferrovie.
2. Nell'ambito di un più ampio sistema ferroviario regionale
integrato, la Giunta regionale è autorizzata a effet­tuare studi di
fattibilità per un migliora­mento della linea ferroviaria Chi­vasso
­- Aosta ? Pré?Saint?Didier anche rispetto al trasporto merci.
Articolo 10 - (Azioni comunitarie e statali di sostegno)
1. Al fine di ridurre i costi inerenti al traffico
internazionale di transito in Valle d'Aosta, compresi quelli
sociali, sanitari, am­bientali, la Giunta regionale è autorizzata a
richiedere il soste­gno della Comunità europea e dello Stato
italiano per la realiz­zazione di opere di infrastrutturazione che
permettano il transito ferroviario alpino favorendo l'intermodalità
e costi­tuendo uno sbocco alternativo al traffico merci su
strada.
Articolo 11 - (Oneri finanziari)
1. L'onere derivante dall'applicazione della presente legge,
va­lutato in lire 200.000.000 per il 1993, graverà sullo
stanzia­mento già iscritto al capitolo 67390 (Spese per la tutela
ed il re­cupero dell'ambiente, l'educazione, propaganda ed
informazio­ne del settore) del bilancio di previsione della Regione
per l'esercizio finanziario 1993 e su quello dei corrispondenti
capi­toli di spesa dei futuri esercizi, i cui oneri, ai sensi della
legge regionale 10 maggio 1988, n. 28 (Rifinanziamento della legge
regionale 31 marzo 1977, n. 17, concernente: "Protezione della
flora alpina") sono annualmente determinati con legge
finan­ziaria.
Articolo 12 - (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale ed entrerà in vigore il
giorno successivo a quello della sua pubblicazione sul Bollettino
ufficiale della Regione.
Presidente -
Ha chiesto la parola il Consigliere
Florio.
Florio (VA) -
Si tratta di un disegno di legge,
presentato dalla Giunta, nel quale riconosciamo una notevole
importanza.
Si tratta di un problema, questo del trasporto di merci su
stra­da, che ha interessato ed interessa una parte importante del
territorio della nostra Regione da anni; che da anni mette a
re­pentaglio in modo pesante la salute e la sicurezza dei
Valdo­stani che risiedono nel fondovalle, che mette altresì a
repen­taglio il più generale rispetto dell'ambiente.
Si tratta di un problema connesso all'incremento vertiginoso che
in questi anni ha avuto il trasporto di merci su strada,
at­traverso soprattutto il tunnel del Monte Bianco, ma anche
at­traverso quello del Gran San Bernardo.
Si tratta di un disegno di legge che individua una serie di
in­terventi - tutti tendenti alla regolamentazione del trasporto di
merci su strada - mettendo questo problema finalmente in termini
chiari, in diretto rapporto con l'esigenza che il Governo regionale
intervenga per difendere la salute e la sicurezza delle popolazioni
valdostane e per garantire il rispetto dell'ambiente valdostano
stesso.
Si tratta quindi di individuare una serie di strumenti che
con­sentano al Presidente della Giunta di intervenire anche per
limitare il traffico di merci su strada.
Negli anni passati si era anche individuata la difficoltà
concre­ta di coordinare compiutamente le diverse competenze
esistenti sul territorio della Regione in materia di traffico e,
segnata­mente, in materia di traffico di merci pesanti. In questo
senso la individuazione del comitato di controllo del trasporto
merci su strada, che è composto da tutta una serie di personalità
competenti in materia, costituisce quell'ambito nel quale poter
dare corpo ad una riflessione più generale nei confronti di que­sto
problema, e per poter eventualmente fornire dei suggeri­menti al
Presidente della Giunta, perché assuma provvedi­menti conseguenti
in ordine al rispetto della salute, della sicu­rezza e
dell'ambiente, limitando il trasporto di merci su strada.
Si tratta cioè di individuare un tavolo operativo, non
decisiona­le dal punto di vista del problema politico più ampio, ma
ope­rativo per il controllo concreto; tavolo che, utilizzando degli
strumenti previsti all'articolo 3 e all'articolo 4, consenta al
Presidente della Giunta di utilizzare gli strumenti che gli sono
propri in qualità di Prefetto.
C'è infine un articolo estremamente importante, al quale
affi­diamo un grande futuro, che è l'articolo 5, concernente le
politi­che tariffarie, ben consci che si tratta di un articolo la
cui at­tuazione dovrà innescare un rapporto continuo e duraturo con
gli stati vicini, con le società di gestione dei due tunnel
auto­stradali, ma sapendo anche che è sulle politiche tariffarie
che si deve incidere, perché sono quelli, i due tunnel, gli
ombelichi attraverso i quali è possibile controllare il flusso di
merci.
Bisognerà tendere ad eliminare con chiarezza, e in questo sen­so
le società di gestione dei tunnel hanno manifestato una no­tevole
disponibilità, le agevolazioni tariffarie che le compagnie di
trasporto merci internazionali possono vantare attualmente nei
confronti delle due società di gestione.
Non si tratta soltanto di una petizione di principio (questa è
una osservazione che è venuta avanti da più parti nella riunio­ne
congiunta delle tre commissioni), ma si tratta, oltre che di
un'affermazione di volontà politica molto determinata, anche
dell'individuazione di una precisa strada da seguire.
É evidente che nell'attuazione di queste politiche tariffarie
non si può non tener conto di quanto previsto all'articolo 8, che è
appunto la concertazione internazionale. Vale a dire, ci dob­biamo
affidare ad un rapporto di collaborazione continua con le regioni
frontaliere, che anche nei contatti già avuti dall'Asses­sore
all'ambiente hanno manifestato una sostanziale unità di intenti nei
confronti di questo obiettivo del contenimento del traffico
internazionale pesante, affinché si giunga preliminar­mente a
scelte politiche e ad una azione amministrativa conse­guente
comune.
Non si trascura poi, all'articolo 7, un'azione positiva nei
con­fronti dello stesso settore degli autotrasportatori, che non è
da criminalizzare evidentemente, visto che la struttura dei
tra­sporti dei paesi della CEE è tutta spostata verso il settore
del trasporto su gomma. Quest'azione, nei confronti degli
autotra­sportatori, è tesa a ricercare con loro stessi un'azione di
colla­borazione.
Si tratta di un disegno di legge che ha un forte sapore
politico, che assume il sapore di una decisa assunzione di
responsabilità politica, sottolineando il fatto che finalmente il
trasporto di merci su strada, la sua gestione, il suo controllo,
sono messi in relazione alla salute dei cittadini, alla loro
sicurezza, alla sicu­rezza della circolazione sulle strade della
Valle d'Aosta ed al ri­spetto dell'ambiente valdostano.
Presidente -
É aperta la discussione generale. Ha
chiesto la parola il Con­sigliere Chiarello.
Chiarello (RC) -
So che è facilmente
strumentalizzabile qualsiasi discorso su detto argomento, perché
non solo questa Regione, ma questo Stato sta vivendo un momento, in
inquinamento, a dir poco pe­ricoloso. Ho però espresso i miei dubbi
su questa legge anche in commissione.
Ritengo che le uniche cose che sono veramente concrete in tale
legge sono già contenute in leggi dello Stato in merito a
con­trolli della polizia sugli scarichi e sugli inquinamenti;
quindi sia lo Stato, sia gli organi di polizia, se volessero
attuare questi controlli, hanno già gli strumenti per poterli
fare.
Non condanno questa legge, anche perché ha dei buoni principi;
non vorrei che rimanessero dei buoni principi. Proprio adesso che
entriamo in pieno nel Mercato comune europeo una delle vie di
grosso transito, specialmente aprendo l'autostrada fino al tunnel,
è la Valle d'Aosta; non penso che si possa risolvere il problema
del transito da soli, ci sono anche gli altri passi, il Fréjus, il
Brennero, per cui ci deve essere una distribuzione equilibrata.
Secondo me ci deve essere una politica nazionale lanciata sul
trasporto di merci su ferrovia. Infatti, in commis­sione avevo
detto che questa Regione deve impegnarsi per spingere il Governo a
fare qualcosa di più sul trasporto ferro­viario, altrimenti
rispetto agli accordi internazionali noi come Regione possiamo fare
delle leggi che restano poi dei buoni principi, non vorrei dire
propagandistiche...
Non sono contrario a detta legge, però invito il Governo a
riflet­tere su certi punti della stessa, ad esempio sul togliere
certi sconti ai camionisti, non vorrei che rischiassimo di far
pagare solo i camionisti.
Una politica nazionale sbagliata in certi casi va ad incidere
sui costi del materiale trasportato, perché i ca­mionisti se pagano
di più al tunnel aumentano i costi di tra­sporto. Non cerchiamo di
risolvere il problema facendo pagare a qualcuno politiche nazionali
sbagliate.
Presidente -
Ha chiesto la parola il Consigliere
Parisi.
Parisi (VAP) -
L'Assessore Riccarand con questa
proposta di legge cerca di mettere in atto tutte quelle che sono le
cose dette e scritte per quanto riguarda il trasporto su gomma. La
finalità quindi è si­curamente valida, soltanto che bisogna poi
verificare qual è la praticabilità di questa legge.
Mi sarebbe piaciuto, ad esempio, che fosse stata portata in
questo Consiglio due o tre anni fa, quando esisteva ancora l'Iva da
importazione, perché allora poteva veramente avere un rap­porto
diverso all'interno sia delle forze politiche, sia nel rappor­to
con il Governo. Adesso, sicuramente, tenuto conto che ormai quel
discorso è assodato, per cui i 450 miliardi sono un fatto reale,
potrebbe avere un migliore risultato.
Mi pare però che ci siano delle contraddizioni, come ho già
detto in commissione; sicuramente non saranno rilevanti, però, per
esempio, per quanto riguarda le politiche tariffarie ho fatto
presente che è abbastanza contraddittorio da una parte andare ad
investire centinaia di miliardi per fare l'autostrada Aosta -
Courmayeur, aver fatto i trafori (che sono delle società private
che hanno dei bilanci da rispettare), e dall'altra parte cercare di
imporre una modifica a quelle che sono le tariffe. Questo
di­scorso, a mio avviso, va contro quelli che sono gli interessi
delle società.
É un'osservazione che metto sul tappeto. Credo comunque che il
problema si porrà, perché non so fino a che punto le società
potranno togliere sia le agevolazioni che attualmente danno per
avere un maggior introito agli autisti che transitano dai trafori,
sia poi alle società che dovranno gestire le autostrade; non so
come potranno accettare questo tipo di discorso.
Non so se tale legge si inserisca in un discorso più vasto di
quello che è il territorio valdostano; penso che sia stato
confron­tato con le regioni o i paesi frontalieri, perché non è un
discorso che riguarda solo l'ambito della Valle d'Aosta, riguarda
un ambito più vasto, un ambito CEE, quindi Francia, Svizzera e
almeno gli stati che sono interessati a questo problema.
All'articolo 7, là dove si parla di sensibilizzazione, ho fatto
pre­sente che la sensibilizzazione va benissimo; però, perché
questa legge abbia una maggiore consistenza, oltre alla
sensibilizza­zione, avendo verificato quelli che sono i requisiti
antinquina­mento previsti dalla CEE, sarebbe opportuno far presente
che qualunque autotrasportatore che domani dovesse giungere ai
trafori, non potrà transitare nel territorio della Valle d'Aosta se
non ha tutti i requisiti previsti dalle norme CEE per quanto
ri­guarda l'inquinamento.
Sappiamo che oggi molti autotrasporta­tori che transitano dalla
Valle d'Aosta, se hanno dei controlli da parte della polizia
stradale e sono trovati non in possesso di tutti i requisiti, si
limitano a pagare le multe; questo discorso sicuramente sarebbe un
discorso limitativo rispetto a quello che è lo scopo che la legge
si prefigge. Non so se l'Assessore Ricca­rand abbia fatto questo
accertamento, però se fosse possibile inserire il tipo di discorso
che ho cercato di fare, si darebbe una maggiore credibilità a tale
legge.
Complessivamente, come dicevo all'inizio, devo dare atto
all'As­sessore Riccarand di aver fatto uno sforzo per andare
incontro alle esigenze dei cittadini. Mi auguro che questa legge
possa avere una sua praticabilità, anche se rimangono quei dubbi
che ho cercato di esprimere. Per quanto mi riguarda voterò questo
disegno di legge, presentato dall'Assessore Riccarand.
Presidente -
Ha chiesto la parola il Consigliere
Rini.
Rini (DC) -
Penso che tutti noi siamo d'accordo
che si debba cercare di limi­tare il passaggio dei TIR attraverso
la Valle d'Aosta, nel rispet­to della salute, dell'ambiente e della
sicurezza. Credo che si debba trovare una soluzione adeguata anche
per dare una ri­sposta alle petizioni del '90 e del '91, con le
quali circa 6000 cittadini chiedevano la risoluzione del
problema.
C'è sicuramente tanta buona volontà da parte dell'Assessore
Riccarand di voler risolvere il problema, ma penso che non ci
riuscirà con questa legge, che mi pare solo un elenco di
enun­ciazioni e di principi. Credo che utilizzando gli strumenti
che già esistono, si potrebbero e si dovrebbero ottenere i
risultati che si auspicano con la legge che ci viene proposta.
Credo che già attualmente il Prefetto, su segnalazione dell'Ufficio
regiona­le di monitoraggio della qualità dell'aria, quando viene
superata una certa soglia, è tenuto a prendere dei
provvedi­menti.
Per quanto riguarda la rumorosità, il controllo dei gas di
scari­co, la velocità e le distanze di sicurezza, credo che gli
organi preposti alla sicurezza stradale (tipo polizia stradale,
eccetera) siano già in grado di agire applicando le leggi che
esistono. So­no convinto che bisogna cercare di risolvere il
problema, ma si­curamente non si farà con questa legge che, se
approvata, avrà sicuramente un grande effetto pubblicitario.
Presidente -
Ha chiesto la parola il
Vicepresidente Aloisi.
Aloisi (APA) -
A questo punto, se dovessi mutuare
certi
slogan
pubblicitari di un noto spettacolo televisivo,
dovrei sostenere che dopo tutta la serie di lavori che abbiamo
portato avanti in Consiglio regiona­le, a questo punto siamo ai
"consigli per gli acquisti".
Questa legge ha solo un effetto e l'ho detto molto chiaramente
in commissione: quello di dare pubblicità su un fatto che
diffi­cilmente può essere regolamentato e che difficilmente può
ave­re degli effetti positivi per la tutela ambientale.
Non so se questo tipo di discorso è solo un atto pubblicitario
per dire: ci sono, faccio, vado avanti, oppure se con questo
interven­to si pensa di poter porre mano ad un problema che deve
avere un'altra soluzione e un'altra configurazione.
Se si analizza questa legge, si nota che esiste tutta una serie
di petizioni di principio, ed esistono anche degli organismi
pleto­rici, quasi di tipo sessantottino, se ci riferiamo in modo
partico­lare all'articolo 2. Ma questo lascia gli effetti che
ognuno di noi può pensare, mentre mi preoccupano di più tutta una
serie di requisiti che all'interno della stessa sono presenti.
Al di là del fatto che si ribadiscono alcune competenze, che
sono già nella nostra Regione prerogativa esclusiva del Prefetto,
l'aspetto che mi sorprende di più è quanto sancito dall'articolo 5.
Con questo articolo e con questa legge, nel caso in cui doves­se
avere una attuazione concreta, entriamo in quelli che sono i meri
compiti gestionali di una società e di una politica
societa­ria.
L'Assessore Riccarand sa che queste perplessità le ho
eviden­ziate in commissione e sa che questo tipo di ingerenza ci
po­trebbe portare un domani non solo ad avere dei problemi
occu­pazionali all'interno di queste società, ma ad avere
addirittura degli squilibri finanziari, che poi probabilmente
dovremmo ri­pianare.
Ma non solo. Dal momento che si vuole limitare il traffico
com­mer-ciale pesante, entrare in quella che è la politica
gestionale di una società ha senso se esiste un'azione concordata
su tutto l'arco al-pino, di conseguenza se ciò significa una soglia
che val­ga non solo all'interno della nostra Regione ma per tutte
le re­gioni frontaliere.
Altrimenti tutti gli strumenti di cui possiamo dotarci, e sulla
cui concretezza ho dei forti dubbi, non fanno altro che favorire le
altre società concorrenti presenti sull'arco alpino. La peggiore
cosa qual è? Che se non andiamo a deter­minare una soglia, la legge
lascia il tempo che trova.
Ribadiamo alcune prerogative che sono di esclusiva competenza
del Prefetto, altre che sono di esclusiva competenza delle forze
dell'ordine. E allora quando dicevo che molto probabilmente ci
riduciamo ad un annuncio pubblicitario, se l'annuncio
pubblici­tario deve essere una cosa che possiamo accettare e
sopportare, noi come Federazione autonomista votiamo questa legge,
però resta solo pubblicità.
Presidente -
Ha chiesto la parola il Consigliere
Bavastro.
Bavastro (LN) -
Il problema è stato già analizzato
dagli interventi che mi hanno preceduto, comunque voglio ribadire,
a nome del Gruppo Lega Nord, che indubbiamente i principi di questa
legge, i fini che questa legge si propone sono senz'altro
condivisibili, rispondono anzi a problemi che sentiamo e che devono
essere risolti.
Non credo che gli strumenti attraverso i quali questa legge si
propone di ridurre il traffico pesante in Valle d'Aosta siano
strumenti che possano portare effettivamente a dei risultati
concreti.
In effetti, il controllo, o comunque una consultazione da parte
della Regione con le società dei trafori circa la politica
tariffa­ria, mi sembra che difficilmente possa avere dei risultati,
anche perché le decisioni al riguardo dovrebbero essere condivise
an­che dai francesi e dagli svizzeri e non è detto che questo possa
avvenire.
Al di là di ciò, proprio concettualmente siamo abbastanza
con­trari ad un'intromissione da parte dell'ente pubblico in
deci­sioni che invece competono a società commerciali, che per
defi­nizione devono fare le proprie scelte in base a quelle che
sono le analisi commerciali che possono avere a disposizione. Per
cui non credo che attraverso tale via si possano raggiungere dei
ri­sultati.
Ugualmente, per ciò che riguarda il potenziamento della linea
ferroviaria, lo studio di fattibilità che si vuole avviare per
uti­lizzare maggiormente la ferrovia per il trasporto di merci mi
sembra assolutamente velleitario, perché anzitutto sarebbero
necessari interventi tecnici importanti che andrebbero ad inci­dere
sull'ambiente di fondovalle in maniera notevole, un am­biente già
abbastanza compromesso, su cui hanno inciso ulte­riormente i lavori
di costruzione della nuova autostrada.
Quindi, una scelta di questo tipo contraddice la scelta già
fatta circa l'autostrada. Può anche darsi che quella scelta sia
stata una scelta sbagliata, però è un dato di fatto, con il quale
dob­biamo fare i conti. E poi, in ogni caso, anche potenziando la
fer­rovia, le merci arrivano a Pré-Saint-Didier e a quel punto che
fine fanno? Cioè, non vedo in Pré-Saint-Didier un grosso punto di
arrivo.
Quindi anche questo strumento mi sembra assoluta­mente inutile,
a meno che non si pensi - in un futuro - di fare dei trafori
ferroviari, ma questa mi sembra una cosa che si proietta molto in
là nel tempo, e poi è tutt'altro che dimostrabi­le questa
volontà.
Rimane lo strumento di un più rigoroso controllo sulla
con­formità dei camion alle norme sugli scarichi; questo potrebbe
portare dei risultati, un maggiore rigore in tale senso, in quanto
se non si ridurrà di fatto il numero dei TIR, quanto me­no se ne
ridurrà il pregiudizio, nel senso che la garanzia che tutti i TIR
siano conformi alla normativa in vigore. Se non altro ci garantisce
circa il fatto che questi TIR hanno tutti gli stru­menti tecnici
per ridurre il danno al minimo.
Importante è anche un controllo sui carichi, in quanto anche
questi sia per quel che riguarda l'immissione dei gas di scarico,
sia per quel che riguarda la rumorosità hanno dei riflessi
im­portanti.
Credo che comunque una campagna d'informazione nei con­fronti
delle società degli autotrasportatori su questi punti, unita ad un
maggiore rigore effettivo, possa essere utile.
Fin qui un certo pessimismo. In realtà vanno fatte anche altre
considerazioni. Ci sono altri interventi che probabilmente
potreb-bero sdrammatizzare la situazione, non contemplati in questa
leg-ge, anche perché vanno al di fuori dell'ambito ristret­to della
legge.
Si parlava di ferrovia. La ferrovia non la vedo uno strumento
adatto per il trasporto di merci, potrebbe essere invece
sfrutta­ta, come più volte si è detto di voler fare, ma fino adesso
di provvedimenti concreti non ce ne sono stati, per il trasporto
dei passeggeri. Anche questo potrebbe portare ad una riduzione del
traffico complessivo; se ad esempio riducessimo il numero dei
pullman che transitano sulla SS 26, un piccolo risultato sareb­be
comunque conseguito, anche i pullman sono un elemento di disturbo e
di inquinamento.
Per potenziare i trasporti ferroviari per quel che riguarda il
trasporto passeggeri sarebbero sufficienti interventi migliora­tivi
molto meno ampi, interventi di miglioramento tecnologico fattibili
con una discreta facilità, per cui è una strada abba­stanza
praticabile.
Inoltre, il problema potrebbe essere sdrammatizzato in parte (e
so bene che non dipende certo dalla Regione, o quanto meno di­pende
solo in piccola misura dalla Regione) con l'apertura del tratto
stradale almeno fino ad Aymavilles, nel senso che Aosta è il punto
più sensibile dove i disagi sono maggiori. Poi al giorno che si
fermano, scalano marcia, ripartono; è chiaro che questa è una
situazione nociva e da eliminare. Il problema è di usare tutti gli
strumenti a disposizione della Regione, perché questo avvenga al
più presto.
Non dimentichiamo che sta per succede­re una cosa assolutamente
illogica: verrà aperto prima il tronco Aymavilles - Morgex che non
Quart - Aymavilles; questo è un grosso danno.
In conclusione, penso che tutto il problema meriterebbe una
ri­flessione forse più approfondita, cercando di adottare questi
strumenti di cui ho parlato.
Il nostro Gruppo, che avrebbe voluto proporre degli
emenda­menti, ritiene che tale legge, così com'è, non sia
facilmente ed utilmente emendabile; credo proprio che debba essere
riconsi­derata nel suo complesso. Per questo motivo il Gruppo Lega
Nord si asterrà su detta legge, a meno che la maggioranza non pensi
di ritirarla e di ripresentarla in una maniera più convin­cente e
con maggiore speranza di efficacia.
Presidente -
Ha chiesto la parola il Consigliere
Marguerettaz.
Marguerettaz (DC) -
Altri hanno già anticipato
come l'argomento di questo disegno di legge sia certamente ormai
condiviso da una grossa maggio­ranza, se non dalla totalità delle
forze politiche di questa Re­gione.
Dicevamo già ieri che le tematiche ambientali stanno avendo
successo, c'è una maggiore presa di coscienza da parte di tutti che
l'argomento è davvero importante.
Il senso del mio intervento, che riprende le cose già dette in
precedenza dai Consiglieri Rini e Aloisi, va in questa
direzione.
Sinceramente, al di là della dichiarazione degli intenti, questo
disegno di legge non ci convince, perché ci sembra che non scenda
in una concretezza di azione, che invece era auspicabile.
L'aspettativa che si aveva, soprattutto per la competenza e per
l'esperienza, nell'Assessore Riccarand, credo che man mano che
passano i mesi venga disattesa.
L'Assessore Riccarand, che ha impostato gran parte della sua
battaglia politica sulle tematiche ambientali, ci sta in parte
deludendo. Ci ha delusi già quando parlammo in questo Con­siglio
del modo di disincentivare l'uso degli olii combustibili per il
riscaldamento. Avevamo messo in evidenza allora come,
pro­babilmente frutto di una necessaria mediazione tra le forze di
questa maggioranza, non si fossero adoperati tutti gli stru­menti
che invece era possibile adoperare per giungere ad una forte
riduzione dell'inquinamento atmosferico nella nostra cit­tà; ora
l'impressione è la stessa anche se la causa è diversa.
Qui non si è giunti ad un disegno di legge che dicesse qualcosa,
non perché era necessaria un'opera di mediazione, ma proba­bilmente
perché c'è davvero un'impotenza generale di fronte a questo
problema.
Davvero ci apprestiamo a votare una legge la quale, a mio
av­viso, di legge ha molto poco. Verrebbe da fare la battuta, visto
che stiamo parlando di inquinamento dell'aria: ci sembra di votare
dell'aria fritta. Ma davvero questo disegno di legge sem­bra avere
tutto sommato la stessa valenza di un ordine del giorno; ci sono
una serie di dichiarazioni di intenti, condivisibili e buoni, ma
nulla più. Faccio solo alcuni esempi a sostegno di questa nostra
tesi.
Si mette in piedi un comitato permanente, composto da numerose
persone, che raccoglie tutti coloro che hanno competenza nel
settore, ma di questo comitato non si co­noscono precisamente i
compiti, se non quello di coordinare le iniziative per contenere e
ridurre le conseguenze negative di un troppo intenso traffico da
merci su strada attraverso la Valle d'Aosta.
Un comitato il cui valore viene già immediatamente sminuito, per
non dire annientato, dall'articolo 6 del disegno di legge, là dove,
ribadendo competenze che già esistono da parte del Presidente della
Giunta regionale in qualità di Prefetto, si dice che lo stesso
Presidente, prima di assumere dei provvedi­menti di restrizione
temporanea del traffico, sente questo comi­tato regionale, ove
ritenuto opportuno.
Quindi addirittura il Presidente della Giunta non è neppure
tenuto a confrontarsi con i componenti di detto comitato.
Ci sono poi delle riaffermazioni di competenze che già esistono,
non si dice nulla di nuovo in questo senso. L'unica cosa che mi
sembra di percepire come novità è l'articolo 3, dove la Regione
provvede ad istituire questi posti fissi e dispositivi mobili per
il controllo dei gas di scarico e dei rumori, e poi in
collaborazione con la polizia stradale.
Però anche qui c'è da fare una osserva­zione: se l'unica
politica disincentivante il passaggio dei TIR passa attraverso un
maggior controllo da parte degli organi quali la polizia stradale,
credo che anche in Italia, nella nostra Regione, abbiamo
numerosissimi esempi di come questo tipo di politica di indirizzo
sia più volte fallito. Faccio due esempi per tutti. Una finalità su
cui tutti non possono non essere d'accordo di raggiungere è quella
della sicurezza stradale: c'è tanto di legge che prevede l'uso
della cintura di sicurezza nelle auto; il controllo su ciò, essendo
venuto nel tempo a mancare, ha fatto sì che oggi siano molto pochi
coloro che usano la cintura di sicu­rezza.
Un altro esempio simile potrebbe valere per il controllo della
velocità: gli autovelox e le supermulte hanno avuto una loro
efficacia per brevissimo tempo e a lungo andare invece i cittadini
hanno disimparato l'uso dell'autovettura.
Al di là di questo, noi, oltre all'auspicio di una revisione
della politica tariffaria sulle autostrade e sui tunnel
autostradali, che è un auspicio che poteva benissimo essere scritto
in un or­dine del giorno come un auspicio, altro non vediamo.
Non voglio strumentalizzare dicendo che si fanno questioni di
pubblicità o di non pubblicità; di fatto mi interesserebbe che una
politica di tipo ambientale, quindi di ricerca per il
miglio­ramento della qualità dell'aria nella nostra Regione, anche
dal punto di vista dei rumori, fosse più concreta e migliore.
Presidente -
Ha chiesto la parola il Consigliere
Agnesod.
Agnesod (UV) -
Rispetto a questo disegno di legge
avevo già avuto modo di dire la mia impressione nella IV
Commissione. Innanzitutto bisogna riconoscere che questo disegno di
legge ha il merito di affronta­re tale tematica, però è una
tematica così importante e così va­sta, che tocca tanti interessi
economici e di vivibilità della no­stra Regione, che mi sarei
aspettato di trovarmi di fronte ad un contenuto molto più
pregnante.
Questo disegno di legge ha i limiti che sono già stati
evidenziati da altri che mi hanno preceduto, che sono quelli di
essere quasi una raccolta di ordini del giorno che abbiamo fatto
nel tempo in Consiglio regionale.
Ritengo si debba andare un po' più in là, e faccio un esempio.
All'articolo 8, trasporto ferroviario, si chiede su quale
indirizzo: raddoppio della linea, trasporti merci sul treno,
trasporto con il treno dei TIR.
Per quanto riguarda il discorso di limitare i nostri due tunnel,
con le altre regioni dell'arco alpino che sono coinvolte dal
traffi­co da e per l'Italia c'è un accordo? Si prevede in che modo
ed entro quali termini?
E se sì, sono termini ristretti?
Non pos­siamo mettere lì dei principi, che poi possono anche
tradursi in non applicabilità della legge nel giro di dieci anni,
perché que­sto sarebbe drammatico.
Mi aspettavo che l'Assessore Riccarand, che questa tematica nel
tempo l'ha sempre sviluppata e si è sempre dimostrato, al­meno a
voce, sensibile a questi problemi, entrasse più nel meri­to e
portasse un documento più pregnante.
Entrando nel merito del provvedimento, il comitato è composto da
tutta una serie di persone che giustamente, per la loro fun­zione o
per la loro competenza, fanno parte di questo comitato.
In quanto componente per molti anni di un'organizzazione
sin­dacale, posso dire che le organizzazioni sindacali che operano
in Valle d'Aosta sono all'altezza e lavorano nel settore dei
tra­sporti, portano avanti le trattative, affrontano le tematiche
dei trasporti, quindi una rappresentanza delle quattro maggiori
Organizzazioni sindacali funzionanti sul territorio io la vedrei,
in questo comitato.
Fra l'altro, nel comitato ci sono due rappre­sentanti designati
dalle associazioni operanti in Valle d'Aosta per la tutela dei
cittadini dagli effetti del traffico di merci su strada, e su
questo l'Assessore mi aveva risposto in commissio­ne, però non è
ancora chiaro perché possono essercene dieci, quindici, venti di
tali associazioni; mentre le Organizzazioni sindacali maggiormente
rappresentative sappiamo quali sono, e dobbiamo tenerne conto,
perché da anni portano avanti se­riamente queste tematiche.
Ho dei dubbi anche sull'articolo 3, là dove si dice che la
Giunta regionale è autorizzata a stipulare convenzioni e contratti
con società operanti per il rilevamento dei dati, qual è la
velocità, il peso, la categoria dei veicoli trasportanti merci in
transito at­traverso la Valle d'Aosta.
Abbiamo le strutture pubbliche che possono sopperire a questo
compito, ci sono le USL, le forze di polizia, c'è la forza
pubblica, ci sono i carabinieri, la finanza, la polizia stradale,
la polizia di frontiera il cui personale fra l'altro è in esubero
con la caduta delle barriere doganali, c'è il perso­nale del
Ministero dei lavori pubblici.
Il tutto sicuramente do­vrebbe essere coordinato
dall'assessorato competente. Quindi, è un elenco di principi che
dovrebbero avere una maggiore indi­cazione pratica, individuare
meglio quali sono gli obiettivi e su questi fare un dibattito molto
più approfondito per chiarire le indicazioni che vogliamo seguire
per raggiungere gli obiettivi, sui quali tutti concordiamo.
Credo che una raccolta generica di questo tipo corra il rischio
di rappresentare solo un momento esteriore di immagine, per cui
affrontiamo questa tematica ma in definitiva rimaniamo punto e a
capo.
Presidente -
É chiusa la discussione generale. Ha
chiesto la parola l'Asses­sore all'ambiente, territorio e
trasporti, Riccarand.
Riccarand (VA) -
Il problema del traffico dei TIR
attraverso la Valle d'Aosta costi-tuisce un problema molto grave,
molto preoccupante e molto diffi-cile da affrontare, perché siamo
inseriti in un contesto inter-nazionale che rende molto difficile
gli interventi a livello re­gionale.
La Giunta è perfettamente consapevole che non basta una leg­ge
regionale e non basta sicuramente questa legge regionale per
risolvere il problema. Occorre, per migliorare la situazione, una
forte volontà politica ed una forte determinazione nell'an­dare a
modificare una serie di meccanismi.
Questa legge regionale è lo strumento con cui si manifesta detta
volontà politica e con cui si individuano una serie di strumenti di
coordinamento per riuscire ad essere efficaci nell'azione. É chiaro
che nessuno degli strumenti previsti da questa legge di per sé è
risolutivo, né la legge di per sé lo è, se non sarà applicata con
estrema determinazione e con estrema volontà.
Fra gli strumenti previsti dalla legge c'è essenzialmente il
con­trollo. É vero oggi esiste un codice della strada che, se fosse
applicato, permetterebbe un controllo già molto efficace e molto
produttivo.
Il problema è che questo codice della strada non viene applicato
ed allora il fatto di avere un organismo di coor­dinamento che
raggruppa tutti gli attori principali, che devono presiedere a
questo controllo sotto la presidenza del Presidente della Giunta
regionale, permetterà di avviare un coordinamen­to di queste
energie, in modo da applicare il codice della strada in Valle
d'Aosta, in particolare per quanto riguarda il traffico delle
merci. Sicuramente già quello sarà un fatto disincenti­vante del
traffico dei TIR.
C'è poi un discorso sulle politiche tariffarie, su cui ho
sentito in commissione ancora oggi delle valutazioni molto
diversificate. C'è chi dice che con questo articolo 5 andiamo ad
interferire con le società concessionarie, con la società del
tunnel del Monte Bianco, addirittura andiamo a mettere in
discussione equilibri finanziari, andiamo a far perdere posti di
lavoro; c'è invece chi dice che ci troviamo solo di fronte a delle
petizioni di principio, a cose poco sostanziali. Sono ragionamenti
un po' contraddit­tori.
É chiaro che la Regione Valle d'Aosta non vuole andare ad
in­terferire - né la legge lo dice - e non ha potere di stabilire
le ta­riffe al tunnel del Monte Bianco, sull'autostrada, al Gran
San Bernardo.
Però già oggi queste tariffe non sono neanche di po­tere della
società, cioè non è la società del traforo del Monte Bianco che
stabilisce le tariffe e le agevolazioni al tunnel del Monte Bianco;
esiste un comitato di controllo che è espressione del Governo
francese e del Governo italiano, proprio perché scelte tariffarie
derivano da valutazioni di carattere complessi­vo e non solo da
interessi di carattere aziendale.
Allora il problema che abbiamo (ed è lo strumento di questo
articolo) è quello di fare una politica tariffaria, di prendere
l'impegno come Regione di camminare in quella direzione per una
politica tariffaria che tenga in considerazione i problemi che
abbiamo in Valle d'Aosta rispetto ad un eccessivo traffico dei TIR,
e quindi vada a ridurre le attuali agevolazioni. Pochi sanno che,
ad esempio, al tunnel del Monte Bianco - è il pro­blema che abbiamo
- le ditte di autotrasporto pagano delle ta­riffe irrisorie, perché
usufruiscono di agevolazioni che sono pari alla metà degli
abbonamenti di andata e ritorno, e su queste agevolazioni scatta
ancora un meccanismo che si chiama pre­mio di fedeltà, il quale
comporta ancora una riduzione del 20 percento.
Su questi meccanismi si può intervenire, e la stessa società del
traforo è disponibile ad un discorso su questo terre­no, perché non
è affatto detto che ciò debba significare una ri­duzione di entrare
per la società, in quanto andiamo a proporre una riduzione ed una
eliminazione progressiva delle agevola­zioni tariffarie.
La stessa cosa dicasi per quanto riguarda le regolamentazioni,
di competenza del Presidente della Giunta, anche in qualità di
Prefetto; lì si tratta, con un articolo di legge che è stato
studiato in modo che possa superare il vaglio del Presidente della
Commissione di coordinamento (ma non è detto che questo av­venga,
potrebbero esserci anche degli intoppi), di allargare al massimo le
possibilità che oggi si hanno di intervenire, ora molto
limitate.
Quindi si cerca di ampliare gli spazi di interven­to.
Quest'azione della Regione Valle d'Aosta (e il disegno di legge
lo dice) la cui volontà politica dovrà essere seguita da atti
con­seguenti, si manifesta anche attraverso delle concertazioni
in­ternazionali, perché non possiamo agire da soli.
Queste concer­tazioni sono già avviate quanto meno per quanto
riguarda l'asse per noi più importante, quello del Monte Bianco,
nel sen­so che esiste già un'intesa, un lavoro comune fra Valle
d'Aosta e Alta Savoia, per intervenire in modo concordato onde
limitare il traffico dei TIR.
Il Ministro dell'ambiente francese, domenica scorsa, a Chamonix,
ha affermato che a partire dal 1994 il Go­verno francese introdurrà
un sistema di controllo della qualità dell'aria sull'asse del Monte
Bianco, sul versante francese, in modo da avere elementi precisi di
verifica dei livelli di inqui­namento e per poter intervenire.
Nel documento conclusivo dei Ministri dell'ambiente di Francia,
Svizzera ed Italia, approvato domenica scorsa a Chamonix, c'è un
documento specifico sui trasporti, in cui i tre Ministri si
assumono un impegno per un'azione di riduzione del traffico di
merci su strada attraverso l'asse del Monte Bianco.
É un impegno preciso assunto a livello internazionale, frutto di
una nostra precisa azione. Quindi è chiaro che una azione a livello
regionale va sostenuta a livello governativo (e non solo dai
Ministri dell'ambiente) e va concor­data e sostenuta anche a
livello di Comunità europea.
Qualcuno in commissione - e oggi in aula - ha detto che forse ci
vorrebbe qualcosa di "più pesante". Se volevamo fare una legge
propagandistica, un proclamo, qualcosa di più pesante lo pote­vamo
mettere. Potevamo fare un disegno di legge in cui affer­mavano che
in Valle d'Aosta non transitano i mezzi di trasporto con più di ad
esempio 28 tonnellate, o non si transita in Valle d'Aosta nelle ore
notturne. Facevamo bella figura in Consiglio e tutto quanto, però
poi questo disegno di legge non ci veniva vi­stato dalla
Commissione di coordinamento e il discorso finiva lì.
Allora si tratta di fare dei provvedimenti che si possono
attuare nell'ambito delle regole che esistono, e poi su questa base
co­struire una politica di tale tipo. Se c'è questa volontà, si può
fa­re. Se questa volontà manca, non è che si andrà molto
avanti.
Non so, a giudicare dagli interventi che ci sono stati, se c'è
la volontà fino in fondo di andare su questa strada; oppure se si
fa il ragionamento che, valutando che i TIR hanno procurato dei
vantaggi in passato alla nostra Regione e adesso andranno
sull'autostrada, sostiene che in fondo sono soldi che entrano nelle
società del traforo e ci va bene così. Perché poi c'è anche questo
ragionamento che sotto sotto viene fatto.
La nostra linea è diversa, è quella di andare ad una politica
forte per ridurre questo livello di traffico. É difficile, ma se
c'è la volontà politica sono convinto che si può fare e si può
comin­ciare fin da subito con il coordinamento dei controlli, con
politi­che tariffarie, indispensabili se vogliamo ottenere dei
risultati, con una concertazione a livello nazionale e
internazionale. Questo è lo spirito del disegno di legge.
Avevo detto in commissione che se c'erano degli emendamenti
rafforzativi della legge, c'era piena disponibilità da parte della
Giunta di esaminarli e di accoglierli. Noto che emendamenti in
questo senso non ne sono stati presentati; quindi, mi sembra che
certe argomentazioni siano un non voler entrare nel merito della
questione.
Riteniamo che tale disegno di legge abbia un forte significato
politico, dia degli strumenti; siamo convinti che non è
risoluti­vo, che ci vorrà la capacità e la volontà di gestirlo;
credo però che questo passo dobbiamo farlo, per dimostrare in che
direzio­ne vogliamo andare.
Presidente -
Ha chiesto la parola il Presidente
della Giunta, Viérin Dino.
Viérin D. (UV)
- Tout simplement pour souligner
davantage la signification politique de ce projet de loi.
Il représente en effet la preuve évidente d'une volonté
politique, parce que si d'une part il y a un objectif qui est
commun du moins quant aux affirmations de la part de certains, à
savoir celui de limiter l'impact des transports et de leurs
infrastructures, et (pour ce qui nous concerne) celui de limiter
autant que possible le nombre des passages des poids lourds tout au
long de notre Vallée, d'autre part, il est important d'adopter des
mesures qui donnent application, ou qui puissent permettre, tout en
considérant les limites actuelles, de concrétiser cette
volonté.
Nous nous rendons compte que le problème est complexe et qu'il
ne peut pas être résolu au niveau d'une seule région et non plus au
niveau d'un seul Etat. Il s'agit de donner des preuves concrètes de
la volonté d'inverser une certaine tendance.
D'une part, nous sommes conscients des limites que ce projet
peut rencontrer; d'autre part, nous sommes convaincus qu'une action
concertée est nécessaire au niveau transfrontalier, au niveau des
communautés, au niveau des Etats.
A cet égard je crois que les initiatives auxquelles nous
participons, auxquelles l'Assesseur de l'environnement a fortement
contribué même au cours de ces dernières années pour leur
réalisation, vont dans cette direction.
L'Assesseur l'a souligné: la semaine dernière à Chamonix se sont
réunis les trois Ministres de l'environnement; le thème des
transports est l'un des thèmes qui est à l'attention de l'espace
Mont Blanc, de la conférence transfrontalière, des Ministres de
l'environnement.
Il y a donc une amorce de concertation. Ce projet de loi a donc
cette signification précise, représente une inversion de tendance,
peut représenter le premier pas vers l'adoption de mesures
successives, d'autres interventions qui pourront au mieux réaliser
cet objectif; un objectif qui est désormais indispensable et
nécessaire.
Au-delà d'autres implications ou d'autres retombées, le thème de
l'environnement et des initiatives dans ce secteur, le thème de la
pollution, de la protection et de l'environnement et des
communautés concernées, est un des thèmes auxquels nous serons de
plus en plus confrontés.
Ce n'est évidemment pas par cette mesure qu'on résoudra toutes
ces questions, c'est un premier pas important qui représente - sur
la base du programme qui a été présenté par cette majorité - une
inversion de tendance, une première démonstration de volonté que
nous voulons réaliser.
Presidente -
Si passa all'esame dell'articolato.
Articolo 1. Ha chiesto la paro­la il Consigliere Marguerettaz per
mozione d'ordine.
Marguerettaz (DC) -
Prima di giungere alla
votazione dell'articolato, credo che no­nostante il tentativo di
salvataggio fatto dal Presidente della Giunta con il suo immediato
intervento, il dibattito consiliare abbia evidenziato come solo la
forza politica dei Verdi sia con­vinta della bontà di questa legge.
Tutti gli interventi che si so­no susseguiti, a parte il tentativo
di salvataggio del Presidente della Giunta, evidenziavano le
perplessità che questi consiglieri hanno al riguardo del disegno di
legge.
Prima di andare alla votazione dell'articolato chiederei
all'As­sessore, prendendo atto del dibattito consiliare che si è
svolto, se non è il caso di ritirare questo disegno di legge, di
riportarlo negli organi preposti per poterlo migliorare.
É un argomento che per tanto tempo è stato discusso sotto for­ma
di ordini del giorno e di dichiarazioni di buoni auspici, che se si
perdessero ancora alcune settimane, un mese o due, per arrivare ad
un disegno di legge che fosse decisamente più con­vincente per il
Consiglio regionale, potrebbe essere una cosa positiva.
Presidente -
L'eventuale rinvio avrebbe dovuto
essere chiesto prima della chiusura della discussione generale. Ha
chiesto la parola il Consigliere Marguerettaz per dichiarazione di
voto.
Marguerettaz (DC) -
Uscirò da quest'aula, perché
non è la prima volta, signor Presi­dente del Consiglio, che a
fronte di proposte che possono essere giudicate sotto diversi
aspetti, che il sottoscritto, e in particola­re il Gruppo DC, fa in
quest'aula, le proposte non siano accetta­te, parandosi dietro a
degli schemi dettati da delle regole, det­tati da una
burocrazia.
La cosa pazzesca che condanno fortemente è che all'interno di
questo Consiglio, dove si continua a dire che si vuole
sburocra­tizzare un sistema amministrativo, non si cominci a
sburocra­tizzare il funzionamento stesso di questo Consiglio.
Non stiamo facendo una questione di lana caprina, è stata fatta
una richiesta alla quale, anziché rispondere nel modo in cui il
Presidente del Consiglio ha risposto, poteva rispondere il
Pre­sidente della Giunta dicendo che la proposta non veniva
accet­tata.
Ci rifiutiamo di continuare a non poter avere un dibattito
an­che sugli atti amministrativi quale quello che ci è proposto di
votare.
Presidente -
A me pare che ci sia stato un
dibattito ampio, concreto, rispetto al quale siano state
manifestate da parte di qualche consigliere delle perplessità, che
possono essere ribadite durante la dichia­razione di voto. Poi se
il Consigliere Marguerettaz vuole uscire, è libero di uscire. Ha
chiesto la parola l'Assessore all'ambiente, territorio e trasporti
Riccarand per dichiarazione di voto.
Riccarand (VA) -
Per dichiarare ovviamente il voto
favorevole ed anche per dire che non c'è assolutamente nessuna
intenzione di ritirare questo disegno di legge, che dal 29
settembre 1993 è all'esame dei consiglieri, rispetto al quale c'è
stata ampia disponibilità ad ac­cogliere suggerimenti, indicazioni,
emendamenti.
Il Gruppo DC è in commissione, tre commissioni lo hanno
esaminato, quindi c'era tutta la possibilità di presentare
emendamenti; ma di emendamenti la Giunta non ne ha visti.
Presidente -
Pongo in votazione l'articolo 1.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
All'articolo 2 vi sono tre
emendamenti di natura tecnica, di cui do lettura:
Emendamento n. 1 - All'articolo 2, comma 2, lett. f): sostituire
le parole "dell'Intendenza" con le parole "della Guardia".
Emendamento n. 2 - All'articolo 2, comma 2, dopo la lett. i):
aggiungere lettera l) "il Comandante del Gruppo dei carabinieri di
Aosta".
Emendamento n. 3 - All'articolo 2, il terzo comma è così
sostituito:
"3. Le associazioni ed i comitati che intendono concorrere alla
designazione dei due rappresentanti di cui al comma 2, lett. g),
devono far domanda all'Assessorato regionale dell'ambiente,
territorio e trasporti entro trenta giorni dall'entrata in vigore
della legge".
Li pongo in votazione.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 2 nel
testo così emendato:
Articolo 2 - (Comitato di controllo del trasporto merci su
strada)
1. É istituito, con sede presso il Servizio della comunicazione
e dei trasporti dell'Assessorato regionale dell'ambiente,
territorio e trasporti, un Comitato permanente di controllo del
trasporto merci su strada, con il compito di coordinare le
iniziative per contenere e ridurre le conseguenze negative di un
troppo inten­so traffico da merci su strada attraverso la Valle
d'Aosta.
2. Il Comitato è composto da:
a) il Presidente della Giunta regionale, con funzione di
presi­dente;
b) l'Assessore regionale all'ambiente, territorio e trasporti,
con funzioni anche di vice presidente;
c) il responsabile del Compartimento della Valle d'Aosta
dell'Azienda nazionale autonoma delle strade (ANAS);
d) i direttori di esercizio della Società italiana del traforo
del Monte Bianco, della Società italiana del traforo del Gran San
Bernardo, della Società raccordo autostradale val­dostana, della
Società autostrade valdostane;
e) il Comandante della Polizia stradale in Valle d'Aosta;
f) il Comandante della Guardia di finanza in Valle d'Aosta;
g) due rappresentanti designati dalle associazioni e dai
comi­tati operanti in Valle d'Aosta per la tutela dei cittadini
dagli ef­fetti del traffico di merci su strada;
h) il dirigente del Servizio della comu­nicazione e dei
trasporti dell'Asses­sorato regionale dell'ambiente, ter­ritorio e
trasporti;
i) il responsabile dell'Ufficio regionale di monitoraggio della
qualità dell'aria;
l) il Comandante del Gruppo dei carabinieri di Aosta.
3. Le associazioni ed i comitati che intendono concorrere alla
designazione dei due rappresentanti di cui al comma 2, lett. g),
devono far domanda all'Assessorato regionale dell'ambiente,
territorio e trasporti entro trenta giorni dall'entrata in vigore
della legge.
4. Il Comitato si riunisce su convocazione del Presidente e
della riunione è redatto un verbale a cura del dirigente del
Servizio della comunicazione e dei trasporti dell'Assessorato
regionale dell'ambiente, territorio e trasporti.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 3.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 4.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 5.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 6.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 7.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 8.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 9.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 10.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 11.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione l'articolo 12.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
Pongo in votazione la legge nel suo
complesso.
Esito della votazione
Presenti: 26
Votanti: 22
Favorevoli: 22
Astenuti: 4 (Chiarello, Linty, Rini, Tibaldi)
Il Consiglio approva
Presidente -
I lavori sono terminati. Il Consiglio
è aggiornato alle ore 16.
La seduta è tolta.
La seduta termina alle ore 13,05.
