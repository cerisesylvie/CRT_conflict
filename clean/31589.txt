Classificazione
EDILIZIA
Edilizia residenziale



Oggetto del Consiglio n. 607 del 11 giugno 2009 - Resoconto
OGGETTO N. 607/XIII - Disegno di legge: "Modificazioni alla
legge regionale 4 settembre 1995, n. 39 (normativa e criteri
generali per l'assegnazione, la determinazione dei canoni e la
gestione degli alloggi di edilizia residenziale pubblica)".
(Approvazione di un ordine del giorno).
Articolo 1
(Modificazioni all'articolo 1)
1. Il comma 1 dell'articolo 1 della legge regionale 4
settembre 1995, n. 39 (Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica), è sostituito dal
seguente:
"1. Le disposizioni della presente legge trovano applicazione
per gli alloggi utilizzati per le finalità sociali proprie
dell'edilizia residenziale pubblica:
a) realizzati o recuperati dallo Stato, dalla Regione, dagli
enti locali e dalle loro aziende;
b) realizzati o recuperati con il concorso o il contributo
dello Stato, della Regione, degli enti locali e delle loro aziende,
e dei privati;
c) in proprietà degli enti locali e delle loro
aziende.".
2. Il comma 1bis dell'articolo 1 della legge regionale
39/1995 è abrogato.
3. Dopo il comma 1bis dell'articolo 1 della legge regionale
39/1995, come abrogato dal comma 2, è inserito il seguente:
"1ter. Gli alloggi di cui al comma 1 sono considerati
alloggio sociale ai sensi del decreto del Ministro delle
infrastrutture del 22 aprile 2008.".
4. Dopo la lettera d) del comma 2 dell'articolo 1 della legge
regionale 39/1995, è inserita la seguente:
"dbis) il cui degrado comporti la necessità di effettuare
interventi di manutenzione straordinaria o di ristrutturazione
eccessivamente onerosi rispetto alla possibilità di una loro
cessione;".
5. Al comma 3 dell'articolo 1 della legge regionale 39/1995,
dopo le parole: "lett. d)," è inserita la seguente:
"dbis),".
Articolo 2
(Sostituzione dell'articolo 2)
1. L'articolo 2 della legge regionale 39/1995 è sostituito
dal seguente:
"Articolo 2
(Nozione di alloggio adeguato)
1. Ai fini della presente legge si considera alloggio
adeguato alle esigenze del nucleo familiare quello avente entrambe
le seguenti caratteristiche:
a) superficie utile, misurata al netto dei muri perimetrali e
di quelli interni e comprensiva delle soglie di passaggio da un
vano all'altro e degli sguinci di porte e finestre, non inferiore
a:
1) metri quadrati 28, per un nucleo familiare composto da una
persona;
2) metri quadrati 40, per un nucleo familiare composto da due
persone;
3) metri quadrati 60, per un nucleo familiare composto da tre
persone;
4) metri quadrati 70, per un nucleo familiare composto da
quattro persone;
5) metri quadrati 80, per un nucleo familiare composto da
cinque persone;
6) metri quadrati 95, per un nucleo familiare composto da sei
o più persone;
b) minimo un vano ogni due componenti il nucleo familiare,
fino ad un massimo di cinque vani. Ai fini del calcolo dei vani
sono esclusi la cucina o il soggiorno con angolo cottura, i locali
destinati a servizi igienici e i locali accessori.
2. Ai fini della determinazione della superficie utile netta
di cui al comma 1, lettera a), si applica una percentuale di
tolleranza in diminuzione pari al 15 per cento, per i casi di cui
ai numeri 1) e 2), e pari al 10 per cento, per i casi di cui ai
numeri 3), 4), 5) e 6).
3. Se il locale adibito a cucina ha una superficie utile
inferiore a metri quadrati 8, il numero minimo di vani, calcolato
ai sensi del comma 1, lettera b), è aumentato di una unità.
4. Nel caso di monolocali, l'alloggio è adeguato per un
nucleo familiare composto da una persona, a condizione che sia
rispettata la superficie minima di cui al comma 1, lettera
a).
5. É comunque considerato non adeguato l'alloggio, abitato da
un nucleo familiare con presenza di handicappati di natura motoria
e sensoriale, non adattabile ai sensi del decreto del Ministro dei
lavori pubblici 14 giugno 1989, n. 236.".
Articolo 3
(Modificazioni all'articolo 3)
1. La lettera a) del comma 1 dell'articolo 3 della legge
regionale 39/1995 è sostituita dalla seguente:
"a) alloggio improprio, l'unità immobiliare avente
caratteristiche tipologiche incompatibili con la destinazione ad
abitazione. Rientrano in tale categoria le baracche, le stalle, le
grotte, le caverne, i sotterranei, le soffitte, i bassi, le
autorimesse e le cantine. É altresì considerato improprio
l'alloggio privo di servizio igienico;".
2. Dopo il numero 4) della lettera b) del comma 1
dell'articolo 3 della legge regionale 39/1995, è inserito il
seguente:
"4bis) servizio igienico esterno.".
Articolo 4
(Sostituzione dell'articolo 4)
1. L'articolo 4 della legge regionale 39/1995 è sostituito
dal seguente:
"Articolo 4
(Definizioni)
1. Ai fini della presente legge, si intende per:
a) vano convenzionale, l'ambiente o il locale con una
superficie di metri quadrati 14, determinata ai sensi dell'articolo
45, comma 2;
b) vano abitabile, l'ambiente o locale che riceve aria e luce
direttamente dall'esterno mediante finestra, porta o altra
apertura, con superficie non inferiore a metri quadrati 7,50, con
esclusione della cucina, del soggiorno con angolo cottura, dei
locali destinati a servizi igienici e dei locali accessori;
c) vano accessorio, l'ambiente o il locale destinato a
servizi, disimpegno, ingresso, corridoio, anticamera, ripostiglio,
seminterrato, con superficie inferiore a metri quadrati
7,50.".
Articolo 5
(Sostituzione dell'articolo 5)
1. L'articolo 5 della legge regionale 39/1995 è sostituito
dal seguente:
"Articolo 5
(Nozione di nucleo familiare)
1. Ai fini della presente legge, il nucleo familiare del
concorrente all'assegnazione di un alloggio di edilizia
residenziale pubblica si intende costituito da tutti i soggetti,
anche non legati da vincoli di coniugio, affinità o parentela che,
alla data di presentazione della domanda di assegnazione,
compongono la famiglia anagrafica, come definita dall'articolo 4
del decreto del Presidente della Repubblica 30 maggio 1989, n. 223
(Approvazione del nuovo regolamento anagrafico della popolazione
residente). In ogni caso, il coniuge del richiedente, non separato
legalmente, è ricompreso nel nucleo familiare.
2. Nel caso di particolari situazioni debitamente documentate
in cui il nucleo familiare dichiarato dal concorrente nella domanda
risulti difforme da quello indicato nelle risultanze anagrafiche,
la Commissione di cui all'articolo 14 ne valuta l'ammissibilità,
anche ai fini dell'attribuzione del relativo punteggio.".
Articolo 6
(Sostituzione dell'articolo 6)
1. L'articolo 6 della legge regionale 39/1995 è sostituito
dal seguente:
"Articolo 6
(Requisiti per l'accesso all'edilizia residenziale
pubblica)
1. I concorrenti all'assegnazione di un alloggio di edilizia
residenziale pubblica devono possedere, alla data di pubblicazione
del bando e fino al momento dell'assegnazione dell'alloggio, i
seguenti requisiti:
a) cittadinanza italiana o di altro Stato dell'Unione
europea. É ammesso altresì il cittadino di uno Stato non
appartenente all'Unione europea, se soggetto regolarmente
soggiornante nel territorio dello Stato;
b) residenza nella Regione da almeno otto anni, maturati
anche non consecutivamente;
c) residenza anagrafica o attività lavorativa principale e
continuativa nel comune o in uno dei comuni compresi nell'ambito
territoriale cui si riferisce il bando di concorso per il periodo
minimo stabilito, per uno o entrambi i requisiti, nel bando
stesso;
d) non essere titolari di diritti di proprietà, usufrutto,
uso e abitazione:
1) su di un alloggio adeguato alle esigenze del nucleo
familiare, come definito dall'articolo 2, nel territorio
regionale;
2) su due o più alloggi, o quote di titolarità la cui somma è
pari o superiore a due unità, ubicati in qualsiasi
località;
e) Indicatore della Situazione Economica (ISE) non superiore
al limite definito ai sensi dell'articolo 7. L'ISE è desunto dalla
dichiarazione sostitutiva unica di cui al decreto legislativo 31
marzo 1998, n. 109 (Definizione di criteri unificati di valutazione
della situazione economica dei soggetti che richiedono prestazioni
sociali agevolate, a norma dell'articolo 59, comma 51, della legge
27 dicembre 1997, n. 449), rilasciata per l'anno di riferimento del
bando;
f) non essere assegnatario di un alloggio di edilizia
residenziale pubblica;
g) non essere stati dichiarati decaduti negli ultimi dieci
anni dall'assegnazione di un alloggio di edilizia residenziale
pubblica.
2. Ai fini del requisito di cui al comma 1, lettera d), non
si tiene conto degli alloggi:
a) dichiarati impropri o antigienici ai sensi dell'articolo
3;
b) gravati da usufrutto, uso o abitazione a favore di
terzi;
c) non utilizzabili a fini abitativi.
3. I requisiti di cui al comma 1, lettere d) ed e), devono
essere posseduti da tutti i componenti il nucleo
familiare.".
Articolo 7
(Sostituzione dell'articolo 7)
1. L'articolo 7 della legge regionale 39/1995 è sostituito
dal seguente:
"Articolo 7
(Indicatore di reddito)
1. L'indicatore di reddito è desunto dalla dichiarazione
sostitutiva unica di cui al decreto legislativo 31 marzo 1998, n.
109 (Definizione di criteri unificati di valutazione della
situazione economica dei soggetti che richiedono prestazioni
sociali agevolate, a norma dell'articolo 59, comma 51, della legge
27 dicembre 1997, n. 449), riportante i redditi relativi all'anno
precedente la data di presentazione della domanda. I limiti
dell'ISE, ai fini dell'assegnazione degli alloggi di cui alla
presente legge, sono individuati con deliberazione della Giunta
regionale, sentite le Commissioni consiliari competenti.
2. Entro il 30 giugno di ogni anno, la Giunta regionale può
variare i limiti di cui al comma 1, tenuto conto dell'andamento
dell'indice dei prezzi al consumo per le famiglie di operai e
impiegati, verificatosi nell'anno precedente, e delle condizioni
socio-economiche esistenti nel territorio regionale.".
Articolo 8
(Abrogazione dell'articolo 8)
1. L'articolo 8 della legge regionale 39/1995 è
abrogato.
Articolo 9
(Inserimento dell'articolo 8bis)
1. Dopo l'articolo 8 della legge regionale 39/1995, come
abrogato dall'articolo 8, è inserito il seguente:
"Art. 8bis
(Punteggi)
1. La graduatoria di assegnazione degli alloggi è formata
sulla base dei punteggi attribuiti in relazione ai requisiti
soggettivi e oggettivi di cui all'allegato Abis alla presente
legge.
2. La Giunta regionale, con propria deliberazione, può
modificare i punteggi di cui all'allegato Abis, sentite le
Commissioni consiliari competenti.".
Articolo 10
(Modificazioni all'articolo 9)
1. Al comma 1 dell'articolo 9 della legge regionale 39/1995,
le parole: "da enti pubblici" sono sostituite dalle seguenti: "dai
comuni".
2. Il comma 3 dell'articolo 9 della legge regionale 39/1995 è
abrogato.
3. Al comma 6 dell'articolo 9 della legge regionale 39/1995,
la parola: "3," è soppressa.
4. Il comma 8 dell'articolo 9 della legge regionale 39/1995 è
abrogato.
Articolo 11
(Modificazioni all'articolo 10)
1. La lettera b) del comma 1 dell'articolo 10 della legge
regionale 39/1995 è sostituita dalla seguente:
"b) i requisiti per l'accesso all'edilizia residenziale
pubblica di cui all'articolo 6;".
2. La lettera d) del comma 1 dell'articolo 10 della legge
regionale 39/1995 è sostituita dalla seguente:
"d) il termine di scadenza della presentazione delle domande,
comunque non inferiore a trenta giorni dalla data di pubblicazione
del bando;".
3. La lettera e) del comma 1 dell'articolo 10 della legge
regionale 39/1995 è sostituita dalla seguente:
"e) i documenti da allegare alla domanda.".
4. Il comma 2 dell'articolo 10 della legge regionale 39/1995
è abrogato.
Articolo 12
(Modificazioni all'articolo 11)
1. L'alinea del comma 1 dell'articolo 11 della legge
regionale 39/1995 è sostituito dal seguente:
"1. Nella domanda, redatta e inoltrata secondo le modalità e
entro i termini previsti dal bando, devono essere
indicati:".
2. Il comma 3 dell'articolo 11 della legge regionale 39/1995
è sostituito dal seguente:
"3. Il concorrente deve dichiarare ai sensi degli articoli 30
e 31 della legge regionale 6 agosto 2007, n. 19 (Nuove disposizioni
in materia di procedimento amministrativo e di diritto di accesso
ai documenti amministrativi), mediante dichiarazione sostitutiva di
certificazione e di atto di notorietà, la sussistenza dei requisiti
in suo favore ed in favore dei componenti il nucleo familiare,
nonché ogni altro dato richiesto nella domanda.".
Articolo 13
(Sostituzione dell'articolo 12)
1. L'articolo 12 della legge regionale 39/1995 è sostituito
dal seguente:
"Articolo 12
(Istruttoria delle domande)
1. L'ente che ha indetto il bando procede all'istruttoria
delle domande, verificandone la regolarità e la completezza della
documentazione allegata.
2. Ai fini di cui al comma 1, l'ente che ha indetto il bando
può richiedere agli interessati ulteriori informazioni o
documentazione integrativa.
3. L'ente che ha indetto il bando provvede, in via
provvisoria, all'attribuzione dei punteggi a ciascuna domanda sulla
base delle dichiarazioni contenute nella domanda stessa e della
documentazione allegata.
4. Per l'esercizio delle funzioni di cui ai commi 1, 2 e 3, i
comuni possono delegare l'Azienda regionale per l'edilizia
residenziale (ARER) di cui alla legge regionale 9 settembre 1999,
n. 30 (Istituzione dell'Azienda regionale per l'edilizia
residenziale - Agence régionale pour le logement), previa
convenzione.
5. Le domande, con i punteggi a ciascuna attribuiti e con la
relativa documentazione, sono trasmesse, entro novanta giorni dal
termine di scadenza per la presentazione delle medesime, alla
Commissione di cui all'articolo 14, dandone contestuale
comunicazione alla struttura regionale competente in materia di
edilizia residenziale pubblica.".
Articolo 14
(Sostituzione dell'articolo 14)
1. L'articolo 14 della legge regionale 39/1995 è sostituito
dal seguente:
"Articolo 14
(Commissione di edilizia residenziale pubblica)
1. Presso l'assessorato regionale competente in materia di
edilizia residenziale pubblica è istituita la Commissione per
l'edilizia residenziale pubblica.
2. La Commissione svolge, in particolare, i seguenti
compiti:
a) cura l'istruttoria delle domande ai fini della formazione
e degli aggiornamenti delle graduatorie;
b) decide in merito ai ricorsi di cui all'articolo 16, comma
3;
c) predispone la graduatoria degli aspiranti al cambio di
alloggio di cui all'articolo 31;
d) esamina le domande di emergenza abitativa ai sensi
dell'articolo 15 della legge regionale 26 ottobre 2007, n. 28
(Disposizioni di riordino in materia di edilizia residenziale.
Modificazioni alla legge regionale 8 ottobre 1973, n. 33);
e) rilascia il parere obbligatorio e vincolante di cui
all'articolo 36, comma 4.
3. La Commissione, nominata con decreto del Presidente della
Regione, dura in carica cinque anni ed è così composta:
a) un magistrato, anche a riposo, con funzioni di presidente,
designato dal Presidente del Tribunale di Aosta;
b) un esperto in materia di politiche sociali designato dalla
Giunta regionale, o suo delegato;
c) un esperto in materia di edilizia residenziale pubblica
designato dalla Giunta regionale, o suo delegato;
d) il presidente dell'ARER, o suo delegato;
e) un rappresentante delle organizzazioni sindacali degli
assegnatari più rappresentative a livello nazionale, designato
dalle medesime, o suo delegato;
f) un rappresentante delle organizzazioni sindacali
maggiormente rappresentative a livello regionale, designato dalle
medesime, o suo delegato;
g) un membro designato dal Presidente della Regione, o suo
delegato.
4. La Commissione è integrata di volta in volta dal Sindaco
del Comune interessato all'assegnazione degli alloggi, o suo
delegato, con diritto di voto.
5. La Commissione elegge il vice presidente fra i membri di
cui al comma 1, lettere b), c), d), e) ed f).
6. Per la validità delle sedute della Commissione è
sufficiente la presenza di quattro componenti, fra i quali,
comunque, deve essere compreso il presidente o il vice presidente.
La Commissione delibera a maggioranza dei presenti, e, in caso di
parità di voti, prevale il voto del presidente.
7. Le funzioni di segreteria della Commissione sono svolte da
un dipendente della struttura regionale competente in materia di
edilizia residenziale pubblica.
8. La Commissione, ove lo ritenga opportuno, può:
a) nominare al suo interno delle sottocommissioni,
definendone i compiti e la durata;
b) avvalersi di tecnici esperti.".
Articolo 15
(Sostituzione dell'articolo 16)
1. L'articolo 16 della legge regionale 39/1995 è sostituito
dal seguente:
"Articolo 16
(Formazione della graduatoria)
1. La Commissione, entro novanta giorni dal ricevimento delle
domande, con i punteggi ad esse attribuiti, e della relativa
documentazione, predispone la graduatoria provvisoria.
2. La graduatoria provvisoria, entro quindici giorni dalla
sua formazione, è pubblicata all'Albo pretorio del Comune
interessato per quindici giorni consecutivi.
3. Entro venti giorni dalla scadenza del termine di
pubblicazione della graduatoria all'Albo pretorio, gli interessati
possono presentare opposizione in carta semplice alla Commissione
che decide entro trenta giorni dalla scadenza del termine stabilito
per la presentazione del ricorso.
4. Esaurito l'esame delle opposizioni, la Commissione formula
la graduatoria definitiva e la trasmette al Comune interessato per
l'approvazione.
5. In caso di parità di punteggio è preferito il concorrente
più anziano di età.
6. In caso di persistente parità è preferito il concorrente
con maggiore anzianità di residenza in Valle d'Aosta. In caso di
ulteriore parità, la Commissione procede al sorteggio in presenza
degli interessati.
7. L'ordine conseguito da ciascun concorrente nella
graduatoria definitiva dà titolo all'assegnazione dell'alloggio
fino ad esaurimento delle disponibilità, nel rispetto di quanto
previsto dall'articolo 20.
8. La graduatoria definitiva è pubblicata con le stesse
modalità stabilite per la graduatoria provvisoria.
9. Gli alloggi sono assegnati in relazione alla composizione
del nucleo familiare del concorrente e secondo l'ordine stabilito
nella graduatoria definitiva.".
Articolo 16
(Sostituzione dell'articolo 18)
1. L'articolo 18 della legge regionale 39/1995 è sostituito
dal seguente:
"Articolo 18
(Aggiornamento della graduatoria di assegnazione)
1. La graduatoria definitiva, con decorrenza dall'anno
successivo alla sua approvazione, è aggiornata dalla Commissione di
cui all'articolo 14 entro il 30 giugno di ogni anno, sulla base
delle domande presentate al Comune interessato entro il 31
dicembre, sia da parte di nuovi aspiranti all'assegnazione, sia da
parte di coloro i quali, già collocati in graduatoria, abbiano
interesse a far valere condizioni più favorevoli.
2. La Commissione, entro il 31 gennaio di ogni anno, esamina
le domande di cui al comma 1 e predispone un elenco provvisorio con
indicazione del punteggio attribuito o aggiornato. L'elenco è
pubblicato entro il 15 febbraio, per quindici giorni consecutivi,
all'Albo pretorio del Comune.
3. Entro venti giorni dalla pubblicazione dell'elenco, gli
interessati possono presentare opposizione in carta semplice alla
Commissione che, entro il 31 marzo, esaminati i ricorsi, aggiorna
la graduatoria definitiva, con l'inserimento o la ricollocazione
dei concorrenti interessati.
4. La graduatoria definitiva è pubblicata per quindici giorni
consecutivi all'Albo pretorio del Comune interessato e conserva
efficacia fino alla pubblicazione del successivo
aggiornamento.".
Articolo 17
(Sostituzione dell'articolo 19)
1. L'articolo 19 della legge regionale 39/1995 è sostituito
dal seguente:
"Articolo 19
(Verifica dei requisiti prima dell'assegnazione)
1. In sede di assegnazione degli alloggi, il Comune verifica
il permanere dei requisiti previsti per l'assegnazione richiedendo,
ove del caso, la documentazione necessaria.
2. Se non è trascorso un anno dalla data di inserimento o
ricollocazione degli interessati nella graduatoria definitiva e non
sono intervenute variazioni anagrafiche, ad eccezione di nascite e
decessi, il Comune provvede a verificare il permanere del requisito
di cui all'articolo 6, comma 1, lettera c).
3. Nel caso in cui sia trascorso più di un anno dalla data
d'inserimento o ricollocazione degli interessati nella graduatoria
definitiva, la verifica riguarda la permanenza dei requisiti di cui
all'articolo 6 e delle condizioni che hanno determinato il
punteggio. Nel caso in cui queste ultime non siano confermate, alle
eventuali nuove condizioni sono attributi i relativi punteggi,
previa valutazione delle medesime.
4. Il Comune trasmette la documentazione relativa alle
verifiche di cui al comma 3 alla Commissione di cui all'articolo 14
per le valutazioni di competenza. La Commissione, qualora accerti
la mancanza anche di un solo requisito di cui all'articolo 6,
oppure il mutamento delle condizioni determinanti il punteggio, nei
successivi venti giorni provvede ad esprimere parere vincolante al
Comune in ordine all'eventuale esclusione o al mutamento della
posizione del richiedente nella graduatoria medesima.".
Articolo 18
(Sostituzione dell'articolo 20)
1. L'articolo 20 della legge regionale 39/1995 è sostituito
dal seguente:
"Articolo 20
(Modalità di assegnazione)
1. L'assegnazione degli alloggi, in base all'ordine della
graduatoria definitiva, è effettuata dal Comune territorialmente
competente.
2. Ogni ente proprietario o gestore di alloggi comunica al
Comune, al Presidente della Regione e alla struttura regionale
competente in materia di edilizia residenziale pubblica l'elenco
degli alloggi disponibili entro dieci giorni dall'effettiva
disponibilità.
3. Qualora la tipologia degli alloggi disponibili e le
caratteristiche dei nuclei familiari in graduatoria non consentano
l'assegnazione di un alloggio adeguato alle esigenze del nucleo
familiare, al soggetto avente titolo può essere proposto un
alloggio adeguato avente anche una sola delle caratteristiche di
cui all'articolo 2, comma 1. In tale caso l'eventuale rinuncia è
giustificata.".
Articolo 19
(Modificazioni all'articolo 21)
1. Al comma 2 dell'articolo 21 della legge regionale 39/1995,
le parole: ", nel rispetto di quanto previsto all'articolo 20,
comma 3" sono soppresse.
2. Il comma 3 dell'articolo 21 della legge regionale 39/1995,
è sostituito dal seguente:
"3. La scelta dell'alloggio deve essere effettuata
dall'assegnatario o da persona delegata. In caso di mancata
presentazione non motivata, il Comune dichiara la decadenza
dall'assegnazione e l'esclusione dalla graduatoria.".
3. Al comma 5 dell'articolo 21 della legge regionale 39/1995,
le parole: "per gravi e documentati motivi" sono soppresse.
4. Dopo il comma 5 dell'articolo 21 della legge regionale
39/1995, è inserito il seguente:
"5bis. É ritenuta giustificata la rinuncia all'alloggio da
parte di un assegnatario al quale sia stato proposto un alloggio
adeguato ai sensi dell'articolo 2, ma il cui numero di vani, in
rapporto alla composizione del suo nucleo familiare, non permetta
un'adeguata e razionale sistemazione alloggiativa.".
Articolo 20
(Modificazioni all'articolo 22)
1. Al comma 6 dell'articolo 22 della legge regionale 39/1995,
la parola: "trenta" è sostituita dalla seguente: "novanta".
2. Il comma 9 dell'articolo 22 della legge regionale 39/1995
è abrogato.
Articolo 21
(Modificazione all'articolo 24)
1. Il comma 2 dell'articolo 24 della legge regionale 39/1995,
è sostituito dal seguente:
"2. L'aliquota di riserva degli alloggi compresi nei
programmi di intervento, da destinare ai profughi, è pari alla
percentuale minima prevista dall'articolo 34 della l. 763/1981 e
successive modificazioni e integrazioni.".
Articolo 22
(Modificazione all'articolo 27)
1. Al comma 1bis dell'articolo 27 della legge regionale
39/1995, la parola: "c)" è sostituita dalla seguente: "d)".
Articolo 23
(Modificazione all'articolo 36)
1. Il comma 3 dell'articolo 36 della legge regionale 39/1995
è abrogato.
Articolo 24
(Modificazione all'articolo 56)
1. Al comma 1 dell'articolo 56 della legge regionale 39/1995,
le parole: "agli allegati A e" sono sostituite dalle seguenti:
"all'allegato".
Articolo 25
(Abrogazioni)
1. Sono abrogati:
a) gli articoli 15, 17 e 25 della legge regionale
39/1995;
b) l'allegato A della legge regionale 39/1995.
Articolo 26
(Inserimento dell'allegato Abis)
1. Dopo l'allegato A della legge regionale 39/1995, come
abrogato dall'articolo 25, comma 1, lettera b), è inserito il
seguente:
"Allegato Abis
Punteggi attribuiti in dipendenza delle condizioni soggettive
e oggettive del concorrente e del suo nucleo familiare (articolo
8bis)
a) Condizioni soggettive:
1) richiedente con anzianità di residenza in Valle d'Aosta
maturata anche non consecutivamente:
1.1 per ogni anno intero successivo ad otto anni: punti da un
minimo di 0,2 a un massimo di 0,5 a discrezione del Comune;
2) richiedente con anzianità di residenza continuativa nel
comune sede dell'intervento, superiore a quella richiesta per
l'accesso al bando: punti da 0,2 a 1 per ogni anno intero a
discrezione del Comune;
3) valore dell'Indicatore della situazione economica (ISE)
previsto dall'articolo 6:
3.1 fino al 20 per cento del limite di cui all'articolo 7:
punti 3;
3.2 oltre il 20 per cento e fino al 50 per cento del limite
di cui all'articolo 7: punti 2;
3.3 oltre il 50 per cento e fino all'80 per cento del limite
di cui all'articolo 7: punti 1;
4) nucleo familiare superiore a tre persone: punti 1;
5) per ogni minore presente nel nucleo familiare fino ad un
massimo di tre: punti 1;
6) richiedente singolo con presenza di uno o più minori
all'interno del nucleo familiare: punti 2;
7) richiedente con età superiore a sessantacinque anni, solo
o con il coniuge o con il convivente more uxorio, oppure nel cui
nucleo familiare sia presente un discendente minore a carico o
portatore di handicap: punti 2;
8) presenza nel nucleo familiare di componenti di cui alla
legge 5 febbraio 1992 n. 104 (Legge-quadro per l'assistenza,
l'integrazione sociale e i diritti delle persone
handicappate):
8.1 persona handicappata in situazione di gravità: per ogni
persona punti 2;
8.2 persona handicappata: per ogni persona punti 1;
9) presenza nel nucleo familiare di componenti con invalidità
certificata dalla competente Commissione regionale:
9.1 compresa tra l'80 per cento ed il 100 per cento o, anche
in assenza di quantificazione della percentuale di invalidità
qualora dal certificato medesimo risultino difficoltà persistenti a
svolgere i compiti e le funzioni proprie dell'età: per ogni persona
punti 2;
9.2 compresa fra il 67 per cento ed il 79 per cento: punti
1;
10) ai nuclei familiari con componenti che rientrino nelle
condizioni di cui ai numeri 8.1) e 9.1) è attribuito 1 punto
ulteriore in presenza di barriere architettoniche, certificata dal
Comune, che comporti concreto impedimento al disabile
nell'accessibilità all'alloggio occupato, in relazione allo
specifico genere di disabilità posseduta;
11) richiedente che da non oltre due anni dalla data di
scadenza del bando abbia contratto matrimonio o abbia instaurato
una convivenza more uxorio: punti 1;
12) anni di permanenza in graduatoria: punti da 0,1 a 1 per
ogni anno intero a decorrere dal primo inserimento a discrezione
del Comune;
13) richiedenti appartenenti alla Polizia di Stato, Arma dei
Carabinieri e Corpo di Guardia di Finanza: punti 1;
b) condizioni oggettive:
1) abitazione in alloggio improprio ai sensi dell'articolo 3,
comma 1, lettera a): 1 punto per ogni anno intero fino ad un
massimo di punti 4;
2) nucleo familiare o singola persona che, a seguito di
esecuzione di sentenza di rilascio di abitazione o di sentenza di
separazione personale tra coniugi, coabita da almeno due anni alla
data del bando in uno stesso alloggio con uno o più nuclei
familiari: punti 2,5;
3) abitazione, alla data del bando, da almeno due anni in
alloggio antigienico, ai sensi dell'articolo 3, comma 1, lettera
b):
3.1 per una fattispecie: punti 1;
3.2 per due o più fattispecie: punti 2;
4) situazione di disagio abitativo, esistente da almeno due
anni alla data del bando, in alloggio non adeguato ai sensi
dell'articolo 2: punti 1;
5) richiedenti che alla data di pubblicazione del
bando:
5.1 a seguito di esecuzione della sentenza o dell'ordinanza
di rilascio dell'abitazione, fruiscano di sistemazione alloggiativa
precaria in struttura alberghiera o similare: punti 4;
5.2 siano interessati da un provvedimento esecutivo di
sfratto non intimato per inadempienza contrattuale, da un verbale
di conciliazione giudiziaria, oppure da un'ordinanza di sgombero,
emessi da meno di due anni, e comunque con data di esecuzione non
eccedente l'anno successivo la pubblicazione del bando: punti
4;
5.3 abitino in alloggio che debba essere rilasciato per
effetto di sentenza di separazione personale fra coniugi, entro un
anno dalla data di pubblicazione del bando: punti 4;
5.4 abitino in alloggio di servizio che debba essere
rilasciato a seguito di collocamento a riposo o per altro motivo
imprevisto non dipendente dalla volontà propria: punti 4.
c) Precisazioni
1) il Comune in sede di bando può specificare ulteriori
condizioni soggettive ed oggettive determinando i relativi
punteggi, fino ad un massimo complessivo di punti 5;
2) i provvedimenti giudiziari di rilascio per finita
locazione degli immobili adibiti ad uso abitativo, di cui alla
lettera b), numeri 5.1 e 5.2, sono valutati ai fini
dell'attribuzione del punteggio solo se contengono l'esplicita
enunciazione della data di registrazione del contratto di locazione
e gli estremi della lettera raccomandata con avviso di ricevimento
recante disdetta della locazione da parte del locatore, ai sensi
dell'articolo 1bis del decreto legge 20 ottobre 2008, n. 158
(Misure urgenti per contenere il disagio abitativo di particolari
categorie sociali), convertito, con modificazioni, dalla legge 18
dicembre 2008, n. 199;
3) le condizioni di cui alla lettera a), numeri 8) e 9), non
sono cumulabili tra loro quando riferite ad una stessa persona. In
tal caso verrà considerata la casistica più favorevole
all'interessato;
4) le condizioni di cui alla lettera b), numeri 1), 3) e 4),
non sono cumulabili tra loro, così come quelle di cui alla lettera
b), numeri 2) e 4);
5) la condizione di cui alla lettera b), numero 5), non è
cumulabile con le altre condizioni oggettive;
6) ai richiedenti che ricadano nelle condizioni di cui alla
lettera b), numero 5), nel periodo intercorrente tra la data di
pubblicazione del bando e quella di approvazione della graduatoria
provvisoria, è riconosciuto, su domanda documentata, il relativo
punteggio; parimenti sono riconosciuti i punteggi di cui alla
lettera a), numeri 4), 5) e 6) ai richiedenti il cui nucleo
familiare raggiunga, nello stesso periodo, tali condizioni a
seguito della nascita di figli.".
Articolo 27
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, le Conseiller
Comé.
Comé (SA-UdC-VdA)
- Merci, M. le Président. La
legislazione specifica sull'edilizia residenziale pubblica e la
conseguente costruzione di alloggi destinati alle famiglie in
condizioni economiche modeste, hanno avuto in Italia una lunga
tradizione. Fin dal primo dopoguerra numerose leggi statali hanno
permesso di realizzare piani per le case popolari, basti pensare
all'INA casa, al piano Gescal e poi all'istituzione dello IACP.
Dal 1981 vengono approvati dal CIPE i criteri generali per
l'assegnazione degli alloggi, demandando alle Regioni il compito di
uniformarsi ad essi nell'esercizio della loro attività legislativa
in materia di assegnazione e locazione degli alloggi di edilizia
residenziale pubblica e di fissazione dei relativi canoni. A
seguito di tali provvedimenti la nostra Regione assunse i necessari
strumenti normativi: la prima legge regionale venne approvata nel
1987, la legge 15, a cui poi sono seguite la revisione e
l'aggiornamento operati con l'approvazione della legge 39/95.
Con il disegno di legge 34 si modifica in modo sostanziale una
parte della legge regionale 39/95, con particolare riferimento ai
requisiti e procedure per l'assegnazione degli alloggi di edilizia
residenziale pubblica (ERP), tramite l'emanazione di apposito bando
da parte dell'ente proprietario. La modifica normativa è
finalizzata a introdurre disposizioni atte a consentire ai Comuni
valdostani la predisposizione di bandi di assegnazione, che tengano
conto e rispondano con maggior efficacia alle variate condizioni
socio economiche della popolazione.
Il testo di disegno di legge approvato dalla Giunta regionale è
stato discusso nell'ambito della III Commissione, aprendo il
confronto anche con le categorie sociali rappresentate nell'ambito
della consulta della casa, di cui all'articolo 20, della legge
regionale 30/99. La commissione, a conclusione del suo lavoro, ha
elaborato e approvato un nuovo testo che è stato poi approvato alla
unanimità. Il nuovo testo del disegno di legge si compone ora di 27
articoli con un allegato.
Le principali novità introdotte con il disegno di legge in
oggetto riguardano l'introduzione del numero di vani quale nuovo
parametro, oltre a quello della superficie utile dell'alloggio, per
definire l'alloggio adeguato, introducendo anche il concetto di
alloggio sociale, così come è stato definito dalla Commissione
europea; l'introduzione fra i requisiti soggettivi per accedere
alle case di ERP del periodo minimo di residenza in Valle d'Aosta
di otto anni anche non consecutivi; l'applicazione per l'accesso
alle case ERP dell'indicatore della situazione economica del nucleo
familiare, in sostituzione del solo reddito complessivo previsto
dalla normativa vigente; l'eliminazione inoltre delle diverse
graduatorie per l'assegnazione delle case distinte per differenti
categorie di utenti, quindi generalità, anziani, handicappati,
famiglia di nuova formazione; la modifica e semplificazione delle
procedure di formulazione della graduatoria di assegnazione delle
case - A tale proposito si evidenzia che, a differenza della
normativa attuale, nella quale era previsto l'aggiornamento
biennale della graduatoria definitiva di assegnazione, con la
necessità peraltro poco rispettata dagli enti locali di emanare un
nuovo bando di selezione, il disegno di legge prevede una
graduatoria permanente. La stessa sarà aggiornata annualmente,
sulla base delle nuove domande presentate al Comune entro il 31
dicembre di ogni anno e per tener conto di eventuali condizioni più
favorevoli nei confronti delle persone già collocate in graduatoria
-; l'attribuzione di nuovi punteggi per la formulazione della
graduatoria definitiva, nella quale fra l'altro è prevista
un'autonomia da parte dell'ente proprietario che potrà specificare
ulteriori condizioni soggettive ed oggettive di partecipazione,
attribuendo alle stesse punteggi fino a un massimo complessivo di
cinque punti.
Président
- Nous sommes en discussion sur le nouveau
texte qui a été prédisposé par la III
e
Commission. La
parole au Conseiller Rigo.
Rigo (PD)
- Grazie, Presidente. Tre considerazioni. La
prima riguarda il metodo con il quale è stato costruito questo
disegno di legge. Oggi, sempre più, la legislazione e la
programmazione propongono i termini concertazione, consultazione,
partecipazione, collaborazione, intesa, accordo che, ovviamente,
non sono sinonimi ma evidenziano tutti l'importanza di uno sviluppo
delle relazioni fra i soggetti che agiscono nella società per la
risoluzione dei problemi. Il sociale, come in questo caso, è un
campo complesso, esteso, diversificato in cui opera una
molteplicità di soggetti anche in continuo mutamento; tali fattori,
molte volte, spaventano da un lato, ma costituiscono anche enormi
potenzialità.
Le caratteristiche del cosiddetto "campo sociale" impongono, a
chi deve progettare, come in questo caso, a programmare, di
abbandonare gli strumenti abituali, quali, ad esempio, l'impegno
del singolo funzionario nel chiuso del suo ufficio, che si rileva
oggi inadeguato e di provare ad immaginare progetti partecipati. La
stesura partecipata di provvedimenti legislativi è lo strumento che
consente il confronto, l'integrazione delle diverse esperienze e,
quindi, la condivisione delle scelte, che costituisce, in sostanza,
la garanzia che quanto è stato deciso abbia poi le gambe per
camminare. Questo tipo di partecipazione è cosa ben diversa dalla
informazione o dalla consultazione che chi ha il potere di decidere
attiva per conoscere le opinioni degli altri: significa costruire
insieme, mediare dall'inizio fra visioni, ruoli ed obiettivi
differenti, sviluppando, con l'apporto di tutti, il progetto che
ognuno sentirà come proprio, riconoscendosi poi in esso.
Tutto ciò è facile a dirsi, ma non è affatto facile da
praticare. In questo devo dare atto all'Assessore Marco Viérin di
avere costruito le modifiche alla nostra attenzione, con i soggetti
che, di fatto, ne sono coinvolti: il Comune di Aosta innanzitutto,
il Consiglio Permanente degli Enti Locali e l'ARER. Disegno di
legge che, anche nella competente commissione consiliare - qui un
plauso all'attività dell'assessorato - è stato oggetto attraverso
le audizioni di osservazioni e modifiche (ricordo quelle delle
organizzazioni sindacali) e anche di integrazioni. Possiamo dire in
sostanza che questo provvedimento è frutto di una concertazione
vera, partecipata.
La seconda considerazione è il rammarico da una parte e la
contrarietà dall'altra rispetto a due articoli del disegno:
l'articolo 7, l'indicatore di reddito e l'articolo 6, i requisiti
per l'accesso.
Il rammarico è dovuto al fatto che non si vuole capire che sarà
sempre più fondamentale avere nella nostra regione un unico
indicatore della situazione economica del singolo o della famiglia.
Ieri, vi ricordate, per i mutui casa abbiamo avuto l'ISEE, oggi
abbiamo l'ISE, per rimanere solo nel campo dell'abitazione. Stato
sociale vuol dire benessere sociale che si misura in termini di
qualità della vita, di risposte adeguate ai bisogni, di relazioni
pubbliche e private capaci anche di valorizzare le risorse dei
singoli e della collettività, nelle diverse fasi della vita, dalla
nascita alla vecchiaia, secondo la teoria che "il benessere di
tutti corrisponde al benessere di ciascuno e non viceversa". E
questo vale per la scuola, dall'asilo nido all'università, per i
servizi sociali dei piccoli e degli anziani, per la casa, la
sanità, i trasporti e così via.
Nello stesso tempo una società giusta non può fare parti uguali
fra disuguali, ovvero distribuire a pioggia le risorse invece di
concentrarle a favore di quanti sono più lontani dallo status di
"cittadini liberi e uguali". Tutti i cittadini (ma vedremo poi che
non è proprio così) hanno diritto a uguali servizi e prestazioni,
ma non a ricevere i servizi alle stesse condizioni, perché le
risorse non sono illimitate e vanno distribuite sulla base dei
bisogni effettivi. Da questo elementare principio hanno preso le
mosse prima il provvedimento nazionale che ha introdotto l'ISE
(l'indicatore della situazione economica) e successivamente nella
nostra e in altre regioni gli indicatori regionali. É evidente
quindi che questi indicatori, volti a garantire l'equità e la
omogeneizzazione nelle politiche e nei servizi nei confronti dei
cittadini valdostani, non possono essere fra loro alternativi o
disomogenei. Dobbiamo favorire il cittadino anzitutto, che deve
avere uno e un solo indicatore ed un unico interlocutore, i CAAF,
per la valutazione delle sue condizioni economiche e sociali.
Dobbiamo agevolare il lavoro degli enti locali nel controllo e
nella valutazione delle dichiarazioni, anche attraverso una banca
dati regionali, che abbiamo visto questa mattina prendere forma con
l'assestamento di bilancio, di tutti i dati, senza appesantire
ulteriormente la macchina burocratica - ISE, l'ISEE, l'IRSE,
l'IRSEE, l'ISEU o altra diavoleria purché sia l'unico, il solo
indicatore per tutti i diversi servizi e prestazioni erogate in
Valle d'Aosta, dalla casa popolare ai centri estivi, agli asili,
alle borse di studio, alle microcomunità, eccetera. Ed in questo
senso i gruppi dell'opposizione hanno presentato uno specifico
ordine del giorno.
La nostra contrarietà è invece relativa a uno dei requisiti per
l'accesso agli alloggi di edilizia residenziale pubblica, quello
relativo agli otto anni di residenza maturati anche non
continuativi. Nell'anniversario della Repubblica il Presidente
della Regione, Rollandin ha ricordato l'attualità dei principi
fondamentali della costituzione, e cito dall'ANSA: "le istituzioni
devono essere in grado di rinnovarsi per seguire le profonde
trasformazioni di una società che è sempre più multiculturale e
interdipendente, e che proprio perché in rapida e continua
evoluzione ha bisogno di valori certi su cui fare riferimento".
Affermazioni già sentite nel corso della ultima seduta del
Consiglio regionale, valori che però sono perseguiti dalla nostra
regione a pelle di leopardo, o addirittura, come nel caso in esame,
innovando esattamente nella direzione opposta.
Al termine del 2007 la Valle d'Aosta presenta un saldo naturale
negativo, meno 33 unità, un saldo migratorio positivo, più 1200
unità, e un saldo totale positivo, più 1167 unità. Il tasso di
variazione demografica 2007-2001 è pari al 5,4. Sebbene su scala
inferiore i valori regionali riflettono la tendenza del resto del
paese, caratterizzata da dinamiche demografiche positive sostenute
più dai flussi migratori (ovviamente non i clandestini) che da
quelli naturali. Dall'analisi dell'andamento delle presenze della
popolazione straniera in Valle d'Aosta 2003-2006 si osserva un
incremento complessivo del 52,2 percento con differenze fra le
diverse Comunità montane. La popolazione di età superiore a 64 anni
è poco numerosa, pari al 2,9 percento del totale; quella di età
inferiore ai 18 anni è invece pari al 22 percento. Le nascite nel
2006 rappresentano il 9,4 percento delle nascite regionali totali,
rispetto al 5,5 del 2002. Anche i nati delle coppie miste sono in
aumento. Nella nostra regione il numero dei figli nati da madre
straniera è circa il doppio rispetto a quelli di madre
italiana.
Questi numeri, tratti dal rapporto dell'osservatorio per le
politiche sociali, ci raccontano molto della Valle d'Aosta e
dell'Italia, di quello che siamo e stiamo diventando, quale che sia
la coscienza che ne abbia ciascuno di noi. La prima cosa che questi
numeri ci dicono è che se la Valle d'Aosta cresce, questa crescita
è legata a due fattori: da un lato gli ingressi, dall'altro le
molte nascite e i pochi decessi nella popolazione straniera che
riducono l'impatto negativo della popolazione valdostana. Dobbiamo
agli immigrati se nella nostra regione, come nel Paese, nascono più
bambini e la popolazione è un poco più giovane. La seconda cosa che
questi numeri ci raccontano è un progetto di vita: il matrimonio,
il ricongiungimento familiare, la nascita dei bambini, la ricerca
di una casa adeguata, l'iscrizione a scuola, sono tutti fattori che
spingono a radicarsi. Questi numeri enunciano il problema di fronte
a cui ci troviamo come società, che è quello della integrazione.
Per questo è sbagliata la limitazione dei ricongiungimenti
familiari e questo articolo va in quella direzione. É sbagliata
quindi la logica che è presente in questo disegno di legge: non si
crede alla famiglia, mentre la famiglia, anche quella
dell'immigrato, è un grande fattore di integrazione oltre che un
grande diritto. Lo afferma con forza anche il Pontificio consiglio
per i migranti: la famiglia è una grande risorsa specie per i
giovani.
La politica della Valle d'Aosta nei confronti dell'accoglienza e
della integrazione sociale dei cittadini e delle cittadine
stranieri è, come detto, a pelle di leopardo. Vi sono punti di
eccellenza nelle linee guida del nostro operare quotidiano, come
ricordava anche il Presidente Rollandin la scorsa seduta del
Consiglio e la scuola valdostana ne è un esempio. La recente
pubblicazione di
L'école valdôtaine
- tra l'altro spiace che
questa pubblicazione non arrivi a tutti i consiglieri regionali, a
quanto mi consta - ne è testimonianza reale. Nella presentazione
vengono riportati passi di deliberazioni delle Giunte regionali via
via succedutesi, tutte quante determinate a raggiungere una meta
ben individuata. In diverse pagine anche di questa pubblicazione
l'integrazione è indicata come un elemento positivo di
arricchimento anche per noi, anche per la nostra scuola, di
promozione e di valorizzazione delle differenze, partendo proprio
dalla conoscenza maggiore delle nostre particolarità. E lo dicono
gli esperti, gli educatori, e anche i genitori.
Non in tutti i settori della vita pubblica c'è la stessa
determinazione, cito: "Il fenomeno migratorio si configura come un
elemento strutturale della società valdostana. Questa
caratteristica rende necessario operare per la costruzione di uno
specifico modello di convivenza fra le diverse identità che
coabitano nel nostro territorio". Questa frase fa parte delle
premesse alle linee guida, orientamenti ed indirizzi in materia di
politiche per la immigrazione, allegato alla deliberazione della
Giunta regionale n. 1038 dell'11 aprile 2008, che molti degli
assessori (e ancora oggi assessori) hanno ben presente, perché è
una loro deliberazione. Linee guida riassuntive della bozza di
progetto di disegno di legge regionale presentato al Consiglio
territoriale per la immigrazione il 20 novembre 2007 dall'allora
presidente, On. Caveri. Leggo parte dell'articolo 15, quello sulle
politiche abitative, primo comma, lettera a: "La Regione promuove
politiche abitative a favore dei cittadini stranieri immigrati
attraverso le seguenti forme di intervento: a) accesso da parte dei
cittadini stranieri immigrati agli alloggi di edilizia residenziale
pubblica in condizioni di parità con gli altri cittadini, in
conformità all'articolo 40 comma 6 del decreto legislativo 286/1998
e ai sensi della normativa regionale di settore". Cosa stabilisce
quel decreto? Il decreto stabilisce che "Gli stranieri titolari di
carta di soggiorno e gli stranieri regolarmente soggiornanti in
possesso di permesso almeno biennale e che esercitano una regolare
attività di lavoro subordinato, di lavoro autonomo, hanno diritto
di accedere - lo dice il decreto nazionale - in condizioni di
parità con i cittadini italiani agli alloggi di edilizia
residenziale pubblica", e via di seguito.
Ho citato questi documenti senza intenti polemici, non è mia
abitudine e sapendo bene che il testo di oggi non è emendabile, ma
unicamente per affermare che è il momento di aprire fuori da questo
Consiglio, ma nell'aula accanto a questo Consiglio, un confronto
sereno e concreto per definire una politica capace di governare il
fenomeno della immigrazione con intelligenza e non a pelle di
leopardo.
La terza considerazione è relativa alla prospettiva, al
confronto che si deve aprire per dare alla Valle d'Aosta un vero e
definito piano programmatico di politiche abitative, in grado di
rilanciare, in questo momento di crisi, il sistema economico e la
qualità della vita dei cittadini. Gli strumenti che la Regione deve
mettere in campo devono, a nostro avviso, agire in due direzioni:
attraverso la costruzione, ma ancor di più il recupero da destinare
alla edilizia sociale; attraverso agevolazioni e contributi
economici tesi a sostenere i canoni di affitto praticati dal
mercato e ad incentivare la messa in campo di alloggi da allocare a
canone agevolato. In sostanza due specifiche categorie: di tipo
economico e di tipo strutturale. Gli interventi economici devono
essere volti a dare risposta articolata e realistica al problema
delle locazioni, riconoscendo da un lato le leggi del mercato e le
rivendicazioni dei proprietari, e dall'altro estendendo il
principio della solidarietà anche al settore dell'abitazione, per
non lasciare indifesi i più deboli.
Alcuni esempi operativi: intervento non episodico per gli
anziani, azioni mirate nel tempo per i nuclei formati da un solo
genitore, quasi sempre donna, con minori a carico, incentivi per le
coppie di nuova formazione, incentivi per i giovani, gli studenti
universitari e i lavoratori stagionali di cui abbiamo bisogno. Per
gli interventi strutturali l'azione è quella di agire a livello
territoriale prefiggendosi due obiettivi principali: favorire le
azioni di recupero abitativo, rapportando gli interventi alle reali
esigenze della comunità, e realizzare edilizia sociale sostenibile
per il territorio.
In attesa del tanto decantato piano casa nazionale, di cui si è
parlato anche in questo Consiglio, ma che stenta a prendere forma -
ancora oggi non mi sembra ne sia in forma definitiva e sostanza -
dovremo cominciare a discutere oggi del nostro piano casa, ovvero
la realizzazione della legge regionale in materia, se vogliamo
ottemperare ai tempi dettati dalla legge 28/2007. Se intendiamo
procedere costruendo un piano concertato triennale, bene Assessore,
i tempi stringono! Grazie.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Per fare alcune brevi
considerazioni su questo disegno di legge che riveste una sua
notevole importanza, che va a modificare la legge madre, che è la
39/1995 come giustamente ricordato anche dal relatore, e che innova
in parte questa normativa che riguarda i criteri generali per
l'assegnazione e la determinazione dei canoni e la gestione degli
alloggi di edilizia residenziale pubblica. Come è già stato
sottolineato da chi mi ha preceduto, devo dire che in III
Commissione si è lavorato in maniera concertata e condivisa su
questo disegno di legge, ovvero non mi è parso che siano sorti
particolari pregiudizi nei confronti delle proposte dei singoli
consiglieri che fanno parte di questa commissione o di altre, e di
conseguenza ne è scaturito un testo che oggi è la somma di diversi
emendamenti che sono stati accolti, limati, razionalizzati e
inseriti in questa ultima versione.
Effettivamente la norma del '95 aveva bisogno di qualche
revisione dopo anni di vigenza, anche se è stata ritoccata nel
corso di questo quindicennio, e di qualche rivisitazione anche
perché l'emergenza casa è un fattore pressante, che non può essere
disconosciuto all'interno del nostro territorio. Aosta ha una
tensione abitativa più elevata; in altri comuni ci sono discreti
livelli di tensione abitativa, ci sono poi comuni dove
fortunatamente è esente, ma sta di fatto che la ridefinizione di
certi criteri era assolutamente da fare. Ben vengano quindi le
novità tecniche che sono state illustrate, ben vengano i principi
che sono stati introdotti e vorrei soffermarmi in particolare sui
principi che sono stati forse oggetto di distanza fra la nostra
posizione e la posizione di chi mi ha appena preceduto, in merito
ai requisiti soggettivi per poter accedere a un alloggio
pubblico.
Non abbiamo alcun pregiudizio o istinti xenofobi nei confronti
di chi non fa parte della comunità per diritto di nascita o per
diritto di appartenenza comprovata da anni, ma sta di fatto che,
come ben sa il collega Rigo che presiede la V Commissione, la
situazione di disagio sociale che riguarda la nostra regione, vede
un'ampia fetta di persone che sono cittadini italiani, residenti in
Valle d'Aosta dalla nascita o da diversi anni, che non sanno come
pagare un affitto ai prezzi di mercato, che se sono in affitto
hanno bisogno dei famosi contributi affitto, che sono frutto di una
compartecipazione statale insieme a una compartecipazione
regionale, devono ricorrere alle numerose sovvenzioni che prevedono
le leggi di stampo sociale che abbiamo in Valle d'Aosta, di
conseguenza la cosiddetta sacca di povertà è piuttosto ampia e
complessa.
Dicevo che non abbiamo pregiudizi xenofobi, ma mi è parso dal
suo intervento, Consigliere, che lei abbia accentrato tutta
l'attenzione sul fatto che le famiglie di migranti, come adesso si
vogliono chiamare, come il Vaticano ci ha insegnato che si devono
chiamare, debbono avere adeguata attenzione. Credo che la Valle
d'Aosta abbia sempre dimostrato estrema attenzione nei confronti di
queste persone. Lei sa che ci sono circa 7500 persone censite o
comunque stimate che fanno parte di quest'area, chiamiamola
extracomunitaria o neocomunitaria sommata, e che la loro permanenza
in Valle d'Aosta deve essere, come prevedono le leggi nazionali,
garantita attraverso un contratto di soggiorno che preveda una casa
e un lavoro. Alla luce di questa considerazione, è naturale - come
è previsto in legge qui - che non ci siano vincoli sulla
cittadinanza, e questo lo abbiamo appurato in commissione; ci
sarebbero anche dei requisiti di illegittimità come peraltro ci è
stato sottolineato. Però è altrettanto vero che sembra quasi
volersi concentrare su una determinata fetta della popolazione,
costituita appunto dai migranti, e quasi ignorare quella fetta di
popolazione, pure in stato di bisogno, di disagio, di difficoltà,
che ha requisiti analoghi o superiori per accedere a un alloggio di
edilizia popolare. Allora ben vengano le norme che hanno inserito
un minimo di limitazione o di rigidità in più nello stabilire una
poliennalità della residenza, nel fatto che l'accesso a questa
tipologia di alloggi non sia scontata e garantita a chiunque. Ci
vogliono dei requisiti oggettivi e soggettivi e questi requisiti è
giusto che siano innalzati, anche perché le ipotesi di costruzione
di nuove abitazioni ad uso popolare non sono infinite, anzi sono
piuttosto contingentate, mentre l'esigenza da parte di questa fetta
di popolazione che non può far fronte ad alloggi a prezzi di
mercato è in costante aumento.
Questa legge, allora, costituisce anche una risposta in questo
senso, ed è una risposta che abbiamo apprezzato e condiviso,
abbiamo contribuito a migliorare e direi che sia una di queste la
ragione fondamentale per cui votiamo con convinzione questa norma,
perché ha a cuore innanzitutto le situazioni di disagio dei
valdostani, come è giusto che sia e che debba provvedere una legge
che vuole chiamarsi regionale.
Président
- Pas d'interventions? Je ferme la discussion
générale. La parole à l'Assesseur aux ouvrages publics, à la
protection des sols et au logement public, Marco Viérin.
Viérin M. (SA-UdC-VdA)
- Merci, M. le Président. Intanto
grazie soprattutto ai colleghi che hanno lavorato in commissione
anche con delle audizioni, alle quali ho partecipato due o tre
volte anche io, e grazie anche per aver riconosciuto da parte dei
due intervenuti il lavoro che è stato fatto, cercando la
concertazione, se non altro cercando tutto quello che era possibile
migliorare, perché come sempre si dice non è che si sa sempre tutto
o si riesce sempre a fare un prodotto il migliore possibile. Si è
cercato di fare un prodotto che possa dare delle risposte a un
programma di maggioranza e allo stesso tempo ai desiderata dei
cittadini.
In questi mesi ricorderà Rigo che abbiamo cercato di andare, con
le modifiche delle procedure, a migliorare il percorso casa, avendo
sempre l'obiettivo del piano triennale che presenteremo in questo
Consiglio entro settembre, come prevede la legge, perché entro
giugno deve essere fatto, come lei ben sa, quello prima. Sulla base
di quell'obiettivo ci siamo messi in moto, toccando tutti gli altri
aspetti e questo è uno di quegli aspetti che sono confacenti a
quello di rivedere il concetto. Abbiamo revisionato le procedure
degli affitti sul contributo agli affitti, sul discorso mutuo prima
casa, dove abbiamo fatto un regolamento nuovo, abbiamo rivisto il
discorso dei tetti in lose. Abbiamo adesso in cantiere una verifica
sulle procedure, che sono quelle della legge 33, che sono i mutui
sulle ristrutturazioni e quant'altro e chiaramente la 28, come ho
detto prima.
Tornando invece all'argomento di oggi, si propone di modificare
la legge quadro 39/1995 sostanzialmente per consentire ai Comuni
valdostani che devono assegnare gli alloggi di edilizia
residenziale pubblica di fare dei bandi che tengano conto e
rispondano con maggiore efficacia alle variate condizioni
socioeconomiche della popolazione. Soprattutto Aosta - lei non ha
toccato, la posso ringraziare o meno, non lo so, però è giusto che
ce lo diciamo - perché Aosta ha una graduatoria che ormai è datata
di 6-7 anni o 8 anni se si va a prendere a riferimento le scadenze
della presentazione delle domande, e quindi capiamo tutti che in
otto anni la comunità di Aosta è cambiata, le esigenze sono
cambiate, le situazioni familiari sono cambiate e questa
graduatoria mai in questi otto anni è stata aggiornata.
Quindi se non avessimo provveduto a realizzare questa modifica
prima del nuovo bando per gli alloggi che il Comune di Aosta dovrà
provvedere ad emettere (bando entro quest'anno, in modo da
assegnare l'anno prossimo), avremmo fatto un grave torto ai diritti
dei cittadini aostani perlomeno, perché andare a prendere le
situazioni di 7-8 anni fa e non invece quelle della situazione
attuale, dove vediamo che ogni anno cambia, visto anche il momento
di crisi e la velocità che ha preso la composizione sociale della
città.
Allora con questa legge abbiamo voluto soprattutto toccare
quattro grandi temi. Uno è dare maggior peso al requisito della
residenza, dove qui trovo il collega Tibaldi che è consenziente e
il collega Rigo un po' meno, come altri colleghi; d'altronde noi
rispettiamo il programma di maggioranza, sul quale avevamo scritto
di un maggior peso alla residenza, quindi abbiamo percorso questa
strada. Quindi è il famoso discorso degli otto anni e la previsione
di punteggi in più dagli otto anni in su, cioè dal nono anno in su
per coloro che faranno domanda.
L'altro grande tema è l'autonomia e la responsabilità da parte
degli enti, in questo caso il Comune o altri, che provvedono a
realizzare o ristrutturare (preferibilmente, per noi) degli edifici
e a destinarli ad edilizia residenziale pubblica, ma dando agli
stessi enti, perché questa situazione l'abbiamo voluta monitorare
anche con delle richieste ai Comuni che hanno già emergenza
residenziale pubblica in loco (parlo di Verrès e di tanti altri
Comuni: sono più di quindici). Una delle motivazioni, oltre al
discorso della residenza, sulle quali i Comuni ci hanno sempre
detto anche per iscritto che avevano dei problemi, è stata quella
di dire: noi possiamo anche investire in questo campo, il problema
è che la popolazione residente è sempre più ostile a queste
tipologie di spesa e quindi di servizio che viene dato, perché non
capisce quali sono le finalità ultime e quindi sarebbe bene che ci
deste la possibilità di avere maggiore responsabilità sia nel
decidere sui punteggi nei bandi e quindi per poter dimostrare che
si utilizzano risorse anche locali, ma con degli obiettivi
condivisi dai cittadini locali. Quindi abbiamo inserito, per dare
risposta a questo concetto che è molto importante, una maggiore
autonomia di scelta agli enti locali, che nella predisposizione dei
bandi dovranno assumersi le responsabilità di definire i requisiti
di accesso ai punteggi. Infatti potranno definire il periodo minimo
di residenza e di attività lavorativa nel proprio territorio, e
dovranno determinare i relativi punteggi attribuibili, potendo
anche premiare l'anzianità di presenza in graduatoria. Potranno
stabilire una serie di punteggi aggiuntivi rispetto a quelli
obbligatoriamente previsti dalla legge, da attribuire a specifiche
condizioni oggettive e soggettive che si vuole riconoscere. In
questo modo l'ente locale, individuati i bisogni del proprio
territorio, potrà indirizzare le risposte che ritiene più adeguate,
cioè quello che diceva il collega Rigo prima: se un Comune ritiene
che sia più indispensabile dare risposta agli anziani, oppure alle
giovani coppie, oppure ai disoccupati, oppure ai vedovi e alle
vedove con carichi familiari, si ha la possibilità di predisporre
nel bando un punteggio da 0 a 5 rispetto alle categorie, come si ha
la possibilità di inserire nel bando punteggi da un minimo di 0,2
per anno a un massimo di 0,5 e a un minimo di 0,2 a un massimo di 1
rispetto alla anzianità di residenza in Valle d'Aosta o nel comune.
Con questo meccanismo si responsabilizza l'ente locale, ma si
permette all'ente locale stesso di dimostrare ai propri cittadini
che si sono fatte delle scelte mirate e quindi è anche
giustificabile un inserimento di risorse, che possono essere
patrimoniali, finanziarie e quant'altro, oltre a quelle che mette a
disposizione la Regione.
Il terzo tema importante è l'efficacia e la semplificazione.
Qui, lo ha già detto in parte il relatore, abbiamo cercato di
accelerare i tempi semplificando le procedure: graduatoria unica,
che oltre che accelerare i tempi permette anche al cittadino di
avere una situazione più chiara, perché uno andava a vedere 5-6
graduatorie e non capiva a volte perché veniva assegnato un
alloggio oggi in questa graduatoria, domani in quella. Quindi nel
disegno di legge si è ottemperato a predisporre una graduatoria
unica, in modo che il cittadino capisce in maniera chiara qual è la
graduatoria e quando toccherà a lui, se è iscritto in graduatoria,
di avere un alloggio di edilizia residenziale pubblica.
Credo che i tre temi più importanti siano questi, senza
dimenticarne altri, tipo l'istituzione del riferimento del reddito
complessivo, l'ISE e l'ISEE, di cui ha parlato Rigo, condivisibile
o meno. Ho fatto un piccolo dialogo, mentre finiva l'intervento di
Tibaldi con gli altri assessori che su questo tema vivono delle
problematiche similari, parlo dei colleghi Viérin Laurent e Lanièce
Albert, quindi daremo risposta in senso congiunto all'ordine del
giorno che è stato presentato.
Termino con l'impegno di eventualmente intervenire
sull'articolato, se ci saranno domande, illustrando solo
l'emendamento che ho presentato, cioè un emendamento tecnico perché
come avevamo concordato in commissione e come era stato richiesto
dai sindacati, il termine del 30 giugno era stato spostato al 31
marzo, quindi ci era sfuggito che in un altro articolo c'era questo
termine e bisogna adeguarlo agli altri, altrimenti non rimane in
piedi tutto il percorso che abbiamo spostato di tre mesi.
Ringrazio ancora gli uffici che hanno contribuito a preparare il
testo sulle indicazioni della politica e ringrazio anche i
commissari della commissione competente, perché con il lavoro che
abbiamo fatto siamo riusciti ad inserire 2-3 emendamenti in
commissione, insieme ad altri emendamenti tecnici che l'assessorato
ha portato in commissione e abbiamo predisposto il testo di
commissione.
Président
- Avant de procéder à la discussion article par
article du dessein de loi, nous devons mettre en discussion la
proposition d'ordre du jour présentée par les Conseillers Rigo,
Donzel, Carmela Fontana, Giuseppe Cerise, Zucchi et Louvin, qui
récite:
Ordine del giorno
Ribadito che tutti i cittadini hanno diritto a uguali servizi
e prestazioni nelle diverse politiche di settore (diritto alla
casa, allo studio, all'assistenza sociale e sanitaria, ai
trasporti, eccetera), ma non a ricevere servizi e prestazioni alle
stesse condizioni, perché le risorse non sono illimitate e vanno
distribuite sulla base dei bisogni effettivi, tenendo conto non
solo del reddito individuale, ma anche di quello familiare,
valutando altresì la condizione patrimoniale e quella
sociale;
Ricordato che è in atto una sperimentazione dell'Indicatore
regionale della Situazione Economica Equivalente (IRSEE) per la
determinazione, secondo specifiche direttive, della partecipazione
dei beneficiari e dei loro familiari alle spese di funzionamento
dei servizi sociali e socio-educativi;
Ricordato inoltre che altri settori dell'Amministrazione
regionale per l'accesso a contributi o a graduatorie utilizzano
l'indicatore nazionale ISE o ISEE o altri specifici parametri
valutativi del reddito e che non è uniforme l'utilizzazione
dell'indicatore regionale sui servizi gestiti dagli Enti locali e
non vincolati da specifiche direttive regionali;
Condividendo la necessità che gli indicatori valutativi della
condizione economico/sociale dei cittadini non siano alternativi o
disomogenei tra di loro, vanificando così l'impegno e l'obiettivo
di garantire l'equità e la giustizia sociale;
Considerato che l'articolo 22 della legge di assestamento di
bilancio prevede nel triennio 2009-2011 un impegno finanziario di
euro 400.000,00 per la realizzazione di un sistema informativo per
la gestione dell'Indicatore regionale della Situazione Economica
condiviso con gli Enti locali;
Condividendo l'obiettivo di definire una cornice disciplinare
regionale che detti disposizioni omogenee per la valutazione della
condizione economico/sociale dei cittadini e che, successivamente,
le diverse aree di governo e gli enti erogatori adottino specifici
parametri in relazione alle diverse prestazioni;
Riaffermando la necessità che l'utilizzo di strumenti atti a
garantire l'equità nella fruizione di servizi e prestazioni sia
condivisa con gli Enti locali e le organizzazioni
sindacali;
Il Consiglio regionale
Impegna
impegna il Governo regionale a predisporre, entro l'anno
2009, una metodologia per la valutazione della condizione economica
dei soggetti che richiedono agevolazioni pubbliche, contributi
economici, accesso e partecipazione alle spese di funzionamento di
tutti i servizi previsti nelle varie politiche di settore, basata
su criteri che tengano conto, congiuntamente, del reddito, del
patrimonio, di condizioni sociali e di parametri familiari, da
sottoporre, all'esame delle competenti commissioni
consiliari.
La parole au Conseiller Rigo.
Rigo (PD)
- Grazie, Presidente. Credo che l'ordine del
giorno sia abbastanza chiaro di per sé. I Consiglieri che hanno
firmato questo testo hanno l'obiettivo di definire un indicatore,
che sia valutativo della condizione economica e sociale dei
cittadini, un indicatore solo e unico per tutte le aree
dell'amministrazione sia quella degli enti locali, della regione o
quant'altro. Che non siano quindi indicatori diversi, alternativi
fra di loro o disomogenei; che si riesca finalmente nella regione a
definire un quadro disciplinare che detti disposizioni comuni, e
che accanto a questa cornice si possano successivamente definire le
diverse aree di governo... Immagino per gli anziani o per i minori
o per i centri estivi: un quadro normativo affinché gli enti
erogatori stessi di questi servizi possano adottare specifici
parametri premianti di una condizione o dell'altra, a seconda del
tipo del servizio che viene usufruito dalla famiglia o dalla
persona singola, in relazione alle prestazioni.
Questo indicatore unico servirebbe molto ai cittadini, che
avrebbero una sola interfaccia, un solo strumento. Servirebbe molto
anche all'Amministrazione regionale, attraverso la banca dati che
verrà costituita, far giungere tutta la fotografia reale della
situazione economica e sociale della nostra regione.
Non abbiamo dettato i tempi: capiamo benissimo che non è
semplice adottare uno strumento del genere; la Provincia di Trento
ci ha messo cinque anni e solo un mese fa ha approvato una
specifica deliberazione.
Bene, noi chiediamo al governo regionale di cominciare questo
percorso, per arrivare in tempi relativamente brevi ad approfondire
questa proposta, che può essere fatta dalla Giunta regionale, nelle
competenti commissioni concertandola con gli enti locali e le
organizzazioni sindacali.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- In merito all'ordine del giorno
presentato sull'indicatore unico, da un punto di vista generale non
ho delle grandi perplessità; ho delle suggestioni e la necessità di
avere un po' di tempo in più, per capire bene che implicazioni
questo comporta su tutto il settore casa, come da un confronto
emerso dai colleghi che hanno lo stesso problema, per capire quali
sono le implicazioni reali sugli altri assessorati.
Sul mio credo che ci siano forse meno implicazioni, infatti
abbiamo sempre utilizzato l'ISE o l'ISEE e non abbiamo utilizzato
altri parametri. Su altri parametri che sono stati utilizzati da
parte di altri assessorati, lascio rispondere ai miei colleghi.
Chiedo al collega Rigo se è possibile ritirare l'ordine del giorno,
prendendo l'impegno di fare questo confronto nei prossimi mesi.
Président
- La parole à l'Assesseur à l'éducation et à la
culture, Laurent Viérin.
Viérin L. (UV)
- Merci, M. le Président. Una riflessione
era stata aperta nella scorsa legislatura, a fine legislatura, con
la V Commissione, perché ci eravamo posti il problema di studiare
dei criteri che fossero omogenei per i diversi settori: eravamo
partiti dal settore scuola, poi è iniziato un confronto con il
settore sanità. La considerazione è che, essendo d'accordo sul
principio, bisognava studiare un indicatore che tenesse conto del
tessuto socioeconomico della Valle d'Aosta, perché l'indicatore
nazionale per quanto riguarda la scuola, ma non solo, escludeva una
serie di persone che in effetti avevano ad esempio un reddito e
soprattutto delle rendite che derivavano dall'essere proprietari di
un appartamento o da patrimonio, spesso terreni, che poi - essendo
la nostra una società rurale - di rendita avevano poco. Abbiamo
studiato in ambito scolastico, condiviso con i sindacati e con la
commissione, un indicatore particolare che ha potuto salvaguardare
una tutela dei diritti degli studenti universitari in questo caso,
e il percorso che adesso abbiamo intrapreso come governo regionale
è di vedere con simulazioni e verifiche se questi parametri e
l'applicazione di certi parametri di questo indicatore possono
essere estesi anche ad altri settori. Ecco perché si chiederebbe il
ritiro dell'ordine del giorno, perché in effetti è un impegno ad
andare in commissione con delle simulazioni reali (perché, si
ricorderà la collega Fontana, noi avevamo fatto delle simulazioni
reali) e vedere con eventuali correttivi se questi indicatori
possono essere applicati agli altri settori, per avere quello che
poi viene auspicato qui nel deliberato. Grazie.
Président
- La parole au Conseiller Rigo.
Rigo (PD)
- Solo per capire se ho capito. L'Assessorato
alla pubblica istruzione sta cercando di sperimentare un indicatore
che potrebbe essere l'indicatore base per uniformarsi in tutti gli
altri settori della pubblica amministrazione e quindi la
disponibilità è quella di presentare questo lavoro subito dopo la
pausa estiva in commissione, per vedere se è una via
praticabile.
Solo per capire...
(interruzione del Presidente della Regione, fuori
microfono)
...ah, quello vostro, cioè riferito non alla scuola, ai settori
di tutto quanto...
Viérin L.
(fuori microfono)
...di estenderlo per
vedere con delle simulazioni se funziona anche in altri
settori.
Rigo (PD)
- ...ok, ho capito bene, benissimo. Questa
simulazione viene fatta subito dopo le vacanze estive, cioè entro
quest'anno, se è possibile avere un orientamento entro
quest'anno...
(interruzione del Presidente della Regione, fuori
microfono)
Volevo solo capire la proposta, per chiedere se era possibile
una sospensione per confrontarmi con gli altri firmatari, perché
non sono l'unico firmatario, quindi è giusto che ci sia un
confronto con chi ha firmato.
Président
- La parole au Président de la Région,
Rollandin.
Rollandin (UV)
- Chiedo scusa, per chiarezza credo che il
prendersi degli impegni vuol dire mantenerli.
Da quel poco che ho visto nell'ambito dei singoli settori ci
sono delle differenze profonde, ci sono delle situazioni anche in
applicazione, come per la scuola, che hanno messo in evidenza la
difficoltà di utilizzare parametri che a livello nazionale erano
validi, e che a fronte di questo davano alcune possibilità, mentre
a livello regionale escludevano praticamente tutti.
Ora, il fatto di fare un confronto fra le varie situazioni, per
riuscire a capire se quello adottato per la sanità ha un senso
applicarlo anche per la scuola o viceversa, e se per la casa, può
essere un lavoro fattibile, questo può essere fatto. Ma credo sia
importante prima di andare in commissione o di presentare questo
lavoro, fare a priori un lavoro comparato fra le varie situazioni,
il che dubito si possa fare già subito al rientro della pausa
estiva, ed è la ragione per cui chiediamo il ritiro, nel senso che
concordiamo sull'esigenza di portare tutti gli elementi perché ci
sia una valutazione obiettiva sulla possibilità di farlo o di farlo
con degli aggiustamenti, che non vadano ad incidere, dalla
situazione casa alla situazione scuola o altri settori produttivi,
e che in qualche modo penalizzino la situazione che a livello
regionale conosciamo.
Questo è l'obiettivo, perché non ci siano fraintendimenti su ciò
che è condiviso e sul metodo di avvicinamento che può avere dei
tempi un po' più lunghi, per cui dire 2009... Prima si fa meglio è,
ma non possiamo dire che viene fatto. Ha detto giustamente il
collega, da altre parti per arrivare a questo, ci hanno messo un
tempo non indifferente, con situazioni analoghe. Noi possiamo
fruire della esperienza che hanno fatto altri, ma le nostre
condizioni sono completamente diverse, questo vorremmo fosse
chiaro. Quindi lo spirito di questa disponibilità va nella
direzione di raggiungere questo obiettivo: bisogna capire se è
possibile e con che mezzi.
Président
- Le Conseil est suspendu pendant dix
minutes.
Si dà atto che la seduta è sospesa dalle ore 16,27 alle ore
16,35.
Président
- Nous pouvons reprendre les travaux.
La parole au Conseiller Giuseppe Cerise.
Cerise G. (VdAV-R)
- Molto semplicemente: visto che il
principio di questo ordine del giorno è condiviso e pare che
l'ostacolo a votarlo sia quello della data fissata entro il 2009,
noi proponiamo di togliere il 2009, per cui si impegna il Governo
regionale a predisporre una metodologia per la valutazione, nei
tempi ragionevoli in cui potrà farlo. Saremo poi noi a vigilare e a
sollecitare se questi tempi ci parranno troppo lunghi.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Formulato in questa maniera,
potrebbe andare bene.
Président
- On peut mettre en votation la proposition
d'ordre du jour en enlevant "entro l'anno 2009". Tout le monde est
d'accord?
Je soumets au vote l'ordre du jour dans le texte ainsi
amendé:
Ordine del giorno
Ribadito che tutti i cittadini hanno diritto a uguali servizi
e prestazioni nelle diverse politiche di settore (diritto alla
casa, allo studio, all'assistenza sociale e sanitaria, ai
trasporti, eccetera), ma non a ricevere servizi e prestazioni alle
stesse condizioni, perché le risorse non sono illimitate e vanno
distribuite sulla base dei bisogni effettivi, tenendo conto non
solo del reddito individuale, ma anche di quello familiare,
valutando altresì la condizione patrimoniale e quella
sociale;
Ricordato che è in atto una sperimentazione dell'Indicatore
regionale della Situazione Economica Equivalente (IRSEE) per la
determinazione, secondo specifiche direttive, della partecipazione
dei beneficiari e dei loro familiari alle spese di funzionamento
dei servizi sociali e socio-educativi;
Ricordato inoltre che altri settori dell'Amministrazione
regionale per l'accesso a contributi o a graduatorie utilizzano
l'indicatore nazionale ISE o ISEE o altri specifici parametri
valutativi del reddito e che non è uniforme l'utilizzazione
dell'indicatore regionale sui servizi gestiti dagli Enti locali e
non vincolati da specifiche direttive regionali;
Condividendo la necessità che gli indicatori valutativi della
condizione economico/sociale dei cittadini non siano alternativi o
disomogenei tra di loro, vanificando così l'impegno e l'obiettivo
di garantire l'equità e la giustizia sociale;
Considerato che l'articolo 22 della legge di assestamento di
bilancio prevede nel triennio 2009-2011 un impegno finanziario di
euro 400.000,00 per la realizzazione di un sistema informativo per
la gestione dell'Indicatore regionale della Situazione Economica
condiviso con gli Enti locali;
Condividendo l'obiettivo di definire una cornice disciplinare
regionale che detti disposizioni omogenee per la valutazione della
condizione economico/sociale dei cittadini e che, successivamente,
le diverse aree di governo e gli enti erogatori adottino specifici
parametri in relazione alle diverse prestazioni;
Riaffermando la necessità che l'utilizzo di strumenti atti a
garantire l'equità nella fruizione di servizi e prestazioni sia
condivisa con gli Enti locali e le organizzazioni
sindacali;
Il Consiglio regionale
Impegna
il Governo regionale a predisporre una metodologia per la
valutazione della condizione economica dei soggetti che richiedono
agevolazioni pubbliche, contributi economici, accesso e
partecipazione alle spese di funzionamento di tutti i servizi
previsti nelle varie politiche di settore, basata su criteri che
tengano conto, congiuntamente, del reddito, del patrimonio, di
condizioni sociali e di parametri familiari, da sottoporre
all'esame delle competenti commissioni consiliari.
Conseillers présents et votants: 29
Pour: 29
Le Conseil approuve à l'unanimité.
Président
- Maintenant nous passons à la discussion
article par article sur le projet de loi, dans le nouveau texte
approuvé par la III
e
Commission.
Je soumets au vote l'article 1:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 2:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 3:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 4:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 5:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 6:
Conseillers présents: 29
Votants: 29
Pour: 26
Contre: 3
Le Conseil approuve.
Président
- Je soumets au vote l'article 7:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 8:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 9:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 10:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 11:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 12:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 13:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 14:
Conseillers présents et votants: 30
Pour: 30
Le Conseil approuve à l'unanimité.
Président
- Je soumets au vote l'article 15:
Conseillers présents et votants: 30
Pour: 30
Le Conseil approuve à l'unanimité.
Président
- A l'article 16 il y a l'amendement de
l'Assesseur Marco Viérin, qui récite:
Emendamento
Al comma 1 dell'articolo 18 della legge regionale 39/1995,
come sostituito dal comma 1 dell'articolo 16 del disegno di legge
n. 34, le parole "30 giugno" sono sostituite dalle parole "31
marzo".
Je le soumets au vote:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 16 dans le texte
ainsi amendé:
Articolo 16
(Sostituzione dell'articolo 18)
1. L'articolo 18 della legge regionale 39/1995 è sostituito
dal seguente:
"Articolo 18
(Aggiornamento della graduatoria di assegnazione)
1. La graduatoria definitiva, con decorrenza dall'anno
successivo alla sua approvazione, è aggiornata dalla Commissione di
cui all'articolo 14 entro il 31 marzo di ogni anno, sulla base
delle domande presentate al Comune interessato entro il 31
dicembre, sia da parte di nuovi aspiranti all'assegnazione, sia da
parte di coloro i quali, già collocati in graduatoria, abbiano
interesse a far valere condizioni più favorevoli.
2. La Commissione, entro il 31 gennaio di ogni anno, esamina
le domande di cui al comma 1 e predispone un elenco provvisorio con
indicazione del punteggio attribuito o aggiornato. L'elenco è
pubblicato entro il 15 febbraio, per quindici giorni consecutivi,
all'Albo pretorio del Comune.
3. Entro venti giorni dalla pubblicazione dell'elenco, gli
interessati possono presentare opposizione in carta semplice alla
Commissione che, entro il 31 marzo, esaminati i ricorsi, aggiorna
la graduatoria definitiva, con l'inserimento o la ricollocazione
dei concorrenti interessati.
4. La graduatoria definitiva è pubblicata per quindici giorni
consecutivi all'Albo pretorio del Comune interessato e conserva
efficacia fino alla pubblicazione del successivo
aggiornamento.".
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 17:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 18:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 19:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 20:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 21:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 22:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 23:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 24:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 25:
Conseillers présents et votants: 31
Pour: 31
Le Conseil approuve à l'unanimité
Président
- Je soumets au vote l'article 26:
Conseillers présents et votants: 31
Pour: 31
Le Conseil approuve à l'unanimité.
Président
- Je soumets au vote l'article 27:
Conseillers présents et votants: 31
Pour: 31
Le Conseil approuve à l'unanimité.
Président
- La parole au Conseiller Giuseppe Cerise pour
déclaration de vote.
Cerise G. (VdAV-R)
- Giudizio positivo su questa legge
che va ad introdurre elementi di semplificazione e snellimento dei
procedimenti per l'assegnazione di alloggi di edilizia residenziale
pubblica e che consente inoltre ai Comuni - riteniamo molto
qualificante questo aspetto - una personalizzazione dei propri
bandi, in quanto i singoli Comuni possono meglio conoscere le
condizioni socioeconomiche e la situazione delle necessità
abitative della loro realtà.
Questa legge ha visto, come è già stato sottolineato dal collega
Rigo e anche dal collega Tibaldi, un concorso della III Commissione
che ha audito tutti i soggetti interessati a questo problema: la
consulta per la casa, l'ARER, i sindacati e quanti altri, che hanno
portato il loro contributo, proponendo dei correttivi al testo
originario, correttivi che sono stati accettati e di questo diamo
merito all'Assessore, che ha permesso così di raccogliere una
sostanziale condivisione su questo provvedimento, che ha
l'obiettivo di dare - come auspichiamo possa dare - delle risposte
concrete al problema dell'abitazione in Valle d'Aosta.
Président
- Je soumets au vote la loi dans son
ensemble:
Conseillers présents et votants: 30
Pour: 30
Le Conseil approuve à l'unanimité.
