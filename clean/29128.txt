Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 318 del 20 novembre 1967 - Resoconto
OGGETTO N. 318/67 - Disegno di legge regionale recante:
"Provvedimenti di variazione al Bilancio di previsione della
Regione Autonoma della Valle d'Aosta per l'anno finanziario
1967".
Bordon (D.C.) -
Io ho poco da aggiungere perché
l'allegato è sufficientemente chiaro. Ad ogni modo, come è accaduto
da sempre, all'inizio dell'anno amministrativo, si stabiliscono, si
prevedono determinate entrate e determinate uscite che poi
attraverso l'anno possono subire anche delle variazioni. Così è
accaduto anche quest'anno, a distanza di sette, otto o nove mesi. I
vari Assessorati hanno visto quali erano gli articoli sui quali
probabilmente era necessario risparmiare e aggiungere e queste sono
le variazioni che sono state apportate.
Quindi a me sembra strano di dovermi dilungare, perché tutt'al
più sarò qui pronto a rispondere per quello che saprò alle
richieste che mi verranno rivolte.
Germano (P.C.I.) -
Io volevo chiedere all'Assessore se di
queste variazioni di bilancio se ne è tenuto conto
nell'elaborazione del bilancio preventivo che abbiamo votato la
settimana scorsa. Cioè in genere il bilancio preventivo si fa sulla
base di quello che è il supposto consuntivo dell'anno prima,
supposto perché si va fino alla fine dell'anno, non è che può
saperlo con esattezza, no, ma pressappoco.
Bordon (D.C.) -
Naturalmente per la gran parte, la
maggior parte di queste voci si è tenuto conto nel bilancio di
previsione, ma in tante no, perché per esempio in alcune ci sono
delle spese che non si ripeteranno l'anno venturo, e per cui non
potevamo tenerne conto quest'anno
.
Manganoni (P.C.I.) -
Io volevo chiedere, qui come lo
discutiamo? Ci sono diverse osservazioni da fare, su diverse voci.
Ora...
Montesano (P.S.D.I.) -
Lei le può fare, diciamo così, in
via generale, poi riprenderle quando leggiamo gli articoli.
Manganoni (P.C.I.) -
Va bene.
Montesano (P.S.D.I.) -
Leggere gli articoli con tutte
queste cifre, io credo che i Consiglieri avrebbero più comodo
indicare a sé stessi, per fare la discussione, le voci su cui
vogliono delle spiegazioni.
Manganoni (P.C.I.) -
Va bene, d'accordo, se leggete gli
articoli, allora io le farò di volta in volta.
Montesano (P.S.D.I.) -
...dobbiamo votare, quindi prima
delle votazioni ogni Consigliere ha il diritto di prendere la
parola su quell'articolo. Si passa alla votazione articolo per
articolo, di cui si dà lettura.
Art. 1 - In aumento - Capitolo 49: 119.000.000 - Capitolo
109: 3.000.000 - Totale: 122.000.000
Il Consiglio approva (presenti 28, favorevoli 28)
Art. 2  - Capitolo 93: 10.000.000
Il Consiglio approva con 28 voti.
Art. 3 - In diminuzione - Capitolo 8: 300.000.000 - Capitolo
12: 6.000.000 - Capitolo 14: 2.000.000
Germano (P.C.I.) -
Qui abbiamo una riduzione di due
milioni, e abbiamo avuto nel bilancio preventivo un aumento di sei;
allora se spendiamo meno, com'è?
Bordon (D.C.) -
Vorrei fare notare questo, sempre
collegandolo col '68 questo aumento?
(Germano:
...sì, cioè
nel '67 noi riduciamo) ...Queste variazioni che avvengono qui come
sono sempre avvenute si riferiscono al '67, io posso però
rispondere su questo del '68, perché se voi ben ricorderete qui, a
un certo momento, si è previsto anche l'assunzione di un
determinato numero di persone per rivedere gli archivi o per
rivedere le anagrafi di quei segretari non segretari, ecc., ma
questo per il '68, quindi in questo caso posso rispondere per
combinazione, ma per un altro forse non lo so. Qui la prova è solo
questa: che, per l'anno 1967, in questo capitolo si erano previsti
due milioni di spesa in più che invece non ci sono e non si
hanno.
Capitolo 15 - in diminuzione: 11 milioni
Germano (P.C.I.) -
Qui siamo a stipendi, retribuzioni ed
altri assegni fissi al personale dell'Assessorato alle Finanze.
Quindi dovrebbe essere una cosa abbastanza stabilizzata.
Facciamo qui una riduzione di 11 milioni e nel preventivo del
'68 abbiamo aumentato di tre.
Bordon (D.C.) -
Qui per esempio - adesso vorrei essere
più preciso, voce per voce non sarà facile - ma per esempio per
l'anno 1967 a un certo momento sono mancati tre ragionieri alle
Finanze che sono poi entrati con concorso adesso, fatto
ultimamente.
Per il '67 si è avuta questa diminuzione, ma per il 1968,
entrando in vigore il nuovo organico, pensa un po' come andrà su e
tu lo sai.
Capitolo 17 in diminuzione: 1 milione e mezzo - Capitolo 18
in diminuzione: 2 milioni - Capitolo 20 in diminuzione:
500.000
Germano (P.C.I.) -
Sembra una cosa da poco, ma su una
cifra di dieci milioni noi togliamo 500.000 lire, quindi 9.500.000
per indennità e rimborso spese di trasferte per missioni compiute
dagli autisti e dal personale addetto al servizio automezzi; poi là
aumentiamo di cinque, cioè facciamo 1/3 in più. Anche qui sono
aumentati gli autisti per il '68?
Bordon (D.C.)
- Io chiedo scusa, l'ho detto prima, non si
può collegare questa modifica con il '68, perché qui noi, ad un
certo momento, all'inizio dell'anno 1967 per questa voce qui, al
capitolo 20, si è prevista una certa somma per pagare queste
indennità di trasferta. Quindi per quest'anno c'è questa riduzione
di 500.000 perché non ci sono spese; ora che cosa mi viene da dire?
Giusta quella osservazione che mi vieni a fare tu; per l'anno
venturo invece prevediamo un aumento, ma l'aumento sarà previsto
perché probabilmente attraverso l'organico anche in questo, queste
trasferte o qualche cosa si prevede un aumento. Ma io sul '67 parlo
delle variazioni che ci sono, per quelle del '68 ne parlerò poi
allora, non posso parlarne oggi.
Noi abbiamo previsto nel '68 questo aumento; se gli uffici
contabili hanno previsto questo aumento è perché avevano dei dati
per prevederlo.
Germano (P.C.I.)
- Per altre voci è una cosa
comprensibile, ha detto per esempio prima, negli stipendi, che
c'erano tre ragionieri in meno; hanno dato il concorso, adesso ci
sono tre ragionieri in più; è evidente che qui van via. Qui non
sono stipendi, qui sono indennità e rimborsi spese di trasferta per
missioni compiute dagli autisti e dal personale addetto al servizio
automezzi; sono dieci milioni all'anno.
Quest'anno constatiamo - e facciamo la variazione in bilancio -
che abbiamo speso cinquecentomila lire in meno, quindi 9.500.000
soltanto, per l'anno '68 mettiamo quindici milioni.
Allora io non dico che questo deve essere contenuto nella
variazione al bilancio, io dico: come abbiamo fatto per il bilancio
1968 a prevedere un aumento di un terzo?
Bordon (D.C.)
- Io vorrei rispondere brevemente, perché
poi per soddisfazione di Germano fornirò lo stesso questi dati.
Io ripeto che in questo momento non sto a discutere degli
stanziamenti del '68, il bilancio di previsione del '68 è già
passato. Io in questo momento sto discutendo delle variazioni del
bilancio del '67 e per il '67, ripeto, in questo capitolo si è
visto che ci sono cinquecentomila lire di troppo. Per il bilancio
del '68 che è già stato discusso, già approvato, non approvato, per
queste soddisfazioni che è giusto che un Consigliere abbia, io
gliele darò; ma in questo momento io non discuto dei capitoli del
bilancio del '68, discuto di quelli del '67.
Capitolo 21: 25.000.000 - Capitolo 24: 2.000.000 - Capitolo
29: 3.000.000 - Capitolo 30: 1.000.000
Germano (P.C.I.)
- Qui abbiamo un'altra delle piaghe,
perché stipendi e retribuzioni ed altri assegni fissi al personale
di controllo della Casa da gioco di St. Vincent, avevamo lamentato
la moltiplicazione dei pani e dei pesci che sono avvenuti in questo
settore. Troviamo che vi è una riduzione di un milione nell'anno
'67, però troviamo per il '68 un aumento di dieci, e allora qui
sono altri quattro o cinque che devono entrare. È così?
Bordon (D.C.)
- Questo è facile da rispondere, pur
collegandolo al '68. Lo sappiamo che c'è in previsione l'aumento
per l'organico, l'aumento non di numero, ma di retribuzione, c'è un
organico nuovo allo studio per il Casinò di St. Vincent. Verrà
discusso qui, perché questo organico, chi lo dovrà portare, chi ne
avrà la competenza, glielo discuterà. Io finanziariamente le dico
che mi è stato detto: "è allo studio l'organico del Casinò, dei
nostri controllori a St. Vincent", e la finanziaria ha dovuto
prevedere anche un aumento, perché probabilmente o di numero o di
retribuzione c'è un aumento.
Capitolo 32: 14.000.000
Germano (P.C.I.)
- Qui facciamo 14 milioni in meno, però
nel '68 ne abbiamo messo uno in più; qui non è più l'organico, qui
indennità e compensi straordinari del personale sempre della Casa
da gioco di St. Vincent.
Capitolo 39: 10.187.500 - Capitolo 55: 6.000.000 - Capitolo
62: 2.000.000
Germano (P.C.I.)
- ...un rilievo. Io ho guardato tutti
questi che seguono che sono dell'agricoltura. Qui si è tenuto
conto, non esattamente, non al millesimo, però noi abbiamo le
riduzioni in quello del '68. Qui si è tenuto conto.
Capitolo 88: 1.000.000 - Capitolo 102: 4.000.000 - Capitolo
112: 40.000.000
Germano (P.C.I.)
- Acquisto di beni patrimoniali.
Maquignaz (D.C.)
- Vi sono state trattative per questi
acquisti di beni patrimoniali che poi non si sono fatti, perché non
si è riusciti a farli e si sono risparmiati quei 40 milioni.
Lei nel '68 troverà che c'è lo stanziamento...
(Germano:
...ci sono di nuovo tutti). Ecco, quindi non potevo tenerli lì a
non far niente.
Capitolo 123: 3.000.000 - Capitolo 163: 18.000.000 - Capitolo
164: 5.000.000 - Capitolo 171: 4.000.000 - Capitolo 183: 1.000.000
- Capitolo 185: 7.000.000
Maquignaz (D.C.)
- ...cioè si diminuisce il 185 che è per
le spese per manutenzione e si aumenta invece il 170 che sono per
le spese del personale; quindi c'è solo una modificazione lì, si
diminuisce il cap. 185 e lo si porta al cap. 170; qui è spese per
fitto e manutenzione di vivai; 170 invece per le spese per il
personale addetto ai vivai; qui c'è solo uno spostamento.
Germano (P.C.I.)
- Non si riducono i vivai?
Maquignaz (D.C.)
- No, si riducono le spese del capitolo
185 per il fitto e la manutenzione e lo si porta invece in aumento
al capitolo 170 che è per le spese per il personale addetto ai
vivai. E questo si è già previsto anche nel bilancio del '68.
Capitolo 200: 8.000.000 - Capitolo 204:2.500.000
Manganoni (P.C.I.)
- Il 204, costruzione e sistemazione
fabbricati destinati all'ampliamento dell'impianto ittiogenico di
Morgex.
Avevamo dieci milioni, dunque ne abbiamo avanzati 2 milioni e
mezzo, che non dico ne dovevamo spendere meno, no, però vorrei solo
chiedere questo: cosa stiamo facendo come lavori, come ampliamento
in questo stabilimento ittiogenico? Perché ci sono sul bilancio del
'68, mi pare, altri dieci milioni; qui dieci milioni, ma insomma,
questo ampliamento quando è che finisce? Quando è che finiscono
questi lavori, in cosa consistono e quando prevediamo di finirli?
Perché sul bilancio ci sono dieci milioni e dieci milioni, non
finiscono mai questi ampliamenti?
Maquignaz (D.C.)
- Cosa si è fatto quest'anno è semplice;
abbiamo sistemato tutti i vecchi serramenti che non erano più
idonei, si è sistemata l'opera di presa della sorgente che non era
più adatta e poi si sono aggiunte due altre vasche perché non erano
più sufficienti quelle attuali. E lì anzi non è finito, in quanto
che hanno intenzione di costruire due altre vasche per i pesci.
Manganoni (P.C.I.)
- Dunque, due altre vasche, però io
penso dieci milioni all'anno, no! Non penso che con tanti milioni
costruite le vasche, perché poi io le ho viste, è un buco: uno.
In secondo luogo, dice: abbiamo sistemato i vecchi serramenti.
Anche qui, per sistemare i vecchi serramenti sono sette o otto
milioni che abbiamo speso. Ma io faccio un'altra considerazione:
quell'edificio è recente, cosa avrà? Dieci-dodici anni? E dobbiamo
già cambiare i serramenti?
Io non ne faccio una colpa a lei, non è mica lei che l'ha
costruito, ma mi sembra che un edificio, dopo dieci o dodici anni,
noi dobbiamo sostituire, riparare i serramenti, è chiaro che è
stato costruito con poca serietà. Perché, se in tutte le case, ogni
dieci o dodici anni dovessero sostituire i serramenti, io mi chiedo
dove andiamo a finire, no?
Capitolo 215: 2.000.000 - Capitolo 217: 7.000.000
Manganoni (P.C.I.)
- Capitolo 215: contributi per
pagamento di interessi su mutui e prestiti di esercizio. No, non è
questo.
Capitolo 217 - non hai letto il 217 ma sono tutti e due
collegati - lavori di ripristino delle opere di irrigazione e di
altre opere danneggiate da alluvioni, valanghe e frane, ecc. e
Capitolo 219 grosso modo è il medesimo: alluvioni e valanghe.
Ora avevamo quindici milioni per ogni capitolo sul bilancio, ne
risparmiamo sette al capitolo 217, quindi vuol dire che ne abbiamo
spesi solo tre sul 217 e ne risparmiamo due, vuol dire che ne
abbiamo spesi solo otto sul 219.
Ebbene io qui vi dirò: noi su questi capitoli non dovremmo
risparmiare, dobbiamo spenderli bene, questo non spendere tanto per
spendere, no; ma con tutte le opere che noi abbiamo in questa Valle
d'Aosta, tra torrenti, frane, basta andare dalla parte di Pila, per
esempio, e guardare le frane che ci sono dalla parte sopra St.
Nicolas, St. Pierre, tutto in quella zona lì, per rendersi conto...
è vero che lì stanno eseguendo attualmente dei lavori, di questo ne
do atto, però noi quelle cifre, che non erano già rilevanti, noi
dovevamo spenderle, spenderle bene e fare queste opere perché ne
abbiamo necessità.
Quindi, adesso non le abbiamo spese, però la raccomandazione che
io faccio a Maquignaz, è questa, che in avvenire questo non avvenga
più, perché quelle opere bisogna farle, tenuto anche conto di un
fatto, che in alcune zone, particolarmente nella bassa Valle e
nelle zone esposte a mezzogiorno, all'"adret", dove si può lavorare
anche, se non al mese di gennaio, magari, no, nei mesi invernali
magari si può lavorare, noi otterremmo il doppio scopo. Facciamo
delle opere di riparazione, fermiamo le frane, tutto quel po' po'
di guai che ci sono su queste nostre montagne, e in secondo luogo,
se si tratta di opere nel fondo valle, cioè a un'altitudine non
troppo elevata, si può anche lavorare d'inverno, nei mesi freddi ed
allora otteniamo un altro scopo che è uno scopo sociale cioè di
dare lavoro ai disoccupati nel periodo invernale.
Germano (P.C.I.)
- Sul 215 io volevo chiedere: qui vi è
una diminuzione e nel preventivo .... tenuto conto perché la
riduzione è ancora più grande. Io volevo chiedere: ma non c'è
nell'applicazione di questo qualche difetto che ostacola, insomma
dare un aiuto alle aziende contadine; vediamo che le aziende
contadine non lo chiedono. Mi pare un po' una cosa strana che non
lo chiedono; c'è qualche motivo, qualche difficoltà nel chiedere
queste cose che orienta i contadini a fare altre cose, a non
chiedere questi prestiti di esercizio? Perché hanno un indubbio
vantaggio, eppure si riduce; volevo chiedere un po' come era questa
questione.
Maquignaz (D.C.)
- Dunque, il Consigliere Manganoni,
diceva sul capitolo 217; ma qui guardi che è segnalato "spese e
contributi per lavori di ripristino delle opere di irrigazione e di
altre opere danneggiate da alluvioni, valanghe e frane"; ogni anno
noi mettiamo in bilancio una cifra, ma evidentemente quello dipende
dagli anni. Quest'anno fortunatamente non abbiamo avuto delle
alluvioni e solo in tal caso possiamo intervenire con questi fondi,
perciò se non abbiamo delle alluvioni, se non abbiamo delle
richieste noi non possiamo spenderli.
Invece sul capitolo 223, dove abbiamo invece 100 milioni per le
opere di arginatura, ecc., qui invece sono solo per le opere
danneggiate da frane e da alluvioni. Noi naturalmente andiamo
avanti un po' in base a quelle che sono le domande dei privati.
Però se un anno ci sono molte alluvioni, non sarebbero nemmeno
sufficienti quei fondi.
Quest'anno invece non abbiamo avuto delle richieste.
Per di più questi fondi ci servono per integrare quei capitoli
dove siamo già usciti perché abbiamo speso tutto.
Ora, arrivati al mese di novembre, io penso che delle alluvioni,
delle valanghe non ce ne saranno più, fino alla primavera, e perciò
noi possiamo togliere questi fondi e rimpinguare quei capitoli dove
invece abbiamo speso tutto.
Per quanto riguarda invece l'osservazione fatta dal Consigliere
Germano, noi lì non abbiamo effettivamente delle richieste. Perché?
Perché lì è questione un po' di garanzia, e noi sappiamo che i
nostri agricoltori non sono molto propensi quando si deve parlare
di ipoteca, di garanzia; preferiscono perciò i contributi in conto
capitale.
Quindi noi cerchiamo di fare opera di persuasione, ma se non
abbiamo anche lì delle richieste, non possiamo fare
diversamente.
Manganoni (P.C.I.)
- Se questi fondi li destinate ad
altri capitoli dell'agricoltura dove siamo deficienti, va bene, può
essere una giustificazione, però guardi Maquignaz, se noi non
abbiamo delle alluvioni, fortunatamente auguriamocene che non ce
siano più, che non vengano mai alluvioni; qui parla anche di frane,
valanghe, auguriamoci anche di non avere delle frane, però anche se
noi questi fondi li destiniamo per riparare o per prevenire, frane
avvenute, non nelle alluvioni di quest'anno, ma nelle alluvioni
passate o anche per fatti non connessi alle alluvioni no, abbiamo
tanti terreni sconnessi che minacciano ecc. Quindi volendo... sì ma
qui dice le altre opere danneggiate, va bene, ma noi facciamo e non
diremo mica che è dell'alluvione del '57, si dice dell'alluvione
che poi non è del '67 sarà quella del '57. Si tratta di trovare la
formula per giustificare perché questo è connesso col piano verde,
mi pare, e poi a Roma quelli del Piano Verde non vengono a vedere
se quella frana o quell'alluvione, cioè quel danno che noi
ripariamo o che noi preveniamo per evitare un altro danno, si
riferisce all'alluvione recente di quest'anno che non ne abbiamo
avuto, quella degli anni scorsi.
Cioè l'importante è fare questi lavori.
Maquignaz (D.C.)
- ... perché forse non ci siamo capiti,
questi sono per la sistemazione e messa a coltura dei terreni
danneggiati, non sono per prevenire le frane. Il primo capitolo
invece è per il ripristino delle opere irrigue danneggiate.
Quindi non possiamo intervenire per quelle opere lì, invece
abbiamo il capitolo 223, quello effettivamente è per le opere di
prevenzione, per le opere di arginatura ecc.
Qui invece noi interveniamo solo per la rimessa in coltura dei
terreni danneggiati.
Manganoni (P.C.I.)
-  ...e di altre opere
danneggiate dalle alluvioni, il capitolo 117...
Maquignaz (D.C.)
- ...ma sempre danneggiate, per la
rimessa in coltura...
Manganoni (P.C.I.)
- ...rimessa in coltura, non parla di
frane o valanghe, qualsiasi lavoro, qualsiasi danno, qualsiasi
opera che facciamo per prevenire o per riparare i danni, per
prevenirli, possiamo farli entrare qui.
Capitolo 270: 4 milioni - Capitolo 285: 5 milioni - Capitolo
313: 1 milione - Capitolo 318: 10 milioni
Germano (P.C.I.)
- Su tutte e tre le questioni, tanto
quello che diceva stamattina Colombo, i soldi per le fognature sono
stati spesi in più, non è vero perché qui ne abbiamo, e sono
contributi questi.
Ad ogni modo io volevo segnalare una situazione e vorrei che
Colombo proprio la tenesse presente, io sono stato in villaggi di
Montjovet per riunioni o per altre cose, vi è un paese intero lì,
che una situazione veramente terribile per l'acqua.
Nei periodi di secca, parecchi, vi sottopongo questo caso, sono
mille e più abitanti, nei periodi di secca hanno pochi litri di
acqua al giorno. L'Amministrazione comunale ha impostato sei, sette
anni fa, la questione dell'acquedotto alla legge Tupini. La cosa è
andata avanti alla lunga, come normalmente vanno queste cose, il
fatto è che da sei, sette anni questo problema non si risolve e
sono 32 milioni, 32 milioni che possono anche, mi diceva il
Sindaco, fatte dalla Regione, arrivare a 30 milioni.
Ora nel futuro piano di opere pubbliche è necessario che si
risolva questo problema perché sono importanti tutti i lavori,
tutto è necessario, ma io credo che non occorra spendere tante
parole per dire che questo è uno dei problemi di fondo, di vita,
della nostra popolazione.
E quindi che ne teniamo conto veramente perché se non si può
fare la legge Tupini, la strada per la Clavalité può anche
aspettare, ma l'acqua alla gente, l'acqua alla gente bisogna darla.
La legge Tupini chiediamola per cose che non abbiamo.
Sì l'hanno detto anche a me, c'è l'impegno per un primo tronco e
poi prima che vengano gli impegni per completare l'opera passano
altri cinque o sei, sette anni.
E non è un problema secondario, è un problema di acqua, di acqua
e diamo 100 milioni alla Società funivie per fare una funivia nuova
che bisogna fare, che è importante, ma non si può lasciare la gente
senza acqua.
Questo è un problema che bisogna modificare; la legge Tupini
deve diventare un'opera nostra perché non possiamo concepire che
nel '67, mentre si andrà sulla luna, ci sia gente in Valle d'Aosta
che non possa lavarsi, che non possa bere, che non possa lavare i
bambini e tutte queste cose.
Colombo (P.S.I.)
- Io conosco molto bene il problema che
ha sollevato il Consigliere Germano ed è un problema che
naturalmente risulta così come è stato detto in questo
Consiglio.
Però lì, per essere più chiari, non è neanche il problema della
legge Tupini, lì ci troviamo davanti al fatto che per questo
acquedotto c'è già l'impegno da parte dello Stato.
Se non si è fatto ancora niente, Germano, è perché manca ancora
il progetto, questa purtroppo è la situazione di fatto che abbiamo,
sì, sì, ti posso dire di essere intervenuto personalmente nei
confronti del progettista, perché non ha portato a termine il
progetto secondo quelle che sono state le richieste del Genio
Civile.
Adesso a me risulta, ecco, adesso a me risulta che il progetto è
stato presentato al Genio Civile. Ecco io mi auguro che il problema
vada avanti velocemente però terrò senz'altro conto anche
dell'esigenza di vedere un po' qualche cosa.
Voglio aggiungere che, purtroppo per gli acquedotti, questa è
una realtà drammatica che noi abbiamo ad Aosta, non c'è soltanto il
problema di Montjovet, purtroppo abbiamo molti comuni che si
trovano in questa disgraziata situazione e vedremo appunto nel
corso del prossimo anno di fare tutto il possibile per poterli
affrontare, per poterli portare a soluzione.
La mia previsione dell'anno scorso era stata fatta anche
abbondantemente proprio per andare incontro a queste esigenze,
purtroppo problemi inerenti alle sorgenti, problemi inerenti alle
progettazioni non mi hanno dato la possibilità di soddisfare certe
esigenze che sono state manifestate da parte dei Comuni.
C'è da tenere presente anche questo, che fare un preventivo
sugli acquedotti non è cosa molto facile, perché quando si pensa di
essere a posto possono sempre sorgere problemi che sono i problemi
relativi alla potabilità dell'acqua, alle sorgenti, alle
progettazioni e via dicendo.
Comunque vedremo, in questa situazione di difficoltà, di andare
incontro naturalmente a questo problema che ritengo anch'io
primario per quanto concerne gli interventi dell'Assessorato ai
Lavori Pubblici.
Germano (P.C.I.)
- Io farei solo questa raccomandazione,
cioè che per questi problemi, che sono di salute pubblica e che
sono immediati, non usiamo la legge Tupini perché sappiamo tutti
per esperienza come avviene, come avvengono le cose, se vogliamo
tardare una cosa passiamo per quella strada lì.
Questi sono problemi, direi di carattere di fondo, e allora
questi affrontiamoli con la Regione. Io non discuto che in certi
casi non ci siano sorgenti, esami e progetti e tutte queste cose.
Questo è un caso dove per fortuna queste cose sono a posto e allora
affrontiamole subito.
Capitolo 324: 50 milioni
Manganoni (P.C.I.)
- Io, per non prendere la parola due
volte, a quello degli acquedotti, la raccomandazione che faccio a
Colombo è questa: sia a Montjovet, sia a Pollein, per la
costruzione dei due acquedotti, i fondi della legge Tupini non sono
sufficienti anche perché stanziati anni addietro tra svalutazione e
quello che ne consegue.
Questi due comuni, per portare a termine l'acquedotto, hanno
bisogno, oltre al nostro intervento normale della quota comune che
facciamo di una quota in più dovuto non al Comune, dovuto al fatto
che con lo stanziamento di cinque anni fa, se quello stanziamento
era sufficiente oggi non lo era, non solo ma il progetto oggi ha
dovuto essere ritoccato per lo sviluppo industriale dell'edilizia,
ecc.
E allora io dico d'intervenire per questa quota di fondi
mancanti per questi due Comuni, di cui conosco il problema, e se ve
ne sono altri, anche per gli altri.
Articolo 324, noi qui avanziamo 50 milioni, cioè non abbiamo
speso 50 milioni per opere stradali eseguite a carico della
Regione. Ora, vedi Colombo, a me questo stupisce.
Quando io ero lì mancavano sempre, perché li spendevamo, li
spendevamo, a parte che, tenuto conto di un fatto che le opere che
sono già state costruite non sono più da costruire, questo
teniamolo presente. E no, tu non lo tieni presente molte volte
questo, ecco.
Ora in sede di discussione di piano dei lavori pubblici del '67,
io avevo detto, i fondi stanziati per la strada dei Salassi, io
avevo sollevato diversi problemi, di diverse strade, mi limito a
questo, no, per non tirare per le lunghe, sono insufficienti,
pertanto, anziché, mi pare una trentina di milioni o 40 che abbiamo
destinato l'anno scorso destiniamone di più, sennò questa strada
non finisce più.
Quei dodici chilometri circa, circa sei o sette sono fatti e gli
altri bisogna accelerare.
Colombo mi ha risposto "questione di fondi", è una risposta
naturale perché dice "ho questo e devo stare in questo". Allora
cosa succede adesso che avanziamo 50 milioni? Vedi Colombo, qui c'è
scritto in diminuzione, quindi bisogna toglierli perché li abbiamo
avanzati, se li togliamo, sennò non potremo toglierli no?
Allora perché non abbiamo stanziato, non dico tutti i cinquanta
ma almeno una parte di questi 50, per costruirne un altro tronco,
per esempio di quella strada o di un'altra, ma io adesso mi
limitavo a parlare di questa. Questa è una domanda che ti
pongo.
Poi per non prendere altre volte ancora la parola, quello
seguente, 327, no, no, 325, "Spese per costruzione di opere
stradali e altre opere a mezzo dei cantieri di lavoro", qui
avanziamo sei milioni, non è una cifra rilevante.
Però tu sai benissimo che come cantiere di lavoro l'Assessorato
non può sempre accogliere tutte le richieste dei Comuni. Noi
sappiamo che lo scopo dei cantieri è duplice, non solo eseguire le
opere, ma dare del lavoro ai disoccupati nel periodo invernale,
quindi qui c'è un carattere sociale, uno scopo sociale.
Naturalmente nelle zone dove si lavora d'inverno, non come a
Valsavaranche per esempio.
Ora con sei milioni si può fare un cantiere di lavoro, il costo
di un cantiere di lavoro che può occupare pressappoco per tre mesi
d'inverno o meno, ad ogni modo, nella stagione in cui ci sono i
disoccupati, una quindicina di operai; e noi con questi sei milioni
potevamo dare lavoro a una quindicina di operai, per esempio, per
novembre, dicembre, febbraio e marzo. Pertanto mi dispiace vedere
che questi soldi sono avanzati e non li abbiamo spesi, sempre per
spenderli bene; e quando noi spendiamo i soldi per i cantieri di
lavoro, noi li spendiamo bene, sorvegliandoli, facendo in modo che
le opere vengano eseguite a regola d'arte, perché diamo del lavoro
a chi ha bisogno di lavorare, ai disoccupati.
E questa è una questione sociale che noi dobbiamo esaminare!
Vedevamo questi giorni, abbiamo sentito alla radio, sui giornali,
l'alto reddito della Regione Valle d'Aosta, che pare, non so se mi
sbaglio, sia in testo alle regioni italiane, come aumento di
reddito. Però il reddito si basa sulle statistiche, cioè la storia
del pollo: lei ne mangia uno, io non ne mangio nessuno, però sulle
statistiche ne mangiamo metà per uno. Questi disoccupati che ci
sono specialmente nel periodo invernale, nella stagione morta,
quando i cantieri edili sono chiusi, è aumentato il reddito di
questi poveretti? Ed allora noi non dobbiamo guardare solamente
alle statistiche, perché le statistiche sappiamo a che cosa
servono, ma anzi le statistiche dobbiamo esaminarle con del
criterio, con del buonsenso.
Ed allora l'aumento del reddito ai disoccupati, cioè il reddito
ai disoccupati certamente non è aumentato. Però noi dobbiamo fare
in modo di dare almeno a questi disoccupati il necessario, cioè
l'occupazione nei periodi in cui sono disoccupati, cioè nel periodo
della stagione morta.
E colgo l'occasione, perché siamo in argomento, per chiedere a
Colombo quando intende aprire i cantieri. Siamo a fine novembre e
di cantieri scuola, a quanto mi risulta, in Valle, ce ne sono
quanti aperti? Quattro. Sono pochi Colombo, sono pochi, perché i
disoccupati ci sono adesso, perché poi in aprile si aprono i
cantieri e naturalmente gli operai vanno a lavorare, riprende
l'edilizia e l'operaio guadagna di più che nei cantieri scuola.
Pertanto bisogna aprirli, in novembre bisognerebbe aprirli
possibilmente tutti, quindi quattro, Colombo, sono pochi, bisogna
accelerare l'apertura di questi cantieri e adesso per i primi di
dicembre aprirli tutti e dare lavoro ai disoccupati.
Capitolo 327: ripristino di opere danneggiate da frane,
alluvioni ed altre calamità, avanziamo tre milioni; questo vale,
non ripeto, quanto ho detto a Maquignaz. È la stessa
raccomandazione che voglio fare a Colombo.
Capitolo 339: spese e contributi ad enti per la costruzione di
edifici pubblici. E qui avanziamo tredici milioni. Ma vedi,
Colombo, quando noi abbiamo discusso del piano di lavori noi
l'avevamo detto "spese e contributi", non solo contributi. Quelli
sopra delle fognature erano contributi; qui invece sono spese e
contributi, quindi finché sono contributi ti capisco, perché se il
Comune non esegue quell'opera non gli puoi dare il contributo e
quindi io sulla questione degli acquedotti e delle fognature non ho
sollevato, perché sapevo cosa mi rispondevi: il Comune non ha
eseguito le opere e non ha richiesto i soldi, naturalmente.
Mentre invece qui c'è anche spese, quindi poteva l'Assessorato
spendere direttamente, tredici milioni: noi l'avevamo detto quando
discutevamo di questo lungo elenco...
(Colombo:
...non è
quello) ...Come non è quello? Quello del '67, "spese e contributi
per la costruzione di edifici pubblici" e noi abbiamo - non ho qui
il piano di lavori - nella voce "edifici pubblici", sul piano di
lavoro dell'anno scorso ce n'erano i 3/4 che non avevano né il
progetto, e quindi né terreno, né disponibilità dei terreni. E
allora noi ti avevamo detto, Colombo, bada ... (
voce di
Colombo
).
Colombo (P.S.I.)
- ...sono 500 milioni per scuole,
edifici pubblici e compagnia bella, è il 304...
(Manganoni:
...sono quei 360 milioni che io ti dicevo stamattina) ...è il 304,
è il 304 il capitolo...
(Manganoni:
...339). No, sono spese
e contributi ad enti, cioè sono le piccole manutenzioni che noi
facciamo ai Municipi...
(Manganoni:
...un momento, legge
regionale, qui è la legge Tupini, anche) ...No, è la nostra, che
diamo il contributo nella misura del 70%, oppure...
Manganoni (P.C.I.)
- Ad ogni modo, io chiederei quali
edifici non sono stati costruiti, perché se era prevista questa
cifra, abbiamo risparmiato tredici milioni, vuol dire che non
abbiamo dato i contributi per tredici milioni. No? (
Voce di
Colombo
) ...D'accordo, questo è contributo; tu mi dici che
questi sono i contributi, e allora i contributi erano destinati per
alcune opere, sì o no? Erano destinati per alcune opere? I Comuni
non le hanno eseguite, non gli avete dato i contributi, no? E
allora io dico: quale di queste opere non è stata eseguita?
Colombo (P.S.I.)
- Io voglio rammentare al Consigliere
Manganoni che il nostro programma di lavori, che naturalmente ha
per scopo "spese per opere stradali a carico della Regione", cioè
il 324, il nostro programma, nella elencazione delle opere che si
intendono eseguire nel corso dell'anno, è sempre maggiorato per lo
meno del 25 o del 30%, in rapporto a quelli che sono naturalmente i
finanziamenti. Voglio anche rammentare che il nostro finanziamento
in questo capitolo era di un miliardo 780 milioni; quindi una cifra
per lo meno doppia di quelle che sono state stanziate nei
precedenti bilanci.
Quindi, tenendo conto dell'elencazione superiore del 30-35%, è
pacifico che noi non siamo neanche riusciti a soddisfare tutte le
richieste che sono state presentate dai Comuni. Noi al momento
attuale abbiamo ancora dei progetti già approvati da parte dei
Comuni, con relativa disponibilità dei terreni e non siamo in grado
di poterli approvare, perché non abbiamo più finanziamenti.
Mi dice il Consigliere Manganoni; ma perché allora si riduce di
50 milioni il finanziamento del capitolo 324? Forse qui così non ha
osservato, il Consigliere Manganoni, che se qui noi abbiamo per la
verità una riduzione di 50 milioni del capitolo 324, quando noi
passiamo all'analisi dei capitoli in aumento, noi abbiamo dei
capitoli che abbiamo aumentato per una cifra superiore a quelle che
sono le riduzioni apportate. È pacifico che se ci fossero state le
disponibilità di bilancio per poter impinguare il capitolo che
abbiamo messo in aumento attraverso altre entrate, tutti sarebbero
stati soddisfatti e contenti. Purtroppo la Finanza ci ha detto:
bisogna che fai un accertamento di bilancio tenendo conto
nell'ambito dell'Assessorato di fare il pareggio.
E questa è stata l'operazione che siamo stati obbligati a fare,
quindi nessuna riduzione in questo campo, perché abbiamo dovuto
utilizzare questi soldi per pareggiare altre uscite, che purtroppo
sono risultate insufficienti.
Sulla questione dei cantieri di lavoro, io concordo benissimo su
quello che è l'aspetto sociale dei cantieri di lavoro.
Anche qui voglio ricordare che dei 20-22 cantieri di lavoro che
noi avevamo nel passato, siamo passati a 30 cantieri di lavoro. E
il risparmio, qui, di sei milioni, nei cantieri di lavoro, è dovuto
perché, come voi tutti sapete, i cantieri di lavoro vengono
naturalmente preventivamente autorizzati da parte del Ministero del
Lavoro.
Erano stati autorizzati per tutte le località che noi abbiamo
richiesto, compreso per il Comune di Donnaz; al Comune di Donnaz
non abbiamo potuto aprire il cantiere di lavoro perché purtroppo,
per le opere che erano state autorizzate, sono venuti a mancare i
terreni.
Ecco il perché, diciamo così, di questo avanzo di sei milioni
del capitolo "cantieri di lavoro".
Voglio aggiungere che per quanto concerne l'apertura dei
cantieri, io sono d'accordo sulla necessità di accelerare un po'
questo problema. Noi abbiamo incominciato a vedere nei Comuni che
maggiormente necessitano di questo intervento di carattere
regionale. Non dimentichiamo che quest'anno, per nostra fortuna, la
stagione è stata buona.
Quindi possiamo dire che fino ad oggi ci sono tutti i cantieri
di lavoro edili in funzione; c'è anche l'intervento
dell'autostrada, il quale ha assorbito una certa disoccupazione,
che noi avevamo nella bassa Valle. Comunque, sarà nostra premura,
appena naturalmente troveremo le possibilità, diciamo, determinate
dalla disoccupazione, di aprire anche questi cantieri.
Io vorrei segnalare che in alcuni Comuni, dove ho proposto la
possibilità di poter aprire questi cantieri, mi hanno detto: guarda
che in questo momento non abbiamo ancora una squadra di
disoccupati, per poterlo fare. Quindi sto seguendo questo problema
molto vicino, ma è pacifico che sin quando i lavoratori possono
guadagnare le cinquemila lire nell'azienda privata, è meglio che si
guadagnino le cinque mila lire che non le duemiladuecento previste
da parte nostra.
Sulla questione capitolo 339: qui si tratta appunto di una
errata interpretazione del Consigliere Manganoni, perché gli
edifici scolastici noi ce l'abbiamo al capitolo 304; qui si tratta
di spese e di contributi. Quindi nelle richieste pervenute dai
Comuni, abbiamo avuto delle richieste inferiori a quella che è
stata la nostra previsione. Siamo intervenuti anche direttamente in
alcune cose, però io ritengo che trattandosi di piccoli interventi,
è bene che queste cose vengano fatte da parte del Comune
attraverso, naturalmente, appalti propri, controllati da parte
dell'Amministrazione regionale, in maniera da non intervenire in
tutte le piccole cose che naturalmente si rendono necessarie,
soprattutto nel campo degli edifici pubblici.
Manganoni (P.C.I.)
- La risposta di Colombo non è
completamente soddisfacente, perché dice "noi abbiamo delle
richieste", parlando del capitolo 324 "costruzione di opere
stradali" dei Comuni e non possiamo far fronte a tutte le
richieste. Ma io questo lo so; io se avevo citato la strada dei
Salassi, era precisamente una strada dove c'erano progetti e
terreni; quindi lì non c'era il problema che manca questo, manca
quello, lì c'era tutto... (
voce di Colombo
) ...D'accordo
appunto.
Allora questi cinquanta milioni si potevano spendere, però mi
dici tu, già, ma noi abbiamo dovuto toglierli di qua per metterli
in altri capitoli deficitari. Beh, questa è una giustificazione che
io non ammetto.
Quando il Consiglio regionale ha approvato il bilancio, con
quello stanziamento sulla voce 324, e quando il Consiglio regionale
ha approvato il piano di lavori, intendeva destinare questi fondi a
questo capitolo.
Ora, voi venite meno alle decisioni del Consiglio di allora,
togliete questi 50 milioni dal capitolo 324 - me lo hai detto tu -
e li destinate ad altri capitoli deficitari. Ma questa non è la
volontà del Consiglio, perché la volontà del Consiglio, quando ha
votato questo capitolo, era quella che la cifra stanziata su questo
capitolo andasse per le opere stradali. Voi li destinerete, non so,
ad altri, non so a quali capitoli li hai destinati, ma altri
capitoli prevedranno la costruzione di altre opere; ma il Consiglio
ha votato così quando ha approvato questo bilancio, il bilancio del
'67. Allora qui conferma quanto io ho sempre sostenuto, che i soldi
mancano. E allora quando mancano si tolgono da altre parti, si
tamponano i buchi; questa è la situazione.
Sui cantieri di lavoro, vedi Colombo, non ci sono solamente gli
operai dei cantieri edili che chiudono, perché quelli in alta
montagna chiudono - qua nel fondo valle per adesso no. Noi, nei
cantieri di lavoro, abbiamo anche una buona parte di agricoltori,
di contadini. Tutti gli "arpians" e sono alcune migliaia, che
d'estate vanno in montagna - settemila, non so, so che sono tanti -
quelli che vanno a fare gli arpians in montagna, in genere, è
perché hanno poca terra laggiù. Ad ogni modo, quando scendono, il
mese di settembre, ottobre, non è che ci sia molto lavoro in
campagna. Oggi, in campagna di lavoro ce n'è poco, perché non è
d'inverno che si lavora la campagna. E allora dove vanno? Per non
starsene seduti nella stalla, naturalmente vanno a lavorare nei
cantieri... (
voce di Colombo
) ...È un po' più difficile,
perché c'è anche gente che nel campo dell'edilizia non ha nessuna
qualifica. Allora buona parte di questi dove avevano i cantieri
prima? Una buona parte degli operai che lavorano in cantieri non
erano operai che lavoravano nel resto dell'anno nei cantieri edili,
una parte lavora in campagna, d'inverno non hanno niente da fare,
sappiamo come è misero il bilancio oggi di una famiglia contadina
ed allora per arrotondarlo giustamente andavano a lavorare nei
cantieri scuola.
Quindi io non ne faccio una tragedia, non insisto, non ti tratto
male, però ti dico: vedi di accelerare l'apertura di questi
cantieri dove ci sono questi disoccupati.
Capitolo 347: 10.000.000 - Capitolo 354: 70.000.000 -
Capitolo 358: 5.000.000 - Capitolo 359: 10.000.000 - Capitolo 375:
1.000.000 - Capitolo 381: 1.000.000 - Capitolo 395: 3.000.000 -
Capitolo 402 : 15.000.000 - Capitolo 411: 4.000.000 - Capitolo 417:
10.000.000 - Capitolo 422: 2.000.000 - Capitolo 433: 7.000.000 -
Capitolo 440: 1.800.000 - (fino al capitolo 457) - Capitolo 466:
11.900.000
Germano (P.C.I.)
- Vorrei chiedere all'Assessore a quanto
ammonta adesso questo capitolo, cioè quanto diamo noi...
Mappelli (D.C.)
- Questo è il capitolo di quei 90 milioni
che noi diamo come partita di giro alla Coltivatori Diretti, cioè è
un anticipo che noi facciamo alla Coltivatori Diretti, che un
domani dovrebbero di nuovo essere integrati quando prenderanno i
soldi dal Ministero (Cassa Mutua Coltivatori Diretti)... (
voce
di Germano
) ...No, non è partita di giro, noi anticipiamo alla
Coltivatori Diretti... (
voce di Germano) ...
sì, quest'anno,
perché è la Giunta che ha la delega. E allora la Giunta ha dato un
anticipo di circa 78 milioni, e allora ci avanzano questi 11
milioni, non so poi perché questi 900 mila, questo non lo saprei
dire.
Capitolo 468: 700.000 (fino al capitolo 511) - Capitolo 519:
64.000.000
Fosson (U.V.)
- Volevo un chiarimento su questa riduzione
dei 120 milioni, questa diminuzione di 64 milioni, che è una
riduzione notevole rispetto a quanto abbiamo approvato nel bilancio
del '67 e praticamente viene riportato come in aumento a 65 milioni
in una voce sola da un'altra parte, al capitolo 501 che vediamo poi
dopo. Vorrei qualche chiarimento, perché...
Balestri (P.S.I.)
- Purtroppo come sapete, per gli
acquisti di immobili ci sono state delle trattative non definite e
i prezzi che ci hanno portato all'acquisto. Avevamo bisogno di un
assestamento interno di bilancio dell'Assessorato e l'abbiamo
prelevato qui, riproponendoci, col nuovo stanziamento, di poter
fare anche quegli acquisti che non abbiamo potuto fare ora.
Fosson (U.V.)
- D'accordo che non si sia potuto fare
degli acquisti qui, ma sono andati a finire tutti in una voce.
Avrei voluto per evitare di parlarne dopo, ne riparleremo dopo, c'è
stata l'interrogazione dopo, ma volevo sapere perché erano andati a
finire tutti in una voce.
(fino al capitolo 537 senza discussione)
In aumento - Capitolo 3: 3.000.000
Germano (P.C.I.)
- Volevo chiedere che cosa era questa
voce, perché in aumento, a pagina 7, capitolo 3 "indennità e
rimborso spese di trasporto ai Consiglieri regionali". Avevamo 7
milioni, viene portato a dieci milioni; io non ho mai avuto un
rimborso spese di trasporto da parte di questa Amministrazione, di
altre amministrazioni; chi è che prende questi dieci milioni?
Bordon (D.C.)
- Avessi saputo le preparavo l'elenco,
perché non potevo presumerlo. Ad ogni modo io mi riservo di
farglielo avere perché se la contabilità richiede tre milioni è
perché è insufficiente, lì ci sarà tutta una distinta.
Germano (P.C.I.)
- Così a occhio, chi è che si fa fare il
rimborso spese? Non lo so, Consiglieri regionali, la Giunta, gli
Assessori? Capisco, il Consigliere regionale...
Bordon (D.C.)
- Ad ogni modo lei vedrà, io mi riservo di
presentargliele anche domani, perché non potevo mica sapere
questo.
Ad ogni modo indennità e rimborso spese di trasporto ai
Consiglieri regionali, si vede che era insufficiente lo
stanziamento; d'altronde lei è il revisore dei Conti, lo vedrà poi
nel conto consuntivo. Ma io mi riservo di farglielo avere, perché
lì ci saranno le distinte, quindi c'è poco da dire. Domani mattina
glielo porto.
Germano (P.C.I.)
- Sì, sono d'accordo, aspetto domani
mattina, ma vorrei sapere se è un diritto mio, per esempio, di
Consigliere di farmi rimborsare spese di trasporto. Chiedo di
sapere che cos'è, perché non ho mai saputo... (
Bordon: ...
io
glielo dirò).
Capitolo 13: 16.000.000
Manganoni (P.C.I.)
- Io qui non so se rientrano le spese
di trasferta degli Assessori... (
Bordon:...
al personale
della Segreteria Generale e del Gabinetto della Presidenza della
Giunta, quindi non c'è niente da dire) ...Quindi non c'entra la
Giunta, è solo la Presidenza qui... (
Bordon: ...
qui non
c'entra neanche la Presidenza, è solo al personale della Segreteria
Generale).
Fosson (U.V.)
- Io ho letto bene, e appunto perché ho
letto bene chiederei il motivo perché da centomilioni che erano
previsti in bilancio c'è un aumento di sedicimilioni su questa voce
"stipendi e retribuzioni e altri assegni fissi al personale della
Segreteria Generale e del Gabinetto". Da che cosa è dato questo
aumento di sedici milioni su questa voce?
Capitolo 16: 19.500.000 - Capitolo 23: 18.000.000
Fosson (U.V.)
- Capitolo 16: "paghe e retribuzioni ed
altri assegni fissi al personale addetto alla custodia e alla
manutenzione di beni immobili della Regione": da 56 milioni c'è un
aumento di 19.500.000. Qui vorrei fare un discorso generale, cioè
richiedere informazioni generali su due o tre capitoli, cioè i
capitoli 16, 42 e 113, anche per altri articoli, ma mi riservo di
farlo dopo, perché questi sono attinenti.
Ci sono degli aumenti cospicui; il Cap. 16 parla di paghe e
retribuzioni ed altri assegni fissi al personale addetto alla
custodia e alla manutenzione di beni immobili della Regione: il
Cap. 42: spese per l'amministrazione e la manutenzione dei beni
patrimoniali dove c'è un raddoppio di spesa; il Cap. 113: spese per
lavori di sistemazione e di manutenzione straordinaria degli
immobili di proprietà ed alle aree attigue agli stabili di
proprietà regionale.
Ma particolarmente su questo, delle retribuzioni ed altri
assegni fissi al personale addetto alla custodia e alla
manutenzione.
Bordon (D.C.)
- Io chiedo scusa per il Cap. 113, ho fatto
prendere i dati e ve li darò, per il Cap. 16 e il Cap. 42: qui
anche voglio dirlo con precisione, perché qui ho un appunto,
"carico del personale", si vede che il personale è aumentato e io
vi dirò il perché.
Per quanto riguarda il Cap. 42, chiederemo i dieci milioni che
sono qui segnati, e per il Cap. 113 invece si tratta della caldaia
della SITAV che si è comperata e che, essendo una cosa infissa,
l'ha portata in Giunta, se non sbaglio l'Assessore al Turismo,
quindi una caldaia che si è comperata per la SITAV, Casinò di St.
Vincent, in quanto che era necessario avere quella.
Cominciamo con il Cap. 113: trattasi dell'impianto di
riscaldamento del Casinò che va rifatto; è una caldaia che è stata
portata in Giunta, tu dovresti ricordartelo, perché io non lo posso
ricordare.
Balestri (P.S.I.)
- Precisamente è stato questo: dopo un
certo numero di anni si è visto la regolamentazione, quelle che
erano le clausole di affitto, per la parte manutenzione
straordinaria spetta alla Regione. Quindi c'era la necessità di
cambiare una caldaia e una caldaia che è stata cambiata già con la
previsione dell'ampliamento, quindi è stata... Per la parte
ordinaria, invece, la spesa rientra a carico della SITAV. Quindi
questa spesa rientra nel cambiamento di caldaie, che sono già
approntate per quello che riguarda lo sviluppo e l'ampliamento del
Casinò. E si è fatto questo perché le caldaie hanno un certo numero
di anni, e ormai non sopportavano più il carico, ma erano già
ferme.
Fosson (U.V.)
- Ad ogni modo io desidero solo, tanto non
posso fare una discussione in merito a... desidero solo sapere se i
16 milioni sono esclusivamente dovuti alla caldaia.
Balestri (P.S.I.)
- C'erano anche altre manutenzioni,
però il prezzo della caldaia non si ricorda esattamente.
Fosson (U.V.)
- Sì, perché questo, io sono stato zitto
fino adesso, non ho chiesto delle informazioni, ma certamente
chiedendo delle informazioni su questi aumenti, e specialmente dove
gli aumenti sono cospicui rispetto a quello che abbiamo approvato
come bilancio, dovremmo almeno sapere a che cosa è dovuto.
Io dico subito che la risposta data, che i quindici milioni sono
dovuti alla caldaia, mi permetto di dire che non è una risposta che
può essere accettata, perché quindici milioni per una caldaia non
ci saranno, o che è qualche altro lavoro e allora voi dovete
esserne al corrente e dovete poterci illuminare su questo punto, ma
non che sia la caldaia.
Manganoni (P.C.I.)
- Qui vale l'osservazione che io ho
fatto per i serramenti dello stabilimento ittico di Morgex. Quanti
anni ha questa caldaia, da quanti anni è in funzione? Come dal '42?
Questo è dell'edificio nuovo del Casinò, saranno 12 anni, 14 che
hanno costruito l'edificio, non di più! (
Balestri:
...nel
'57). Nel '57, sono dieci anni! Dopo dieci anni noi dobbiamo
cambiare una caldaia che dieci anni fa, almeno, doveva essere
nuova. Io mi dico, nelle case ogni dieci anni, se fosse in casa
tua... se ogni dieci anni cambiassi la caldaia, staresti fresco! Se
ogni dieci anni bisogna cambiare una caldaia per il riscaldamento
centrale, io mi chiedo dove si va a finire! La caldaia deve durare
più di dieci anni ed allora non sarebbe male indagare e vedere chi
l'ha installata, quale casa l'ha fornita e richiamare la casa
dicendo: ma, come mai dopo dieci anni, dobbiamo sostituire questa
caldaia nuova? Non solo! E tenerlo presente per le future forniture
alla Regione, per edifici pubblici, scolastici, ecc. quella casa
escluderla, perché una casa che ti fornisce una caldaia che dopo
dieci anni bisogna sostituire, io chiedo dove è la serietà e le
garanzie che dà questa casa.
Andrione (U.V.)
- Mi permetterei di fare una domanda
all'Assessore Balestri: può darsi che io sia in errore, ma non so
se fosse compito nostro, perché se io non vado errato, nella
convenzione del 12 luglio del '65, con il Casinò, sono previsti
quei 100 milioni a carico della SITAV, ivi compreso l'impianto di
riscaldamento. Ora se noi facciamo a spese della Regione - è vero
che poi può darsi che i 100 milioni vengano spesi differentemente -
ma io mi chiedo se è di nostra competenza? Perché se noi facciamo
un impianto di riscaldamento in previsione di un ampliamento che il
contratto mette a carico della SITAV, cento milioni possono essere
impiegati differentemente, però noi possiamo cominciare dal
principio di fare dei lavori che non sono di nostra competenza. Io
non so se mi sono spiegato bene, vorrei una spiegazione qui
sopra.
Balestri (P.S.I.)
- Guardi, ora ho mandato a prendere la
delibera, così ci sono tutti i dati. Quello che le posso rispondere
con esattezza è questo: che prima di concedere questo e portare in
Giunta questo, ho fatto consultare quelli che erano gli obblighi e
i doveri, diciamo, del concordato di quelle che erano le quote
stabilite di affitto, ecc. sia dagli organi legali, sia da parte
della Segreteria è stato detto che toccava a noi pagare quella che
era la manutenzione straordinaria.
Andrione (U.V.)
- Ma questione straordinaria per quanto
riguarda il vecchio edificio, io su questo concordo con lei. Quello
che mi sembra non esatto è l'ampliamento in previsione...
(
Balestri:
...mi permetta.... difatti una quota l'abbiamo
pagata noi, quella che è in previsione dell'ampliamento l'ha pagata
la SITAV) ...Sono soddisfatto!
Chamonin (U.V.)
- Io vorrei raccomandare una cosa: in
questi casi, in cui entra l'obbligatorietà della Regione per il
mantenimento dei suoi stabili, cioè la questione della manutenzione
straordinaria, però, proprio nel caso specifico, bisognerebbe
obbligare anche l'affittuario praticamente, ad adoperare anche
nafte che non provochino di questi guai qua, perché è notorio - e
in Aosta se ne sono cambiate parecchie di caldaie, anche delle
migliori marche, che hanno fatto sì e no dieci anni - perché
effettivamente si sono bruciate delle nafte molto solforose e gli
elementi erano totalmente mangiati. Ora è ben vero che tocca a noi
la manutenzione straordinaria, ma siccome il funzionamento è
naturalmente a carico del locatario, il gestore che la fa,
bisognerebbe che il gestore adoperasse delle nafte, in questo caso,
che non provocassero di questi guai qui, perché se no, fatalmente
adoperando le nafte abituali, ogni dieci anni noi dovremo cambiare
delle caldaie. Sono capitati parecchi casi di questo genere qui;
caldaie delle migliori marche, che dopo dieci-dodici anni erano
totalmente mangiate. Quindi bisognerebbe veramente che adoperassero
del materiale di combustione decente.
Bordon (D.C.)
- Vorrei solo rispondere a una richiesta,
perché adesso posso farlo; per il Consigliere Germano, il capitolo
3 riguarda le trasferte dei Consiglieri, degli amministratori e
degli Assessori, e mentre nel '65 c'era "trasferte e viaggi a
Roma", come dite voi, ecc. perché è forse questo che volevate farci
dire, al Cap. 3 quello che chiedeva Germano. Nel 1965 avevamo
6.700.000, nel 1967 avevamo messo 7 milioni e non sono sufficienti,
quindi abbiamo tirato giù il totale e si prevede che manchino
questi tre milioni che probabilmente forse non si spenderanno
tutti, ma se ce ne saranno, quindi ci saranno un paio di milioni in
più.
Per il Cap. 13 di Fosson, io avevo scritto qui, Cap. 13, è vero
Fosson? "Stipendi, retribuzioni e altri assegni fissi": se non
sbaglio anche al Cap. 16 che super giù era la stessa storia, io
avevo scritto qui brevemente "carico del personale", cioè l'ufficio
personale ha trasmesso alla Finanziaria una richiesta di aumento in
questi capitoli che naturalmente è in base al personale della
Regione che è aumentato in quest'anno.
Per quanto riguarda il Cap. 42, "spese per l'amministrazione e
la manutenzione", mi suggeriva adesso, perché io non lo posso
ricordare, si sono fatti dei lavori per la biblioteca, si sono
sistemati dei locali diversi, quindi mancano questi dieci
milioni.
Per il Cap. 113 penso che Balestri vi abbia già detto lui super
giù, ma è una quota di questa nostra caldaia; però se è necessario
io vi porto la delibera, perché sarebbe la nostra quota, mi sembra
che ammontava a sedici o diciassette milioni, io non me lo ricordo
a memoria, forse Balestri se li ricorda lui.
Balestri (P.S.I.)
- Dunque qui si tratta non di una
caldaia, ma di quattro caldaie, compreso il montaggio, fornitura di
tre bruciatori, opere murarie, spese di consulenza, ecc. La cifra
totale è di 17 milioni, per cui si ritiene che il 55% è la quota
dovuta dalla Regione, sono 9.460.000 per l'esattezza.
Mentre gli altri 7 milioni come quota necessaria per il
potenziamento e quindi rientra nella parte...
Quindi da parte nostra del vecchio è 9 milioni da sostituire: il
resto rientra nel carico dell'ampliamento.
Fosson (U.V.)
- Allora ritorno un attimo alle risposte
che mi ha dato l'Assessore Bordon, "Stipendi e retribuzioni e altri
assegni fissi al personale della Segreteria Generale e del
Gabinetto della Presidenza della Giunta", questo è dovuto a un
aumento del personale, praticamente desideravo solo sapere da che
cosa è determinato, cioè se è aumento di personale o se non è
aumento di personale, mi si dica perché.
Bordon (D.C.)
- Aumento di personale e adeguamenti di
stipendi.
Fosson (U.V.)
- Ora, per il capitolo 13, c'è un aumento
di 16 milioni sui centomilioni stanziati. Invece sul capitolo 16
c'è un aumento di circa venti milioni su 56 milioni stanziati in
bilancio. Ora anche qui io ritengo che sia dovuto ad aumento di
personale, ma quale tipo di personale è stato aumentato, qui, in
questo capitolo? (
Bordon:
...aumento di operai, come
qualifica).
Per la custodia non c'è aumento, no? Per la custodia non c'è
aumento, perché eventualmente i custodi e via dicendo sono tutti in
organico, e allora non c'è un aumento. E allora per la manutenzione
in genere, abbiamo altri capitoli, anch'io vorrei sapere un po' in
dettaglio questo.
Bordon (D.C.)
- Io sono lieto di poterle fornire il
dettaglio, glielo darò domani mattina Consigliere Fosson, perché
qui non capivo quello che diceva Germano, qui si tratta di paghe,
retribuzione ed altri assegni fissi al personale addetto alla
custodia e alla manutenzione dei beni immobili della Regione.
Quindi qui ci suggeriva il ragioniere capo che neanche lui
ricorda i particolari perché non può, vedremo, visto che vi
interessa, si tratta di assunzioni di operai, di personale che è
stato assunto, che è qui in aumento per la manutenzione dei beni
patrimoniali della Regione, io mi permetterò di portarvi la
relazione domani mattina, perché stasera non posso darvela.
Germano (P.C.I.)
- Qui votiamo una legge, ci sono le
modificazioni, variazioni al bilancio, chiediamo la spiegazione del
perché: ve la diamo poi domani mattina. Ma come ve la diamo domani
mattina? Dobbiamo votarlo adesso, non domani mattina! Allora
rimandiamo a domani mattina la votazione della legge.
Bordon (D.C.)
- Presidente del Consiglio, qui si ripete
la storia che già abbiamo avuto per il bilancio, per la quale siamo
corazzati ampiamente. Arrivati a un certo momento, noi diciamo che
c'è un aumento di questa spesa, giustissimo, il Consigliere ha
bisogno di sapere che cosa sia. Ma voi capite perfettamente che non
c'è barba di ragioniere capo, di Assessore che possa individuare
quali sono gli articoli che desiderano avere proprio nei dettagli,
perché bisognerebbe portare qui la contabilità di tutta
l'Amministrazione regionale.
Ora, se crede il Consigliere Germano, se crede di non votare
questo articolo, io potrei dirgli non voti, ma d'altronde chiedo
che dovremmo pur avere la contabilità per avere questi 19 milioni e
mezzo per sapere se sono in più. Glieli posso dare adesso,
immediatamente, vogliamo sospendere la seduta per avere questi
dati? Ditemelo, io faccio quello che volete.
Germano (P.C.I.)
- Il problema non è come lo pone Bordon:
il problema è che qui si portano delle variazioni di bilancio dove
si dice: noi diminuiamo queste voci, perché ne avanziamo,
aumentiamo queste, perché abbiamo speso in più. Lui mi dice: io
fornirò i dati domani mattina; ma no, quando è stato preparato
questo elaborato, è stato preparato in base a dei dati; non è stato
preparato così perché a uno è saltata...
Bordon (D.C.)
- Ci sono stati dati dall'ufficio
personale, e che certamente non se li sarà sognati, e avrà detto:
queste sono le necessità; appunto, ma io come faccio a sapere, a
dirvi quanti operai sono, se lo avessi saputo ve lo potrei
dire.
Caveri (U.V.)
- Io non ho ancora preso la parola su
questo argomento perché c'erano tanti oratori che avevano
approfondito questo problema, ma mi sembra, a proposito di quanto
dice il Sig. Bordon, che ogni Consigliere ha il diritto di avere
tutte le spiegazioni possibili immaginabili su tutti questi
capitoli variati.
Ora se né l'Assessore, né il suo collaboratore sono in grado di
fornire questi dati, non si può dire, come dice Bordon, aspettate
domani mattina, che domani vi dò i dati, no. Noi abbiamo il diritto
di avere i dati prima di votare, prima di determinarci in senso
positivo o negativo, perché altrimenti cosa stiamo a fare qua a
discutere di queste variazioni!
Quindi io propongo, allora, visto che l'Assessore non è in grado
di fornire questi dati, siccome c'è un altro argomento successivo
all'ordine del giorno, possiamo passare, oppure possiamo finire
l'esame delle variazioni di bilancio e rimandare a domani la
votazione, quando l'Assessore crederà di darci questi dati, e
intanto possiamo passare, dopo l'esame delle variazioni di
bilancio, possiamo passare al n. 9 dell'ordine del giorno.
Ma come si fa a dire, come dice Bordon, ve li dò domani mattina,
intanto votate, intanto siete liberi di votare contro. Ma no, non è
che noi vogliamo votare contro a priori, noi vogliamo liberamente
determinarci pro o contro le proposte di variazione, ma prima di
determinarci abbiamo bisogno di avere i dati dall'Assessore
Bordon.
Manganoni (P.C.I.)
- Per la questione delle caldaie, cosa
succede? La SITAV usa della nafta scadente solforosa, pare, che
costa meno dell'altra, deteriora le caldaie e noi paghiamo le
caldaie. Ed allora io inviterei a fargli un discorsetto alla SITAV
dicendo: non tirare sulla qualità della nafta, ed economizzare
sulla qualità della nafta, che noi paghiamo le caldaie. Adopera
nafta di qualità anche se costa di più e noi non dovremmo sempre
sostituire le caldaie ogni dieci anni. Prima cosa.
Articolo 3: quando io ho chiesto, discutendo dell'articolo
seguente, dell'articolo 13, se rientravano le trasferte della
Giunta, Bordon mi ha detto: leggi! Poi cosa dice adesso: che
nell'articolo 3 rientrano indennità e rimborso spese anche della
Giunta.
Qui io ho letto e c'era: indennità e rimborso spese di trasporto
dei Consiglieri regionali e non parlava della Giunta. Allora io
dico Bordon: anziché dire a me "leggi", tu dovresti dire a te
stesso: "siamo chiari in quello che scriviamo qui", perché i
Consiglieri non possono indovinare quello che c'è nella mente e
nella testa del Consigliere Bordon, anche se è corazzato, dice lui
(è tutto una corazza, quindi...).
Ora, su questo rimborso spese, anche della Giunta, io vorrei
raccomandare un po' di economie; viaggiamo meno nelle cascate del
Niagara, viaggiamo meno nei cinque Continenti ed allora riusciamo
ad economizzare qualche cosa. E qui mi devo felicitare con
l'Assessore Colombo; diceva la voce pubblica: Colombo va in
Giappone, a vedere come si asfaltano le strade. Io ho detto no,
Colombo sa come si asfaltano le strade.
Ad ogni modo io sono stato a quanto hanno detto, e hanno
aggiunto: sarà accompagnato dal tecnico dell'Assessorato,
dall'Ingegnere capo.
Ora io sono d'accordo che i tecnici partecipino a quelle
riunioni di tecnici ed è giusto. Io quando ero lì, quante volte ho
preso una parte dei dipendenti dell'Assessorato, i tecnici e ho
detto: usciamo dalla Valle d'Aosta, vediamo cosa fanno fuori,
perché se noi rimaniamo sempre rinchiusi qui non andiamo avanti; se
non andiamo a vedere cosa fanno fuori, lavoreremo meglio qui.
Difatti, abbiamo fatto un viaggio sull'autostrada del Sole e
abbiamo visto come si fanno i tappeti e abbiamo adottato quel
sistema qui in Valle d'Aosta, che è ancora seguito oggi, che va
bene, ed è dovuto ad un sopralluogo, ad uno studio fatto fuori.
Senonché cosa è successo? Che - io non voglio fare il maligno -
l'Assessore Colombo è rimasto ad Aosta; soldi risparmiati. Però
dopo tutti questi impegni naturalmente l'Ingegnere capo, che già
c'era stata la promessa se non altro, dice: va bene, tu andrai a
Tokio, verrai con me ecc. anche all'Ingegnere capo niente, si
tagliano i viveri, il quale ha creduto bene di andare per conto
suo, a spese sue e dice: "va beh! e se la Giunta non avrà quelle
centinaia di mila lire da rimborsarmi per questo viaggio che io ho
fatto per migliorare le mie cognizioni tecniche, ecc." - e questo è
lodevole quando un tecnico parte con quei principi - "e va beh, le
pagherò io".
Io non so se se le è pagate lui, pare così: sono però del parere
che se la Giunta ha detto: "tu andrai", se c'erano delle ragioni
per dire all'Assessore: "rimani" - queste ragioni non c'erano, che
era un amministratore, un politico, non c'erano per un tecnico. E
quindi direi: rivedete un po' la questione.
Però devo fare una constatazione su questo: che la SAV, cioè
Società Autostrade Valdostane, sono molto meno tirchi, e lì hanno
mandato e il Presidente dell'Autostrada - è vero Pedrini - ed altri
non so quanti, ma io penso che siano andati a spese della SAV, cioè
a spese della Regione, perché poi chi è che faccia fuori i soldi
alla SAV, e a tutte queste Società di autostrade, di funivie che ci
sono qui in Valle d'Aosta, è sempre la Regione che dà la
fideiussione, che caccia fuori i soldi, che sottoscrive e le
centinaia di milioni vanno.
Ora, io mi dico, io raccomando una certa economia ... un
momento, forse si trattava di vedere come erano le autostrade
giapponesi, ma loro le costruiscono sul mare per collegare le
isole, ma qui noi non abbiamo il mare, non abbiamo le isole in
Valle d'Aosta, ed allora le autostrade costruite sul mare non ci
interessano, francamente: poi tutt'al più questo poteva interessare
ai tecnici dell'autostrada.
Ad ogni modo io direi: come in questo caso la Giunta ha
dimostrato buon senso dicendo: "economizziamo quei fondi di
Colombo" - quindi tu Colombo te ne stai bravo, qui - io direi che
queste raccomandazioni si facciano anche alla SAV, cioè alla
Società dell'Autostrada, perché lì, sotto un'altra forma, perché
noi viviamo in un altro mondo, ma i soldi che si spendono sono
sempre i soldi della Regione, sono sempre i soldi nostri.
Andrione (U.V.)
- Je dois dire que la variation de
Manganoni enlève un peu d'actualité à ce que je voulais dire
...
Montesano (P.S.D.I.) -
...lasciate parlare!
Andrione (U.V.)
- Je voulais faire remarquer à Monsieur
Bordon, simplement cette question; au chapitre 16 - 19.500.000; il
est vrai ce que Monsieur Bordon dit que ceci vient probablement du
bureau du personnel, mais il est tout aussi vrai que les mandats
passent toujours à travers l'Assessorat aux Finances.
Or, si par exemple nous demandons des explications à
l'Assessorat de l'Instruction Publique, nous pouvons penser que
cela est passé à l'Assessorat aux Finances et par conséquent que
l'Assesseur est à même ou devrait être à même de répondre. Nous ne
pouvons pas nous arrêter devant des barrières, on dit ces
compétences du bureau du personnel, par conséquent nous ne
répondons pas, nous répondons après.
Et alors je crois que la chose n'est pas difficile, parce que du
reste Monsieur Bordon a anticipé une réponse même si télégraphique,
en disant, si j'ai bien compris, ouvriers, non? Tu as dit comme
cela. Et alors peut-être qu'on pourrait être un peu moins
squelettique sur cette réponse et nous donner satisfaction à propos
du chapitre 16.
Bordon (D.C.)
- Alors, je réponds tout de suite à
Monsieur Andrione, pour lui dire que naturellement il ne s'agit pas
de signature de mandat. Quand on veut faire une discussion, et
c'est logique qu'on le fasse, comme tu l'as fait toi maintenant,
pour une nécessité, pour une... c'est facile de la faire...
Qu'est-ce que se vérifie? À un certain moment le bureau du
personnel il fait, il tire ses "totali" et qu'est-ce qu'il vient
dehors? Il en vient dehors que lui manque, à un certain moment, une
certaine somme. Alors moi je ne peux pas aller examiner personne
par personne, ouvrier ou pas ouvrier, ça c'est la requête que fait
le bureau; mais ça ne me tracasse pas du tout, c'est juste que vous
le demandiez, mais d'ailleurs, l'unique chose que je demandais au
Président du Conseil c'est que vous ne prétendiez pas que je vous
réponde tout de suite, parce que vous contrôlez que ci dedans nous
avons un certain numéro d'articles, de "capitoli", mais moi je dois
savoir par force sur quel vous pensez vous arrêter, sur quel vous
pouvez avoir les détails, parce que sur beaucoup vous n'avez pas
répondu, vous n'avez pas besoin de détails.
Alors je répète, e questo lo dico al Signor Presidente del
Consiglio, per l'andamento, perché il resto non serve, il viaggio a
Tokio, sappiamo perché vengono fuori quelle discussioni, chi li fa
ha solo da rispondere, perché credo che di viaggi se ne siano
sempre fatti con questa Amministrazione, con la precedente
Amministrazione, ma questo non mi interessa.
Io prego solo il Presidente del Consiglio di una cosa: io non
vorrei che fosse sospeso questo, vorrei che si andasse fino alla
fine...
Montesano (P.S.D.I.)
- A proposito di questo, io devo
dire che la sospensiva può essere richiesta da qualsiasi
Consigliere: però, scusami, Bordon, la sospensiva deve essere
accolta dal Consiglio; mi pare che sia l'articolo 63: "la questione
sospensiva per rinvio della discussione..." è stata richiesta dal
Consigliere Caveri - (
voce di Germano
). Ma scusi Germano, mi
lasci dire, lei non ha chiesto niente, ha chiesto il Consigliere
Caveri di rimandare a domani la discussione, ecc. (
voce di
Caveri
) ...Va bene allora se lei non l'ha richiesta, non dò
questa spiegazione.
Bordon (D.C.)
- Allora io dicevo, Signor Presidente del
Consiglio, io chiederei che non venga rinviato a domani mattina
questa discussione perché ci siamo fermati sull'articolo 16, perché
domani mattina, avendo i dati che l'ufficio mi ha fornito e che noi
porteremo nei loro dettagli, quando gireremo la pagina potrebbe
darsi benissimo che a un certo momento, che al capitolo 170 ci si
faccia la stessa osservazione, ci si chieda qualche cosa nel
dettaglio che naturalmente la contabilità esiste presso gli uffici
che non si può portare qui.
Quindi io chiedo e pregherei di voler andare avanti nella
discussione, noi ci riserviamo di dare questi dati che sono
richiesti, ma se è possibile stasera, io, oltre al capitolo 16, io
probabilmente avrò altri capitoli e ve li porterò tutti quanti. Non
va bene?
Caveri (U.V.)
- Je dois préciser que j'ai proposé qu'on
continue la discussion, et que pendant qu'on continue la discussion
que Monsieur l'Assesseur Bordon veuille nous fournir ces données
qu'il n'a pas encore et que puis, en tout cas, on suspende la
votation, mais pas la discussion. Alors ma requête ne rentre pas
dans l'article 63 du Règlement, parce que l'article 63 du Règlement
dit: "la questione sospensiva per il rinvio della discussione",
mais je n'ai pas demandé du tout la suspension de la discussion,
j'ai demandé que la discussion procède en avant, au-delà de cet
article, qui a déterminé une demande d'explication de la part des
Conseillers, mais on demande évidemment qu'avant de voter on lise
ces données ou bien on nous donne une copie de ces données.
Montesano (P.S.D.I.)
- Mi permetto, Consigliere Caveri,
di non essere d'accordo con lei, perché il fatto stesso di
rimandare la votazione per ricevere dagli interroganti una risposta
a quei dati che sono stati richiesti; naturalmente proprio per
procedura e per natura delle cose, riallacciamo una discussione.
Non è il fatto di trasmettere semplicemente ai Consiglieri dei
dati, e tutto finisce lì, no, si trasmettono ai Consiglieri dei
dati quando riaccendono una discussione; questo è il mio concetto.
Il concetto è che si riaccendono delle discussioni, quindi c'è la
sospensiva della discussione. Comunque andiamo avanti, poi vedremo
il Consiglio cosa decide per questa ragione qui.
Germano (P.C.I.)
- Vede Presidente, io alcune volte le ho
dato atto che lei ha fatto certi sforzi, però adesso non le posso
dare atto di questo suo intervento come uno sforzo per andare
avanti bene.
Io le ricordo - ma credo se lo ricordi bene anche lei - che il
Consigliere Dujany, allora Consigliere, si è tenuto per un giorno
sulle variazioni di bilancio, per un giorno, ed era nei suoi
diritti. Ha chiesto spiegazioni per ogni capitolo e ha contestato
queste spiegazioni, non solo lui, ma lui proprio la grande
maggioranza delle questioni.
Ora noi abbiamo dato la dimostrazione di non volere fare una
cosa del genere; non so, credo che siano una sessantina di capitoli
che abbiamo già passato, abbiamo chiesto di otto-dieci capitoli.
Però lei, invece di indirizzarci verso di noi a dire: ma, avete
chiesto la sospensiva, non la sospensiva, dica all'Assessore alle
Finanze... (
Montesano:
il quale si oppone) ...dica delle
variazioni di bilancio, le propone sulla base di certe proposte
documentate. Quando dice: "diminuisco di dieci milioni questa voce"
è perché in questa voce sono restati dieci milioni, non sono stati
spesi. Quando dice: "aumento questa altra voce di dieci milioni", è
perché ci sono maggiori richieste che sono sopravvenuti fatti
nuovi. Noi chiediamo queste cose all'Assessore alle Finanze, non di
più.
Quando l'Assessore alla Finanze non ce le dà, non possiamo
andare avanti nella discussione della legge, altrimenti aspettiamo,
se no cosa facciamo? (
Voce
di Bordon
) ...Non vogliamo
stare tutta la serata su questa questione, vogliamo solo avere
spiegazioni che riteniamo di dover avere. Tutto lì.
Caveri (U.V.)
- Mi sarà consentito di rispondere al
Presidente del Consiglio, alle ultime battute del Presidente del
Consiglio. E cioè io non so se i miei colleghi dell'Union
Valdôtaine e se i Consiglieri del gruppo Comunista siano d'accordo,
ma io per conto mio, personalmente, sarei di questa opinione e cioè
io sarei anche disposto, se l'Assessore Bordon ci fornisse i famosi
dati - e non ripeto più su che cosa, perché oramai li sappiamo
tutti a memoria - io mi posso anche impegnare a non più discutere
su questi dati, ma di fare semmai, a proposito di questi dati che
l'Assessore Bordon oggi non è in grado di darci, di fare una
dichiarazione di voto. Quindi io con questo non chiedo la
sospensione della discussione. Siamo d'accordo, Prof.
Montesano?
Montesano (P.S.D.I.)
-
...d'accordo.
Fosson (U.V.)
- Capitolo 33: perché c'è ancora il 23 da
leggere, perché io avevo raggruppato un po' il 23 da
leggere....
Capitolo 23: 18.000.000
Capitolo 33: 3.500.000
Fosson (U.V.)
- Qui vorrei chiedere un po' come mai da
otto milioni che erano stati stanziati in bilancio aumentiamo per
gli stipendi, retribuzioni, e altri assegni fissi al personale
addetto agli uffici distaccati di Roma, aumentiamo di tre milioni e
mezzo, per il '67; abbiamo gli aumenti del '68 per quelli del '68,
abbiamo avuto le spiegazioni quando abbiamo discusso del bilancio,
ma come mai qui c'è un aumento di tre milioni e mezzo?
Andrione (U.V.)
- Je voulais faire seulement une remarque
qui voudrais être un peu plaisante: autrefois, dans la carrière
diplomatique, ne pouvaient entrer que des gens qui avaient beaucoup
d'argent, parce que on savait que les ambassadeurs devaient payer
certains frais de leur représentation avec leurs poches. Ici je
crois que le système pour notre petite Vallée, ceux qui arrivent
dans les grands états, qu'ont choisi les ambassadeurs riches, parce
que quand il faut faire la réception, c'est l'ambassadeur qui paie
de sa poche, la petite Vallée d'Aoste fait le contraire, et paye
des frais qui sont effectivement, la note, comme on dit, quand
arrive le quart d'heure de Rabelais, c'est une note qui est assez
salée.
Manganoni (P.C.I.)
- Certo che questa nostra ambasciata a
Roma ci costa cara; non solo c'era già una cifra rilevante sul
bilancio, ma qui se ne aggiungono addirittura altri tre milioni e
cinquecentomila.
Ora io avevo chiesto, in sede di discussione di bilancio, quale
è lo stipendio di questi nostri ambasciatori e in che cosa
consistono le loro trasferte, io ho chiesto se gli pagavamo le
trasferte anche quando andavano su quei colli, che io non mi
ricordavo il nome, erano i Parioli, se gli pagavamo le trasferte
anche quando andavano lì, perché sono delle cifre che anche un
ambasciatore di uno Stato non spende tanto, altro che la Valle
d'Aosta con una ambasciata a Roma.
Allora io ribadisco, non chiedo se non mi si può rispondere
adesso, non importa, però che mi si faccia avere l'elenco dei
dipendenti, il costo del dipendente della Regione e quindi lo
stipendio che percepisce, poi tutte le conseguenze, tutti i
contributi, e poi in che cosa consistono queste trasferte, perché
se sono a Roma, si devono trasferire dove? A far che cosa? Ci sarà
l'ambasciatore e anche tutte le ambasciatrici devono trasferirsi ad
Aosta. Non dimentichiamo che certe ambasciatrici - e mi si è detto
che erano carine, io non ho avuto il piacere di vederle - hanno già
soggiornato otto giorni in Valle d'Aosta con tanto di autista e di
macchine della Valle, a disposizione. Io, le ragioni per cui queste
ambasciatrici che sono a Roma sono venute a villeggiare in Valle
d'Aosta, non le ho capite; naturalmente con soggiorno all'albergo
Europe, mi pare, o che so io.
Allora io vi chiedo che mi si dia un resoconto di questo; non
potete darmelo adesso? Datemelo in seguito, datemelo per iscritto,
ma sappiamo dove vanno a finire questi soldi.
Balestri (P.S.I.
) - Così si finisce con le carine, non
carine, perché qui a forza di scherzare si va nel ridicolo, poi, a
un certo momento, e addirittura non mi meraviglierei che faceste
ancora degli apprezzamenti... (
Manganoni:
...un complimento)
...lascia perdere. Tutti i complimenti hanno un certo limite di
decenza, a un certo momento... (
voce di Manganoni
).
In ogni modo questa sul personale di Roma, personale addetto
all'ufficio di rappresentanza, se volete prendere appunto, così
vedrete. Ramera Sergio...
Montesano (P.S.D.I.) -
...
non dir niente, il
personale, direttore, vice-direttore...
Balestri (P.S.I.
) -  ...Direttore: stipendio
mensile: 200.000; impiegato autista: stipendio mensile netto:
145.000; dattilografa (sono due, quelle a mezza giornata): 50.000 a
mezzo servizio; ufficio personale addetto all'ufficio di propaganda
turistica: interprete: 105.000; interprete: 135.000; consulente:
compenso 100.000. Questi sono gli stipendi, compresa anche la
tredicesima, l'indennità invernale, ecc. tutto complessivo.
Manganoni (P.C.I.)
- Volevo solo dire questo: io avevo
chiesto non solo lo stipendio netto, ma tutto quel che ne segue;
Balestri, me lo manderai, non te lo richiedo adesso, no, perché non
puoi sapere quanto si paga di contributo, di indennità di
licenziamento, ecc. (
voce di Balestri
) ...Ma scusami un po',
prima tu mi avevi detto "impara a leggere", io ti avevo detto
"impara a scrivere", adesso ti dico "impara ad ascoltare".
Io avevo chiesto quanto percepisce ognuno di questi dipendenti:
stipendio - che ci ha detto adesso Balestri - ma oltre a questo,
per la Valle ci sono gli altri oneri, di assicurazione, di
contributi, tutto quel che ne segue. Allora, quanto costa in totale
alla Regione ogni dipendente? Non solo lo stipendio netto. Poi noi
qui abbiamo due interpreti; ma i Romani non capiscono l'italiano?
Questi cosa interpretano dall'italiano al romanesco? Roma non è
mica Tokio.
Balestri (P.S.I.)
- Ci sono anche molti stranieri,
guarda; in ogni modo sono in grado anche di darti le cifre lorde se
vuoi.
Direttore: 226.950 più tredicesima, lordo. Impiegato autista:
170.000, 170.522 più tredicesima. Dattilografa e dattilografa a
mezzo servizio: 57.035 più tredicesima. Le due interpreti sono
157.000 più tredicesima. Consulente: è un compenso, quindi rimane
fisso 100.000.
Manganoni (P.C.I.)
-
...e le trasferte?
Balestri (P.S.I.)
- Per me trasferte non ne hanno
nessuno.
Fosson (U.V.)
- Solo a titolo di chiarimento, quei dati
che sono stati dati adesso, sono dati precisi? Ma allora non
corrispondono con quelli che lei ci ha dato prima. Cioè i netti
sono quelli - solo a titolo così - che ha dato prima, questi sono
quelli lordi ed è però esclusa la tredicesima mensilità. Lei la
prima volta, quando ha dato i netti, ha detto inclusa la
tredicesima mensilità, è un particolare, ha detto inclusa; invece è
esclusa; adesso è esclusa. Solo a titolo di ...
Andrione (U.V.)
- Une déclaration de principe très
courte.
Je crois que six personnes à notre bureau de Rome c'est vraiment
excessif, parce ce quand même je ne sais pas quel genre de travail
on demande, mais il y a des bureaux d'agence de tourisme qui
fonctionnent avec deux personnes. Ici nous avons deux interprètes,
un employé chauffeur, une dactylo, un "consulente" et un directeur.
Nous arrivons à la beauté de six personnes que je crois il y a des
ambassades à Rome qui n'ont pas un personnel si nombreux. Oui
d'accord, mais quand même en comptant demi-journée on arriverait à
sept... un directeur, un employé chauffeur, deux dactylos à
demi-journée, deux interprètes, puis le consulent, sept. Je dis
c'est seulement une question de principe, moi je ne prends plus la
parole ci-dessus. Une recommandation, si possible, à la Junte:
n'exagérons pas, parce que vraiment c'est exagéré; pour les besoins
de la Vallée d'Aoste, sept personnes pour le bureau à Rome -
d'accord qu'il y a un demi-service, disons six personnes - c'est
excessif.
Capitolo 37: 2.500.000 (fino al capitolo 74) - Capitolo 94:
22.500.000
Manganoni (P.C.I.)
- Capitolo 94: "Spese per la
compartecipazione del Comune di St. Vincent sui proventi della Casa
da gioco": 22.500.000.
Questo io penso si riferisca alla legge che avevamo approvato
tempo fa. Ora, mi pare che noi eravamo contrari a quella legge,
perché non era giusto dare a St. Vincent, che pigliava già 150
milioni all'anno, mentre tutti gli altri Comuni non pigliano un
becco d'un quattrino, aggiungerne altri 22 e portarli a 170 o 175.
Non solo, ma - e questo a me è sfuggito approvando la legge -
questa legge ha un effetto retroattivo. Allora, perché noi glielo
versiamo già per il '67, cioè noi approviamo la legge nel novembre
del '67 e versiamo loro un contributo per tutto l'anno del '67.
Ripeto, questo mi era sfuggito allora, se no lo avrei già fatto
osservare. Oltre alla questione di principio che noi su questo non
siamo d'accordo.
Quindi io su questo capitolo 94 non sono d'accordo, cioè in
coerenza alla posizione che abbiamo preso quando si è votata la
legge.
Capitolo 96: 21.000.000
Manganoni (P.C.I.)
- E qui, non per riaprire della
polemica sulle anticipazioni di cassa, però dice il capitolo
"Interessi passivi - tributi e diritti accessori su mutui e su
anticipazioni di cassa". Ora, e qui ci va di mezzo di nuovo la
sincerità dell'Assessore Bordon: quando noi dicevamo, in sede di
discussione di bilancio, voi non avete i soldi - parlo di liquidi,
non di bilancio, parlo di cassa - ed allora dovete farvi anticipare
fondi dalle banche. Mi si è detto di no, si è arrampicato non so
dove per dimostrare che quanto noi sostenevamo non corrispondeva al
vero; ora, per l'ennesima volta le cifre, i dati forniti da voi
confermano che avevamo ragione noi: 21.000.000 di interessi passivi
"tributi e diritti su mutui e anticipazioni di cassa".
Ora, se questi fondi da voi tanto decantati vi arrivassero da
Roma, anziché dagli interessi passivi, dovreste mettere nelle
entrate gli interessi attivi, cioè gli interessi che voi
ricavereste da questi miliardi che avanziamo a Roma, che Roma non
ci dà, non ci manda - parlo di cassa e non parlo di bilancio,
ripeto - perché Bordon lui è abile a confondere questione bilancio
con questione cassa, e quindi voi dovete ricorrere alle
anticipazioni di cassa. Non solo, ma i fondi previsti nel bilancio
che ora non mi ricordo, 96, sull'articolo 96 "Interessi passivi,
tributi su mutui e anticipazioni di cassa" che erano già 376
milioni, non bastano, ma dovete aggiungerne altri 21. Mi dirà
Bordon che queste non sono solamente sulle anticipazioni di cassa -
io lo so, d'altronde qui l'hai scritto chiaro - ma ci sono anche le
anticipazioni di cassa.
Germano (P.C.I.)
- Io voglio chiedere dei 397 milioni
complessivi, quanto per restituzione di mutui e quanto per
anticipazioni di cassa.
Bordon (D.C.)
- ... per interessi passivi sulle
anticipazioni e il resto per i mutui.
Capitolo 100: 30.000.000
Germano (P.C.I.)
- Volevo solo chiedere una spiegazione
di questo aumento del capitolo 100.
Bordon (D.C.)
- Sono sgravi che si sono fatti tutti gli
anni attraverso l'ufficio imposte per ricorsi che hanno presentato
i contribuenti e che avendo dovuto l'ufficio imposte accettare,
sono dovute essere rimborsate queste somme; quindi a noi compete
questo.
Germano (P.C.I.)
-  ...sono in aumento...
Bordon (D.C.)
- E allora bisogna fare di nuovo tutta la
storia, perché tanto voi lo sapete già come si risolve questo, ma
probabilmente per avere altre delucidazioni.
A un certo momento ci sono dei ricorsi che vengono presentati. A
un certo punto, sulle quote fisse, siccome sono le rimanenze che si
devono dare, è una quota del vecchio che ci viene versato adesso
attraverso le quote fisse. Gli sgravi di tutti gli anni, io l'ho
detto prima, non posso rispondere altro, saranno più alti o più
bassi secondo le annate, ma io non posso rispondere altro che
questo.
Capitolo 113: 15.000.000
Capitolo 160: 3.187.500
Fosson (U.V.)
- Qui abbiamo un aumento, desideravo solo
sapere da che cosa era dato questo aumento su questo capitolo,
perché qui abbiamo una quota fissa ogni anno da versare e quindi
non so ....
Andrione (U.V.)
- Io vorrei chiedere, dato che si tratta
di aumento, dei nostri capitoli, mi chiedo se non c'è un errore e
non si debba dire "annualità dovuta dal Tesoro", perché se noi
dobbiamo qualche cosa al "Tesoro" è in uscita.
Bordon (D.C.)
- ...d'être suffisamment clair parce que ce
n'est pas toujours facile.
A un certo momento, quando noi abbiamo dovuto sottoscrivere quel
miliardo per il Traforo del Monte Bianco, se non sbaglio, lo Stato
conteggiò, a carico nostro, una quota di 3 milioni e qualche cosa,
per cui noi oggi come oggi, ci troviamo con una partita di giro
zoppa, per cui per compensare quei tre milioni - perché non ci
rimborsò poi il miliardo lo Stato, ma 997 milioni - per coprire
questa differenza noi abbiamo dovuto iscrivere questo in partita di
giro.
... e non li abbiamo avuti da nessuno, è proprio denaro nostro,
entrate effettive, per poter pareggiare con la partita di giro e
togliercela, perché se no non si potrebbe continuare così.
Fosson (U.V.)
- Chiedo scusa perché su questo punto
desidererei proprio avere un ragguaglio più chiaro. Noi, in base
alla convenzione fatta, ogni anno dovevamo versare allo Stato circa
100 milioni - adesso qui la quota, ad esempio, sul bilancio del
'67, era 99 milioni e rotti. Non capisco, non ho capito, confesso,
non ho capito, ed è per questo che volevo solo chiedere, è una cosa
di tre milioni, ma desideravo sapere per quale causa dobbiamo
versare questi tre milioni in più.
Bordon (D.C.)
- ...non c'entrano le annualità con questo
...cosa è successo? Noi dovevamo avere un miliardo dallo Stato e lo
Stato ha dato a noi soltanto 997 milioni, cioè la differenza fra il
miliardo e questi tre milioni che ci sono qui. Quindi noi dallo
Stato, quando abbiamo dovuto sottoscrivere questo miliardo, non
abbiamo avuto il miliardo intero, abbiamo avuto 996 milioni e
fischia, cioè questa differenza qui.
Dovendo fare l'atto con la Banca d'Italia, noi di tasca nostra,
Regione, abbiamo dovuto tirar fuori questi 3 milioni e rotti perché
così abbiamo raggiunto questo miliardo. Quindi questi tre milioni
sono stati presi da un fondo di una partita di giro per noi. Oggi
come oggi, per sanare questa partita di giro, noi dobbiamo figurare
di avere in entrata tre milioni per pareggiare questa partita.
Capitolo 166: 800.000
Capitolo 169: 20.000.000
Fosson (U.V.)
- Vorrei chiedere come mai c'è questo
aumento sul '67, di venti milioni...
Maquignaz (D.C.)
- Il nuovo organico che è allo studio...
questo aumento è per far fronte ai maggiori oneri derivanti dal
nuovo regolamento organico per il personale che abbiamo adesso
all'ordine del giorno, siccome la decorrenza è dal 1° gennaio
1967.
Capitolo 170: 5.000.000 (fino al capitolo 196 senza
discussione) - Capitolo 212: 50.000
Fosson (U.V.)
- Anche qui vorrei una spiegazione, come
mai su 250 milioni che c'è in bilancio c'è un aumento di 50.000
lire; da che cosa è dato questo aumento.
Maquignaz (D.C.)
- Qui siamo usciti di 50.000 lire;
allora in fase di accertamento si cerca di integrare questa
differenza.
Capitolo 213: 3.950.000 - Capitolo 214: 4.500.000
Manganoni (P.C.I.)
- E qui io vi pregherei di non dirmi
che è un pallino mio, perché io su questo capitolo sono sempre
intervenuto, salvo nella discussione dell'ultimo bilancio, perché
forse in quel momento ero assente, se no sarei intervenuto anche
allora. Qui l'aumento è poco: Capitolo 214 "Spese e contributi per
l'attuazione della legge regionale sullo sviluppo della viabilità
rurale". Bisogna incrementare la costruzione delle strade rurali,
perché noi, se non acceleriamo la costruzione di queste strade,
avremo presto delle intere zone montane abbandonate. Avremo parte
degli alpeggi abbandonati ed osservate che alpeggi, terreni, ecc.
se si abbandonano per alcuni anni, vi crescono i rovi, vi crescono
i cespugli, non si ritorna più, non si lavorano più quei
terreni.
Io vi cito un esempio: l'Alpe di Viù; l'Alpe di Viù quest'anno
non hanno caricato, all'Alpe di Viù non è andato il bestiame, sì,
sì, me lo ha detto l'interessato, il quale mi ha detto questo: le
case, le baite sono in rovina, ma non solo a Viù, le baite degli
alpeggi buona parte sono in rovina, salvo quelle che hanno
ricostruito adesso.
Come si fa a ricostruire oggi le baite, che poi non si tratta di
una, perché i mayen sono diversi, ed allora oggi che i muli sono
scomparsi ed anche se ci fossero, i trasporti a dorso di mulo
costerebbero un'enormità - se non c'è la strada non si
ricostruiscono le baite e se non si ricostruiscono le baite non si
può andare su con il bestiame.
Ed allora bisogna che l'Assessore all'Agricoltura si trovi in
condizioni di accogliere tutte le richieste, corredate da una
costituzione del Consorzio, corredate da domande, ecc. ma possa
accettarle tutte quelle che gli vengono inoltrate. Noi dobbiamo
mettere l'Assessore all'Agricoltura in queste condizioni.
Ora io non so se con l'aumento di questi miseri quattro milioni
e mezzo, tenuto conto anche del costo di queste strade, l'Assessore
all'Agricoltura può farvi fronte.
Vi ripeto, questo volevo dirlo sul bilancio del '68, ma non ero
presente, quindi vi ribadisco questo. Ed allora l'Assessore
all'Agricoltura, con questo misero, miserabile aumento di 4 milioni
e mezzo, può far fronte a tutte le richieste? Non potrà far fronte
a tutte le richieste. Intendiamoci bene, io voglio anche precisare
una cosa: ci sono delle richieste che forse giustamente vanno
respinte, perché io so di certi casi dove solamente per ripicche di
alcuni proprietari, cioè costruire due strade parallele perché quei
due o tre o dieci proprietari non andavano d'accordo, e allora
dice: "me dze vuei lo men tzemin, vuei pa me servi de ton tzemin";
ma in quel caso fa bene l'Assessore a respingere e a non
sovvenzionare quelle strade costruite per capriccio. Ma le strade
che l'Assessorato all'Agricoltura giudica utili e necessarie,
bisogna che si trovi in queste condizioni, di sovvenzionare tutti;
perché è inutile che noi qui cianciamo "l'agricoltura,
l'agricoltura" ed oggi l'unico, non unico, ma uno dei pochi
capitoli che forse non è sufficiente per far fronte alle richieste
- parlo dell'Assessorato all'Agricoltura - è precisamente
questo.
Questa oggi è la base, non dico per lo sviluppo
dell'agricoltura, per evitare l'abbandono di parte delle nostre
zone montane. Ed allora, a mio parere, questo è poco. Se
l'Assessore mi assicura, con questa modesta cifra di quattro
milioni, di poter far fronte a tutte le richieste, allora io mi
arrendo, dico: va bene. Se non vi può far fronte, allora dico:
dategliene di più.
Maquignaz (D.C.)
- Io sono d'accordo che questo aumento è
misero però teniamo presente che nel nuovo bilancio del '68, noi
abbiamo previsto in questo capitolo 100 milioni in più. Prima ce
n'erano 75, l'abbiamo portato a 175. Inoltre abbiamo anche i fondi,
quest'anno, del piano verde, cosa che non abbiamo avuto nel corso
del '67, invece adesso abbiamo anche i fondi del piano verde, art.
16 e art. 17, per cui abbiamo una certa disponibilità di fondi;
cosa, come ripeto, che non abbiamo avuto in questo esercizio.
Qui si trattava semplicemente di venire incontro a quelle
deficienze dove eravamo usciti dal capitolo. Quindi questo non è
che si venga incontro; noi adesso abbiamo i fondi del piano verde,
questo è solo per impegnare il capitolo. Però nel '68 si è previsto
quell'aumento di 100 milioni.
Manganoni (P.C.I.)
- Sa cosa doveva fare lei? Lei doveva
uscire di più di quattro milioni, doveva uscire di cento milioni,
poi si trovavano per...
Maquignaz (D.C.) -
...adesso abbiamo i fondi del
piano verde...
Capitolo 216: 500.000 - Capitolo 220: 100.000
Fosson (U.V.)
- Il Cap. 220: penso che la mia domanda sia
quasi inutile perché credo che anche qui le centomila lire sono
dovute al supero del lavoro.
Capitolo dal n. 272 al n. 314 senza discussione -
Capitolo 323: 35.000.000
Fosson (U.V.)
- Qui è un po' quel capitolo che avevo
detto prima, che c'erano i 64 milioni di riduzione su una voce e ci
sono 65... no, no, chiedo scusa, perché non è quello, è un
altro.
Un altro rilievo che volevo fare ed è che avevamo 80 milioni su
questa voce per il '67 e aumentiamo di 35 milioni, "spese per studi
di progettazione e per compensi a tecnici estranei
all'Amministrazione per perizie, direzione e contabilizzazione di
lavori a carico della Regione". Ora da cosa viene questa spesa
molto superiore a quella prevista? Probabilmente da quei progetti
che noi stiamo eseguendo a carico dell'Amministrazione regionale
per l'Anas e via dicendo, no? Almeno...
Colombo (P.S.I.)
- La maggiore spesa è dovuta al fatto
che quest'anno, con un maggior finanziamento, abbiamo appaltato un
maggior numero di opere. Quindi abbiamo naturalmente a carico un
maggior numero di assistenti per il controllo dei lavori e poi
giovano anche le spese di progettazione per quanto riguarda
l'allargamento della strada regionale Corbet-Antagnod, quella da
Hône a Champorcher, quella di St. Pierre-St. Nicolas, quella da
Moron al Colle di Joux e poi i due progetti delle gallerie
paravalanghe della strada di Cogne che rientrano nell'ultima
citazione che è stata fatta dal Consigliere Fosson.
Capitolo dal n. 326 al n. 394 senza discussione - Capitolo
396: 35.000.000
Germano (P.C.I.)
- Volevo chiedere a Dujany se faceva un
po' un'illustrazione, qui, dei 24.000.000.
Dujany (D.C.)
- In votazione del bilancio di previsione
mi si era detto che la cifra era troppo bassa ed effettivamente è
stato così. Questo è dovuto all'acquisto di stampati di alcune
raccolte, cioè alla stampa di alcuni libri interessanti la storia e
i costumi della Valle d'Aosta, fornitura di libri per la biblioteca
regionale, acquisto di documenti antichi e di raccolti vari di
giornali vecchi per l'archivio storico e la biblioteca
regionale.
Capitolo dal n. 397 al n. 408 senza discussione - Capitolo
412: 5.000.000
Germano (P.C.I.)
- Volevo chiedere come sono stati
assegnati questi contributi, perché questo aumento? A chi? Non so,
perché mi sa che non si segua più la procedura che si seguiva
prima.
Dujany (D.C.)
- È in relazione a un allegato che c'è
all'ordine del giorno del Consiglio.
Capitolo dal n. 425 al n. 473 senza discussione - Capitolo
481: 30.000.000
Germano (P.C.I.)
- Questa è la cosa più paradossale che
ci possa essere. Noi abbiamo fatto una discussione in un bilancio,
perché un compito d'istituto era trasformato, da quattro milioni si
era portato a 50 milioni per "spese e contributi per costruzione e
restauro di chiese, ecc." e adesso i 50 milioni diventano 80, venti
volte tanto e non è compito d'istituto. Chiedere una spiegazione su
questo diventa una cosa difficile, chiedere cosa abbia fatto con
questi 80 milioni il socialista Assessore Balestri, non riesco a
capacitarmi, ecco. Forse qui c'è la spiegazione per cui nel
bilancio preventivo del '68 abbiamo avuto quel tentativo di
spostamento, non lo so, ma certo che da 4 milioni a 80 milioni,
andando a compiti non di istituto, non è modo saggio di
amministrare, questo è certo. Però vorrei sapere dove sono stati
spesi questi 80 milioni.
Manganoni (P.C.I.)
- Sullo stesso argomento. Io, a quanto
ha detto Germano, voglio aggiungere questo: e questi 30 milioni
perché non li date a Maquignaz per le strade rurali, per le strade
poderali? Perché...
(voce di Balestri)
...ma riferendomi
all'intervento precedente... Allora io vorrei riferirmi al
Presidente della programmazione quando parlava sempre delle spese
produttive, "dobbiamo destinare i fondi alle spese produttive" e
adesso, zitto, muto come ... non fa più la differenza fra le spese
produttive e quelle non produttive. Allora io vorrei porti,
Lustrissy, questa domanda: fra il capitolo, che abbiamo trattato
precedentemente, delle strade poderali ed interpoderali, 214, e il
capitolo 481, che è quello delle Chiese, quali dei due capitoli
rientra nelle spese produttive? Quelle sulle quali tu insistevi
"spese produttive"; quale dei due capitoli rientra nelle spese
produttive? ...secondo le concezioni, ma qui... ed allora quando
tuonavi contro di noi, io non chiedo che tu tuoni oggi anche contro
i tuoi, ma magari in separata sede, in un orecchio, diglielo.
Quindi, qui noi abbiamo già detto allora: 50 milioni è esagerato
per un compito che non riguarda la Regione; qui ne aggiungiamo
altri trenta e quando si tratta di opere indispensabili, urgenti,
lì non ci sono i soldi. Vedremo, faremo, studieremo su un altro
piano... ci si risponde così. Qui non ci si risponde così, qui si
trovano i trenta milioni.
Io non sono d'accordo su questo.
Bionaz (D.C.)
- Io capisco l'esigenza che voi avete di
discutere e di mettere naturalmente in discussione, in dubbio
l'utilità di questo aumento. In fondo sono convinto che siete tutti
d'accordo che questo stanziamento è utile, perché tutte queste
spese sono unicamente dovute a degli impianti di riscaldamento,
nella grande maggioranza, impianti di riscaldamento delle Chiese.
Sono piovute delle domande, le dico almeno una settantina, non
esagero, una settantina.
Ora quando vi rendete conto che tutte le nostre Chiese sono
sprovviste di impianto di riscaldamento, e c'è ancora della gente
che va in Chiesa, specialmente la gente attempata; Manganoni, io un
giorno ho visto che tu eri a Brissogne davanti al piazzale che eri
andato per un funerale; a un certo momento hai detto "no" qualcuno
ti ha detto "beh, andiamo dentro, almeno, non stiamo qui a gelare".
Tu hai detto "andiamo dentro, ma lì fa ancora più freddo che
fuori". Ecco, proprio così. Ad ogni modo questa è una battuta che
magari non ti ricordi neanche più. La verità è questa: che tutte
queste spese, noi le abbiamo volute affrontare in corpo, tutte
queste, ma evidentemente mancavano i fondi, perché? Ve l'ho già
detto l'altro giorno, sono troppo pochi, perché? Perché abbiamo
affrontato la spesa di Champoluc, che da sola ha assorbito 13
milioni e mezzo, quella di Courmayeur che ne ha assorbiti mi pare
cinque, quella di St. Denis che ne ha assorbiti quattro. E sono già
tredici e cinque diciotto, e quattro ventidue.
Ecco perché e venuta mancare la possibilità di spezzettare
questi piccoli contributi, che poi si distribuiscono nella misura
del 15-20%, al massimo del 25%.
Guardate la verità è tutta qui e questo è un contributo che si
dà non ai parroci, si dà questi contributi alla popolazione, la
popolazione che usufruisce se la Chiesa è calda. E capita anche
questo: voi assistete - lo dicevo adesso a Manganoni - solitamente
quando ci sono i funerali. Ma vedete quando arrivano da Trois
Villes, vengono al funerale alla Chiesa di Quart - perché quella è
la parrocchia - si rende conto quando arrivano giù con la bara
sulle spalle cosa succede? Sono tutti sudati fradici, entrano in
una Chiesa ghiacciata. Questo succede.
Ora, diamine, che mettiate poi in dubbio questa necessità,
perché dentro voi stessi sapete che è necessario, non è che questo
sia denaro sprecato, è proprio per aiutare, per venire incontro a
questi parroci che si danno da fare, perché sono tutti pieni zeppi
di debiti, non sanno dove mettere le mani.
Evidentemente ricorrono alla Regione, perché? Perché la Regione
ha questa sensibilità e l'avete avuta anche voi. Forse noi abbiamo
fatto qualche cosa di più, ma l'avete avuta anche voi, questa
sensibilità. Ora perché noi siamo qui, cerchiamo di fare qualche
cosa magari di un po' più consistente, questo non mette in dubbio
la bontà dell'impostazione, io sono convinto che su questo siete
convinti, ma non lo volete neanche dire. Ecco la verità.
Germano (P.C.I.)
- Sia ben chiaro che io non sono contro
il riscaldamento delle chiese, anche se non ci vado; c'è altra
gente che ci va, non ha mica nessuna importanza. Però sia ben
chiaro che oggi abbiamo parlato di Comuni e Colombo mi ha detto,
molti dove non c'è ancora insufficienza d'acqua, dove non ci sono
le fognature, dove non ci sono i servizi essenziali alla gente per
vivere. E allora noi dobbiamo in un anno risolvere tutto il
problema del riscaldamento delle Chiese e lasciare in piedi queste
cose?
(voce di Bionaz)
...Ha detto 70 domande, ha elencato
dove ci sono 22 milioni, ce ne sono 80 stanziati... Non siamo
affatto d'accordo con questa impostazione; questa impostazione è
sbagliata, perché io sono d'accordo di pensare al superfluo, o a
quello in più, ma quando abbiamo le cose essenziali. Ora, non ci
sono ancora le cose essenziali dappertutto.
Lei ha fatto una grande discussione per una strada che congiunge
una frazione o un villaggio; quando non sapeva più cosa dire, ha
detto che non c'erano i fondi. E cosa che non è poi risultata vera,
ma si trattava di passare da sei a dodici milioni...
(Bionaz:
...perché non erano stati stanziati i fondi) ...Sì,
ma qui in bilancio di stanziati ce n'erano 50, e adesso sono
80...
Queste sono le impostazioni, Colombo, che vi portano a questi
livelli qui, questi sono i livelli, che dove la gente ha bisogno di
acqua, non ce l'ha, però facciamo tutti i riscaldamenti delle
Chiese.
Capitolo dal n. 487 al n. 497 senza discussione - Capitolo
501: 65.000.000
Germano (P.C.I.)
- Vorrei un resoconto di questo, perché
questa voce qui è veramente... Comprende anche le spese dei suoi
viaggi, questo? No? Sono ancora in un altro capitolo... ah! Sono in
questo... 501: "Spese di pubblicità e propaganda turistica" 180
milioni; a questi aggiungiamo altri 65 milioni. Pensate quali
cifre, con tutte le considerazioni che ha fatto prima, che non sto
qui a ripetere, perché sarebbe inutile. È un'impostazione saggia
questa? 245 milioni per la pubblicità, quando abbiamo la situazione
in Valle che è quella che è?
Manganoni (P.C.I.)
- A questi 65, bisogna aggiungere i
180 che erano in bilancio...
(Montesano:
...l'hanno già
detto) ...Io stavo scrivendo non ho sentito.
Balestri (P.S.I.)
- Qui c'erano 180 milioni e anzi ho
cercato di fare una certa economia nel limite del possibile. Questi
65 milioni in più sono dovuti all'iniziativa della realizzazione di
una serie di documentari sulla Valle d'Aosta ed è stata vista nel
quadro dell'esigenza di presentare la Regione con le sue bellezze
naturali, panoramiche, geografiche, con le sue valli, le sue
attrezzature turistiche, le sue ricettività alberghiere e il tipo e
il contenuto del suo folklore.
Quindi è una spesa una tantum. Lo scopo era ed è quello di
inserire la Regione nei grandi itinerari del turismo invernale e
internazionale. È evidente che solo la strumento cinematografico
poteva consentire il raggiungimento di questo scopo.
Ciò premesso, semmai, c'era da vedere se era preferibile
realizzare uno o due films o se invece non era consigliabile di
affrontare con decisione il progetto per la realizzazione di una
completa serie di documentari, che permettessero di toccare ogni
aspetto ed ogni angolo della vita della Regione, impegnando così il
nostro bilancio, ma promuovendo una iniziativa moderne
efficacissima.
La Giunta in questa discussione ha optato per questa seconda
soluzione... cinque documentari, cinque.
Purtroppo non è stato solo il numero dei documentari, perché a
un certo momento si è vista la necessità, era logico, delle quattro
lingue: italiano, francese, inglese e tedesco. Non è stato solo
quello, perché oltre, diciamo questi cinque documentari girati - e
mi auguro che presto lì vedrete anche voi, veramente vi accorgerete
che sono ad alto livello - girati a 35 mm. per le richieste avute
da molti paesi e per le necessità che hanno di girare in molti
circoli o che, quindi con dei macchinari a 16 mm. c'è stata la
trasformazione anche dai 35 ai 16 mm.
Quindi abbiamo una serie molto documentata e molto valida su
tutti gli aspetti della Regione. È una spesa una tantum, che non
era nemmeno prevista nel bilancio e quindi a un certo momento si è
presa questa decisione: ecco perché questo capitolo è andato
fuori.
Fosson (U.V.)
- Io, oramai la spiegazione è stata data
perché avevo fatto l'osservazione prima, l'avevo collegato con i 64
milioni in diminuzione all'altra voce: però dico, in queste cose
bisognerebbe, se vogliamo parlare un po' di programmazione o che,
bisognerebbe effettivamente stare un po' a quello che viene
approvato nel bilancio, perché altrimenti noi ci troveremo sempre a
discutere di cifre, che quando abbiamo portato in bilancio si dà
una certa giustificazione, e poi a un certo momento ci troviamo con
degli spostamenti. Ora quello che è, i normali spostamenti dovuti
ci sono sempre stati e ci saranno sempre, per quelle che sono le
modifiche e assestamento di bilancio. Però queste voci particolari,
queste effettivamente dovrebbero far parte di un certo programma,
perché non si può passare dai 180 milioni, aumentare di 65 milioni
e dire: "abbiamo fatto, non era previsto, e abbiamo fatto dei
documentari", perché questo, almeno, come raccomandazione,
bisognerebbe evitarlo.
Manganoni (P.C.I.)
- Vedi, Balestri, io ho avuto
occasione, quando ero in Giunta, di andare a Roma e ho parlato con
un altro papavero socialista, il quale poi mi ha presentato un tale
e mi dice: "vedi questo" - adesso non so come lo ha qualificato,
uno del cinema, uno di quelli che fanno i films, non me ne intendo
bene - "è disoccupato e bisogna dargli una mano". E io gli ho
detto: "io costruisco le fognature, le strade, io non c'entro con
la questione dei films...", non ho detto quello, l'ho pensato
solamente.
Ora questo fatto dei documentari mi richiama alla memoria quanto
mi è stato detto da un altro papavero socialista di Roma. Ed allora
non vorrei pensare che questi documentari si fanno per dare del
lavoro, quindi per dare dei soldi a...ben, noi ci comprendiamo,
no?
Ora, anche qui vale quanto abbiamo detto prima, per gli
acquedotti ecc. non ci sono i soldi, però qui 65 milioni si
trovano. In più, io voglio fare quest'altra raccomandazione, anche
se le raccomandazioni non servono a niente, che ho già avuto
occasione di fare altre volte: noi spendiamo cifre enormi,
centinaia di milioni all'anno per fare della pubblicità sulla Valle
d'Aosta. Scriviamo dappertutto "venite a visitare la Valle d'Aosta"
su tutti i giornali del mondo, i documentari che fa fare Balestri;
poi i turisti vengono in Valle d'Aosta. Forse vengono anche senza
leggere sui giornali "visitate la Valle d'Aosta", che ci costa fior
di milioni, ad ogni modo i turisti vengono, anche perché ci sono i
due trafori, ecc.
Poi cosa succede a molti turisti? Succede questo fatto che io vi
cito: non molto tempo fa ho incontrato una signora, cioè voglio
essere più preciso, sono andato in un alberghetto in alta montagna
nel periodo estivo e quando io sono entrato, l'albergatore che mi
conosceva mi dice "oh buongiorno Assessore, come va, come sta?".
Una signora che era seduta al tavolino, dopo che io ho parlato col
proprietario, va anche lei a parlare con il proprietario. Poi si
avvicina con un'aggressività tutta femminile e mi dice: "Ah! Lei è
un amministratore della Regione. Belle cose!", adesso io non mi
ricordo i termini che ha usato.
La sostanza è questa:" io sono un inviato di una rivista
"Epoca"", non so cosa diavolo, coi rotocalchi, "è da otto giorni
che sono in Valle d'Aosta" e innanzitutto mi citava come era stata
trattata, mi citava il fatto che era andata in un posto a prendere
il biglietto per il pullman, aveva chiesto delle informazioni,
dice: "quello lì, mi ha detto, se vuole il biglietto va bene" e gli
ha sbattuto lo sportello in faccia.
Quindi questo è il sistema di trattare il turista.
Secondo - perché questa aveva girato altri centri turistici, non
solo la Valle d'Aosta - dice: "sono andata nei bar", ha preso il
liquore o l'accidenti che so io, dice: "dei prezzi esosi". Con
questo io non metto tutti gli esercizi pubblici sullo stesso piano,
sia chiaro. Ad ogni modo dopo tutta quella sfuriata, io ho cercato
di calmarla, ho detto: "ma no, Signora, questo sono dei casi
singoli, lei non deve generalizzare...". Ad ogni modo era un po'
più calma.
Ora, io vi ho citato questo fatto per dirvi l'opinione di molti
turistici che vengono in Valle d'Aosta. Potrei citare un'infinità
di fatti, ma non voglio far perdere del tempo.
E allora cosa devi fare Balestri? Secondo me, invece di spendere
centinaia di milioni per questa pubblicità, spendiamone pure, ma
delle cifre ragionevoli e dedichiamo un po' più di attenzione per
controllare quelli esosi, sia albergatori che esercizi pubblici,
ripeto alcuni e particolarmente in quelle zone: Breuil, Courmayeur,
principalmente, che fanno scappare i turisti col loro sistema,
perché li strozzano. A me risulta questo.
Recentemente, nell'altra estate, sono andato in una zona - che
non era né Courmayeur, né Breuil, era una zona molto meno
importante - una comitiva di otto, mi pare, hanno preso il tè, 450
lire ogni tè. Allora questi pochi esosi - non aggiungo altri
aggettivi - annullano completamente l'azione prodotta da questa
pubblicità, perché quei tali, quando ritornano al loro paese, sia
in Francia, sia a Torino, sia in America, hai voglia la pubblicità
che ti fanno sulla Valle d'Aosta! Cioè ne fanno molta più loro di
pubblicità negativa, citando dati, che non questa pubblicità che tu
stai facendo sui giornali e sui documentari.
Allora qual è la raccomandazione che io ti faccio? Non è mica la
prima volta, l'ho detto tante volte in Consiglio ed anche in altra
sede: necessita un controllo ... certo non può andare Balestri,
perché quando arriva Balestri quelli non gli fanno mica pagare 450
lire il tè, anzi diranno: "oh, Signor Assessore, per carità"...
(
voce di Balestri
) ...No, ma questo mica solamente a te,
questo lo fanno. Ma bisogna mandare persone non conosciute che
vadano come turisti e quando trovano uno di quegli esosi che li
prende per il collo, a quelli si dovrebbe chiudere l'esercizio
almeno per quindici giorni, con tanto di papiro sopra con scritto:
"chiuso perché si faceva pagare il tè 450 lire l'uno".
E sia chiaro, questa non è una battaglia che io voglio fare
contro gli esercizi pubblici, no! Perché io vi dò atto che vi sono
degli albergatori, vi sono dei bar onesti, vi sono invece - e per
nostra fortuna sono una minoranza - dei disonesti, che sono quelli
che danneggiano il turismo in Valle d'Aosta, perché quando si esce
dalla Valle d'Aosta...
Voi parlate in genere coi turisti, cosa vi dicono? In Valle
d'Aosta sono degli strozzini, ma in Valle d'Aosta sono dei ladri.
Io capisco che quelli generalizzano, perché ne basta uno ladro per
qualificare ladri tutti i valdostani. Io ho degli amici che
venivano in Valle d'Aosta, non ci vengono più, vanno in Trentino
Alto Adige, e perché? Perché là c'è un trattamento migliore e ci
sono dei prezzi più ragionevoli.
Ora io vi dico: l'azione da svolgere è questa, se vogliamo
sviluppare il turismo, perché fin quando noi non eliminiamo questa
piaga, abbiamo voglia di scrivere su tutti i giornali "Visitate la
Valle d'Aosta" e poi vengono qui e li strozzano, e poi quando
ritornano al loro paese fanno quella bella pubblicità, che è
legittima; il loro risentimento è legittimo. Cosa dobbiamo fare
noi? Noi dobbiamo stroncare questo sistema di pelare il turista.
Dice: tanto passa solamente adesso, poi non lo vedo più, quindi
dai!
Non è così che bisogna fare. E allora l'azione da svolgere da
parte dell'Assessorato del Turismo è quella: azione di
moralizzazione nei confronti di quei pochi - che ripeto non sono
tanti, per fortuna - disonesti, se no questi sono dei milioni
buttati dalla finestra.
Germano (P.C.I.)
- Ecco vedete, questo è il metodo che
avete voi di amministrare. Decidete di spendere 75 milioni per
cinque documentari, senza che il Consiglio lo sappia, senza mai
portare in Consiglio questa questione. Abbiamo fatto, si diceva
stamattina, 28 Consigli, uno ogni venti-quindici giorni, si decide
di spendere 75 milioni senza che né noi né voi lo sappiate.
Questo è il vostro metodo di amministrare. E si vede subito: 65
milioni, cinque documentari, fa tredici milioni per documentario.
Il prezzo corrente dei documentari - e trovate registi a iose che
ve ne parlano - vanno da uno e mezzo a tre e mezzo, quattro al
massimo, uno e mezzo a quattro al massimo. Questo è il prezzo
corrente dei documentari. (
Voce di Balestri
)
Se voi andate, avete la santa pazienza di andare a rivedere
all'Assessorato al Turismo, qualche documentario è stato fatto;
andate a vedere i prezzi: non ne trovate nessuno di tredici
milioni. Ma vediamo ancora di più. Ci avete detto che avete scelto,
in base a quali condizioni? Ma è in circolazione questo
documentario? Non va in circolazione? Avete fatto delle offerte a
diversi e avete scelto la migliore? Non c'è nessuno che sa niente
di questo! La Giunta ha ritenuto di fare così, 65 milioni.
Ora il potere della Giunta non è questo, questo è stravolgere
quello che è il potere della Giunta, queste sono cose che devono
essere discusse dal Consiglio.
E questo è il vostro metodo di amministrare!
E mi stupisco che almeno da quella parte là qualcuno dovrebbe
far sentire anche la sua voce, se non vuol farlo qui la faccia
sentire in altra sede, ma non è così che si amministra, non è
così.
Balestri (P.S.I.)
- Prima di tutto risponderò dal lato
generale a Manganoni, che condivido le sue preoccupazioni che ci
sono stati degli incresciosi incidenti, dei prezzi o che; che a lui
risulta l'Assessorato ha preso anche delle decisioni, della
declassificazione degli alberghi...
(Manganoni:
...chiusura)
...Allora ci devono essere gli estremi di pubblica sicurezza e, a
un certo momento gli ispettori dell'Assessorato viaggiano molto e
ci risulta che in questi ultimi tempi ne sono stati pizzicati
abbastanza; questo è un certo controllo che si sta facendo.
In secondo luogo, voglio rispondere anche sulle linee generali:
io condivido, per esempio, che oggi o domani ci possano essere
delle linee di informazioni, come può essere la pubblicazione sui
giornali, che oggi sono superate. Ecco perché a un certo momento si
è fatta anche questa considerazione di films; effettivamente oggi
mandare i films su tanti circuiti, anche all'estero, tanti posti...
alle due ho avuto notizia che alla manifestazione di sports
invernali a Montréal è stato - e vi porterò i resoconti dei
giornali - un successo per la Valle d'Aosta che voi non avete
nemmeno idea. Vi porterò i resoconti dei giornali.
E non solo, ma questo ci ha permesso una cosa, di espanderci, e
anche abbastanza economicamente, su campi internazionali, perché
oggi abbiamo l'Alitalia che ci offre biglietti per andare a fare
delle manifestazioni, completamente gratuiti, e ce li offre anche
per gruppi folkloristici, venti-trenta biglietti, a seconda di
quanti ne abbiamo bisogno per andare a fare delle manifestazioni.
Questo rientra tutto in un quadro.
Quindi se è una spesa una tantum, a un certo momento si poteva
discutere se era il caso di farla così però vi sto dicendo e vi
darò le prove del successo che stanno ottenendo all'estero.
Quindi a un certo momento questa spesa ci permetterà, negli anni
futuri, forse di risparmiare molte altre spese di inserzioni, che
per me oggi diventa una propaganda un po' superata.
La compagnia che è stata scelta dopo trattative, è la Trans
World Films Società per Azioni, Società Italiana di Roma. Io ti
provo a dimostrarmi che ci sia un socialista dentro quello. In quel
momento lì ti farò ammenda di questo, però vai piano coi piccoli
lanci, perché possono avere anche un certo effetto, ma si sgonfiano
subito.
A Germano cosa gli posso dire? È stata una valutazione, l'ho
detto prima, si poteva farne anche di più o di meno; non è che la
valutazione che dai tu, dei tre-quattro milioni, no.
(Voce di
Germano) ...
Per me è una deliberazione di Giunta...
(Germano: ...
ma di 65 milioni?) ...Beh, ci può essere
quell'aspetto lì.
(
Discussione generale
)
Fosson (U.V.)
- Ah, ci si ravvede, ci sono due pesi e due
misure, questo è un fatto. D'altra parte vogliamo mettere in
evidenza questi due pesi e due misure, perché quando si trattava di
portare da uno e mezzo a tre, si è fatto lo scandalo; adesso per i
65 milioni praticamente si dice: competenza di Giunta...
(Balestri:
...ma noi eravamo d'accordo)
Balestri (P.S.I.)
- In ogni modo, effettivamente, non è
che noi qui, se ci fossero stati dei vecchi documentari, ancora
all'altezza della situazione moderna o che, avremmo soprasseduto a
questo.
Effettivamente i documentari che l'Assessorato ha ormai in
minima parte, sono superati, già fatti ormai da un certo numero di
anni.
Ma Germano io ti ho detto prima che sono stati girati tutti in
35, a colori, 4 lingue e poi ridotti a 16 in tutte le 4 lingue; fai
i conti precisi e poi vedrai che...
Capitolo 502: 6.000.000 - Capitolo 505: 8.000.000
Casetta (P.C.I.)
- Io non avevo ancora preso la parola su
queste questioni, ma su questo capitolo vedo un aumento di otto
milioni "spese per la gestione e manutenzione di aree verdi e del
giardino dei ragazzi di Aosta". Visto che l'Assessore Balestri è
uno, permettetemi una nota, così allegra, distensiva, l'Assessore
Balestri è uno che i milioni... lirette svalutate... 65 milioni per
documentari, otto milioni per la manutenzione delle aree verdi. Io
capisco la ragione di questo, quando penso che per la manutenzione
delle aiuole dietro al Teatro Romano ho visto degli operai tagliare
l'erba con le forbici da sarto. Ora la nota umoristica è che quando
arrivavano in fondo all'aiuola, era ora di ricominciare daccapo,
che l'erba era di nuovo cresciuta.
Io vorrei solo raccomandare a Balestri che con questi 8 milioni
comprasse almeno dei forbicioni, lunghi, perché veramente l'erba è
così... Ma questo, veramente, se io avessi avuto la cinepresa quel
giorno, lo avrei fatto io il cortometraggio, a meno prezzo di
quello che hai pagato tu; ma per poi farlo vedere in questa sala,
perché veramente è una cosa che ci rende ridicoli.
Balestri (P.S.I.)
- Ti ringrazio per l'informazione, ma
l'aumento di questo è dovuto principalmente per l'area verde di St.
Pierre. Questo si riferisce quasi unicamente a St. Pierre.
Capitolo 510: 5.000.000 - Capitolo 513: 2.000.000 - Capitolo
533: 14.000.000
Per un totale di lire 690.787.500
Bordon (D.C.)
- Io vorrei rispondere, visto che ho i
dati, almeno ritengo che siano sufficienti, a quanto era rimasto in
sospeso.
Se non sbaglio era rimasto in sospeso il capitolo 3, "indennità
e rimborso spese di trasferte ai Consiglieri regionali".
Innanzi tutto mi permetto di ricordare che se si prendesse anche
un bilancio di previsione, un qualsiasi bilancio precedente, del
'65, la dizione è sempre la medesima, è sempre "indennità e
rimborso spese di trasferte ai Consiglieri regionali" allora come
adesso. Quindi in questa voce, ovviamente, ci sono sempre gli
stessi tipi di spesa. Vengono quindi pagati in questo articolo le
spese di trasferte, le spese di viaggi: generalmente si fanno
queste spese per i viaggi a Roma, ma anche per altri viaggi, degli
amministratori, dei Consiglieri, dei funzionari, che naturalmente,
partendo con noi, viaggiano con noi ecc. Quindi le spese che
gravano su questo capitolo sono sempre le medesime e sono quelle
che vi ho illustrato brevemente.
Se si volesse ancora vedere un'altra voce che ritengo di poter
dare, perché forse è questo che desidera il Consigliere Germano,
nel 1965 su questo capitolo si sono spesi 6 milioni e 236 mila
lire; nel 1966 sono stati spesi 10.728.000; nel 1967 se ne sono già
spesi 6.780.000 e si prevedeva di arrivare su per giù alla stessa
cifra, quindi sei più tre nove, essendo ormai alla fine dell'anno e
questa era la previsione che è stata fatta.
Su quello che può essere la spesa maggiore o minore, io non
entro in merito perché non è il caso per me di dare ulteriori
spiegazioni, mi sembra. Ad ogni modo, se fosse necessario, avere
altri dati, io mi permetto di ricordare al Consigliere Germano, che
ben conosce la strada dell'Assessorato alle Finanze, che gli uffici
sono a sua disposizione: tutti i dati che sono lì sono a sua
disposizione, quindi io non altro da aggiungere.
Se non sbaglio per il Consigliere Fosson o Caveri o tutt'e due
che sia, se non sbaglio rimaneva in discussione l'articolo 16, se
non sbaglio. Allora per l'articolo 16 avevamo "paghe e retribuzioni
ed altri assegni fissi al personale addetto alla custodia e alla
manutenzione di beni immobili della Regione". Lì erano 19.500.000 e
mi permetto di ripetere ancora una volta, già allora vi avevo
detto, è il carico del personale e che è stato spostato qui.
Giustamente mi si dice: noi vogliamo i particolari di questo. E i
particolari fattimi pervenire dall'ufficio sono questi.
Con l'applicazione del nuovo organico, due inservienti e quattro
uscieri, che precedentemente erano pagati sui capitoli delle
divisioni, presso le quali prestavano servizio, sono stati
trasferiti nel servizio custodia. Quindi qui ne incominciamo ad
avere sei. Poi ci sono state quattro nuove assunzioni, uno è il
Sig. Bogoni, l'altro il Sig. Montesello, che è stato assunto in
sostituzione del padre defunto; l'altro il Sig. Ottenga
Piergiorgio, che è stato assunto in sostituzione del padre già
funzionario...
(Montesano:
i nomi per favore) ...va bene i
nomi...
(Montesano:
...raccomando sempre di...) ...insomma
sono stati assunti quattro uscieri, per cui...
(Montesano:
...è una regola per tutti) ...quindi adesso non arrabbiamoci sui
nomi o no, perché se non vogliamo solo proprio litigare sempre,
quindi lasciamo stare; io ho fatto male...
(voce di Caveri)
Va bene, io ho fatto male a dirli, adesso li ho detti...
Montesano (P.S.D.I.)
- ...per favore Bordon lasciamo
parlare, perché il Consigliere Caveri si rivolge a me.
Io ho pregato i diversi Consiglieri in queste cose qui di dire
tutto quello che vogliono, ma non fare dei nomi.
Non è mica necessario che si sappia chi è l'usciere.
Bordon (D.C.)
- Allora io chiedo scusa...
(voci
confuse)
...chiedo scusa per aver citato i nomi, io insomma li
stavo leggendo qui, quindi in aggiunta a quei sei sarebbero stati
assunti altri 4 uscieri, quindi fanno dieci. Per cui questo aumento
è dovuto a questo che vi ho letto.
Fosson (U.V.)
- Io volevo solo un chiarimento. Quattro
uscieri sono passati dalle...
Bordon (D.C.)
- Due inservienti e quattro uscieri, che
precedentemente erano pagati sui capitoli delle divisioni presso le
quali prestavano servizio, sono stati trasferiti nel servizio
custodia.
Fosson (U.V.)
- Ma fanno sempre lo stesso servizio nelle
divisioni...
Bordon (D.C.)
- ...Nelle divisioni, soltanto che prima
venivano pagati attraverso i bilanci delle divisioni, perché noi
sappiamo che per esempio l'Assessorato al Turismo ha un certo
ammontare di personale, all'Istruzione Pubblica lo stesso...
Questi erano pagati su quel bilancio lì, dei vari Assessorati,
delle varie divisioni. Invece adesso sono stati raggruppati, sono
stati portati in questo. Quindi diminuirà là e aumenterà qui, con
questa differenza, che poi con l'organico ci sarà quell'aumento che
tutti sappiamo.
Fosson (U.V.)
- D'accordo, adesso per la spiegazione
della spesa può andar bene questo chiarimento. Però non capisco - e
qui viene fuori un'altra richiesta - non capisco perché, se questa
gente, questi che continuano a svolgere la loro mansione in certi
Assessorati, debbano essere pagati in un'altra maniera e debbano
essere pagati sulle cose di custodia, perché mi sembra che se
abbiamo dei custodi, abbiamo, qui si parla di paghe, retribuzioni
ed altri assegni fissi al personale addetto alla custodia e alla
manutenzione, ora che si pagano su questa voce, su questo capitolo
degli uscieri, mi sembra che sia una che va contro quello che è
stato stabilito e contro l'organico, contro le stesse spese che
vengono portate dai singoli Assessorati, mi sembra che sia
un'enormità questa.
Bordon (D.C.)
- Io chiedo scusa al Consigliere Fosson,
perché ha già detto tutto lui. In questo momento sta parlando di
una situazione finanziaria, vero, quindi io volevo giustificare
questi 19 milioni e l'ho detto.
A parte questo, per una risposta così, da amministratore a
amministratore, mi sembrava, dicevo adesso con i membri della
commissione, qui dice che è l'applicazione del nuovo organico.
Tanto per cominciare mi si dice che gli inservienti sono stati
trasformati in uscieri, forse in questo nuovo organico li hanno
messi tutti insieme e hanno spostato il carico del pagamento da
queste varie divisioni a queste.
Quindi io di più non potrei dire su questo argomento.
Fosson (U.V.)
- Io posso anche dare atto al Sig. Bordon
che non possa dare altre spiegazioni, lui ha dato una spiegazione
per giustificare l'aumento dei 19 milioni e mezzo e io posso
prenderla anche come buona questa spiegazione contabile. Però non
posso, desidererei assolutamente avere dei chiarimenti invece su
quell'altra questione, perché mi sembra che sia stranissimo questo
spostamento, esclusivamente per il pagamento.
Quando uno è usciere è usciere, se uno è custode è custode, e se
uno è inserviente è inserviente; mi sembra che lì ci siano delle
cose ben precise. Quando questi qui saranno messi a posto per
l'organico, una cosa o l'altra, prenderanno i posti che devono
prendere, ma per intanto questi spostamenti per il pagamento non
dovrebbero sussistere, non dovrebbero esistere, almeno.
Andrione (U.V.)
- Moi je ne parle pas sur ce chapitre, et
je ne ferai pas de noms ni de questions personnelles. Je voudrais
simplement prier Monsieur Bionaz, en tant que Président, et toute
la Junte à propos du chapitre trois, c'est une petite
recommandation: qu'il soit établi que quand quelqu'un représente le
Conseil régional a le devoir de le représenter dans le sens que
quand il représente le Conseil régional à l'étranger, il ne va pas
simplement pour faire acte de présence. Il doit prendre la parole
et faire ce qui est exigé de la part d'un administrateur qui
représente le Conseil régional. Si tu veux un nom, à Montréal; mais
je dis qu'il reste entendu et je ne fais pas d'allusions ou autre
chose, je dis simplement que qui représente le Conseil régional a
le devoir de le représenter comme un Conseil régional doit être
représenté. Moi je ne fais pas de noms, je ne fais pas de questions
personnelles, je ne veux pas les faires; cependant, Messieurs de la
Junte, prenez acte de cette recommandation.
Bionaz (D.C.)
- Ce n'est pas dit que toutes les fois
qu'on représente le Conseil, il faut prendre la parole, n'est-ce
pas? Des fois cela...
Andrione (U.V.)
-  ... nous avons été les seuls à ne
pas être nommés par des journalistes sérieux comme Robert D... du
"Monde"; moi je ne dis pas de plus, vous m'avez bien compris, je ne
fais pas des questions personnelles!
Bionaz (D.C.)
- Non, mais il est arrivé quelque fois, par
exemple, moi je prends assez facilement la parole, j'ai pris assez
souvent la parole, des fois ce n'est pas prévu, alors
naturellement...
Andrione (U.V.)
- Pas dans ce cas.
Montesano (P.S.D.I.)
- Allora passiamo alla votazione
dell'articolo 3. Chi è favorevole alzi la mano ...
(voce di
Germano)
...Ma la faccia dopo...
Germano (P.C.I.)
- No, brevissimo, un minuto, cioè noi
votiamo contro questo articolo perché non siamo d'accordo con
l'impostazione dei capitoli 94, 481 e 501, cioè la questione di St.
Vincent, la questione delle Chiese, la questione dei documentari
cinematografici.
Balestri (P.S.I.)
- Volevo solo fare una precisazione e
dire al Consigliere Germano e a tutti che nella valutazione dei
documentari sono dieci copie per ogni lingua, quindi sono 40 copie
per ogni films. Quindi fai i conti e vedrai.
Montesano (P.S.D.I.)
- Adesso la votazione è già in
corso, quindi altre dichiarazioni di voto?
Allora chi è favorevole all'articolo 3 alzi la mano; contrari?
Astenuti? Un momentino, ripetiamo perché vediamo se c'è qualcuno
fuori che voglia venire a votare o rimane fuori.
Risultato della votazione: favorevoli diciotto, contrari dodici,
il Consiglio approva.
Articolo 4 - Capitolo 226: 10.000.000
Montesano (P.S.D.I.)
- Osservazioni? Chi è favorevole
alzi la mano.
Contrari? Astenuti?
Risultato della votazione: favorevoli diciotto, astenuti
dodici.
Articolo 5
Montesano (P.S.D.I.)
- Favorevoli diciotto, astenuti
dodici.
Il Consiglio approva.
Si passa alla votazione segreta della legge.
Andrione (U.V.)
- Io volevo far notare che ho ricevuto
alle sette meno tre minuti questa convocazione per domani mattina
alle otto e trenta: "Commissione Consultiva di studio per la
revisione di regolamenti organici speciali".
Ora io vado a casa e mi studio questa tabella per domani alle
8,30. Io non faccio parte della Commissione paritetica, Germano che
ne fa parte ha ricevuto in più un'altra lettera con cui alle tre
del pomeriggio è già convocata la Commissione paritetica. Io vorrei
solo pregare personalmente il Prof. Montesano di non stupirsi se
questa discussione avverrà in Consiglio, perché umanamente parlando
io vado a casa - saranno le nove e un quarto - io questa tabella la
posso guardare così, di corsa. Domani farò due osservazioni in
Commissione e poi evidentemente quando se ne discute in Consiglio,
discuterò in Consiglio, perché non è umanamente possibile. Noti che
il carico per la Regione - ho fatto un calcolo adesso, quando sono
uscito - il carico per la Regione supera i 15 milioni di lire
all'anno. Quindi sono denari dei contribuenti, non sono questioni,
così...
Montesano (P.S.D.I.)
- Risultato della votazione:
presenti trenta, votanti trenta, maggioranza sedici, favorevoli
diciotto, contrari dodici.
Il Consiglio approva.
Ora credo che il Consiglio sia d'accordo per chiudere la seduta
di questa sera e rimandarla domani alle 9,30.
---
La seduta è tolta alle ore 21,06.
