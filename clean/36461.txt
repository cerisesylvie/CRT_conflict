Classificazione
CONSIGLIO REGIONALE
Costituzione e funzionamento degli organi consiliari



Oggetto del Consiglio n. 533 del 18 giugno 2014 - Resoconto
OGGETTO N. 533/XIV - Elezione del Presidente del Consiglio
regionale.
Presidente -
Punto 1 all'ordine del giorno. Il Consiglio
regionale nella seduta del 10 giugno 2014 ha eletto la Consigliera
Emily Rini Assessore all'istruzione e cultura. Il comma 2
dell'articolo 12 del Regolamento interno prevede che i Consiglieri
chiamati a far parte della Giunta regionale cessano dalle cariche
ricoperte presso l'Ufficio di Presidenza del Consiglio. Ricordo che
il Consiglio regionale nella seduta del 10 giugno scorso ha
rinviato l'elezione del Presidente del Consiglio all'adunanza
odierna. È necessario, quindi, procedere all'elezione di un nuovo
Presidente con le modalità previste dall'articolo 7 del Regolamento
interno del Consiglio regionale. Ricordo che, ai sensi
dell'articolo 7 comma 2 del Regolamento interno, per questa
elezione del Presidente è richiesta la presenza di almeno due terzi
dei Consiglieri assegnati, pari a 24 Consiglieri, e che il
Presidente è eletto con votazione a scrutinio segreto a maggioranza
assoluta dei Consiglieri assegnati, quindi 18. Visto che esiste il
numero legale per deliberare, dichiaro aperta la discussione sulla
proposta di elezione del Presidente del Consiglio. Qualcuno intende
prendere la parola?
Ha chiesto la parola per mozione d'ordine il collega Viérin
Laurent, ne ha facoltà.
Viérin L. (UVP)
- Merci Président.
Solamente per un chiarimento sulle premesse che lei ha letto
velocemente: se ci può ripercorrere le premesse che introducono il
punto all'ordine del giorno, sulla nomina dell'ex Presidente in
qualità di Assessore e la cessazione dalla carica. Se ce le può
rileggere semplicemente per una questione formale. Mi pare non ci
sia stato riferimento alle dimissioni, essendo stato eletto in
modo...grazie.
Presidente
- Ripeto: il comma 2 dell'articolo 12...
Viérin L.
(fuori microfono)
- Tutta la
premessa.
Presidente
- Ripeto: il Consiglio regionale nella seduta
del 10 giugno ha eletto la Consigliera Emily Rini Assessore
all'istruzione e cultura... L'avevo già detto la volta scorsa ma
oggi non ho ripetuto la questione delle dimissioni, che ovviamente
sono state date dalla Consigliera Rini. Se vuole le ripeto
esattamente ciò che ho detto lo scorso Consiglio. Il Consiglio
regionale nella seduta del 10 giugno ha eletto la Consigliera Emily
Rini Assessore all'istruzione e cultura.
Il comma 2 dell'articolo 12 del Regolamento interno prevede che
i Consiglieri chiamati a far parte della Giunta regionale cessano
dalle cariche ricoperte presso l'Ufficio di Presidenza del
Consiglio. Per cui non c'era bisogno di prendere atto delle
dimissioni, che lei stessa aveva già consegnato; il Regolamento
prevede solamente questo e inoltre ricordo che nella seduta del 10
giugno era stato deciso di rinviare l'elezione del Presidente ad
oggi. Pertanto le dimissioni la collega Rini le aveva date, ma non
ci sono state prese d'atto perché comunque, essendo stata eletta,
decadeva la necessità di prendere atto delle sue dimissioni in
Consiglio regionale.
Ritorniamo alla richiesta: qualcuno vuol prendere la parola per
proporre un nominativo alla carica di Presidente del Consiglio? Ha
chiesto la parola il collega Borrello, ne ha facoltà.
Borrello (SA) -
Grazie Presidente e buongiorno a tutti i
colleghi. Noi riconfermiamo a nome di tutta la maggioranza come
candidato a questo ruolo decisamente importante, la Presidenza del
Consiglio, il collega Consigliere Marco Viérin. Ma devo fare alcune
considerazioni proprio in virtù degli ultimi avvenimenti che si
sono susseguiti e partendo dalla seduta del 10 giugno dove, vista
la disponibilità del collega Viérin a rinviare il punto all'ordine
del giorno per poter aprire un dibattito, visti anche alcuni spunti
che il collega aveva già citato all'interno di quest'aula, preso
atto anche della lettera scritta dalle forze politiche, che abbiamo
ricevuto questa mattina, credo che sia opportuno, a nome di tutta
la maggioranza, richiedere a questo Consiglio un momento di
sospensione, in modo tale che ci si possa confrontare all'interno
della Conferenza dei Capigruppo allargata all'Ufficio di
Presidenza.
Presidente -
Il Consiglio viene sospeso per quindici
minuti? Il Consiglio è sospeso per la riunione della Conferenza dei
Capigruppo allargata all'Ufficio di Presidenza.
Si dà atto che la seduta è sospesa dalla ore 15,10 alle ore
15,44.
Lanièce (Presidente)
- Possiamo riprendere i lavori dopo
la sospensione? I lavori vengono ripresi. Qualcuno intende
intervenire? Ha chiesto la parola il collega Borrello, ne ha la
facoltà.
Borrello (SA) -
Grazie Presidente.
Solo per fare un riassunto di quello che è successo, poi magari
i colleghi delle opposizioni integreranno quanto potrò esporre io
in questo momento. Noi proprio a seguito della disponibilità
prodotta dal collega Marco Viérin nella seduta precedente, di
accettare il rinvio per poter discutere di alcuni punti in virtù
anche - ripeto quanto ho già detto - di alcuni spunti da lui già
annunciati nel precedente intervento, in virtù anche della lettera
che abbiamo ricevuto questa mattina dalle forze politiche
rappresentanti l'opposizione regionale, abbiamo dato la
disponibilità, all'interno della Conferenza dei Capigruppo, di
poter discutere, dibattere, aprire un dialogo in merito ad alcuni
punti, che sono stati posti all'attenzione di questo Consiglio. È
la disponibilità che noi ribadiamo, confermiamo perché il dialogo
che deve essere continuo, il dibattito non si può esaurire in poco
tempo, ma è un segnale che noi riteniamo opportuno dare proprio in
virtù della necessaria organizzazione che bisogna dare a questo
Consiglio regionale.
Abbiamo recepito però delle sensibilità diverse all'interno
della Conferenza dei Capigruppo: lascerò poi ai colleghi qualora
volessero esporre le loro sensibilità. Noi, in ogni caso,
rimarcando la disponibilità al dialogo e al dibattito sui temi,
riteniamo che sia necessario continuare con la discussione dei
punti all'ordine del giorno, per poter addivenire al deliberato che
è la nomina del nuovo Presidente del Consiglio. Quindi, a nome di
tutta la maggioranza, ribadiamo e riconfermiamo la candidatura del
collega Marco Viérin al ruolo della Presidenza del Consiglio.
Presidente -
Grazie, vi sono altre richieste di
intervento dei colleghi? Qualcuno vuole intervenire? Invito a
prenotarvi, per cortesia, se volete intervenire. Ha chiesto la
parola il collega Laurent Viérin, ne ha la facoltà.
Viérin L. (UVP) -
Merci Monsieur le Président.
C'eravamo lasciati una settimana fa e il collega Borrello ha
ripercorso in parte e anche il presidente Lanièce ha ricordato
nelle premesse di una delibera che in realtà non è stata letta
nella sua completezza. Avevamo sentito in modo corretto, nel senso
che è stato omesso nella delibera, che invece è agli atti, la
vicenda delle dimissioni della Presidente del Consiglio, che sono
l'atto politico che ha dato il via alla sostituzione del
Presidente, che effettivamente nel frattempo è diventato Assessore,
ma che da un punto di vista politico sta a significare che una
crisi politica ha avuto un rimescolamento di caselle e di poltrone,
funzionale a equilibri all'interno della maggioranza stessa. È una
questione tecnica che è anche politica.
Ci siamo lasciati una settimana fa con l'insediamento di un
Governo, il secondo di questa legislatura, che ha lanciato e
lanciava, prendendo spunto da questa crisi, un dialogo: un dialogo
e una volontà di convergenza su certi temi, su grandi temi, pur
nelle visioni diverse che ogni gruppo, che ogni sensibilità ha
all'interno di quest'aula. Noi, sia come gruppo sia all'interno
delle forze di opposizione, abbiamo sicuramente colto questa
volontà di dialogo che si sarebbe poi materializzato su diverse
questioni: chiaramente la questione delle riforme è sulla bocca di
tutti ed è una delle questioni che in modo condiviso si dovrà
affrontare, non solo in Valle d'Aosta. Ma questa questione del
dialogo, che la crisi ha accentuato in termini di sostenibilità e
di argomentazioni, che è ripreso anche oggi in un interessante
articolo su
La Stampa
, di Enrico Martinet, di un dialogo
spesso lanciato con l'alibi o con la scusa del bene comune, che in
realtà va a sopperire, va a colmare quella che è la mancanza di
numeri o forse anche, in questo caso, un dialogo che viene lanciato
per cercare di diluire le lotte intestine e gli appetiti della
maggioranza.
Al di là delle considerazioni politiche, la settimana scorsa c'è
stato un intoppo: un intoppo nei modi di presentazione del
Presidente del Consiglio. Dopo un pomeriggio in cui si era discusso
di un nuovo corso, che doveva lanciare questo dialogo e la
convergenza su certi temi, un minuto dopo questo dialogo e questa
collaborazione, seppur con visioni diverse, veniva vanificato dalla
presentazione del Presidente del Consiglio in una lettura, che noi
abbiamo dato, di già preconfezionato e senza il coinvolgimento
delle forze di opposizione. Al di là del nome - noi lo abbiamo
detto: non è una questione di persone - ma il modo in cui è stato
posto, senza discutere di contenuti, è stato secondo noi un inizio
che non andava e non va nella direzione auspicata e nei buoni
propositi che avevamo ritrovato negli interventi del Governo, in
particolare del presidente Rollandin.
Quale potrebbe essere il dialogo e la collaborazione sui temi
specifici che sono stati evocati la settimana scorsa? Sicuramente
il grande tema in quest'aula è la rappresentatività e la figura del
Presidente del Consiglio, che è una figura
super partes
e,
al di là del ruolo che gioca in quest'aula, è una figura che
incarna la garanzia, l'equilibrio e che proprio in quelle riforme
che saranno discusse anche a livello nazionale, ma soprattutto a
livello regionale, deve essere rappresentativo delle diverse
sensibilità e quindi portatore di un messaggio e di contenuti che
non possono essere prerogativa di una maggioranza. Quindi, collega
Borrello e colleghi che hanno partecipato a nome della maggioranza
alla Conferenza dei Capigruppo, per come ci è stato riportato dai
colleghi Capigruppo: non può essere ridotto ad una riunione di
cinque o di dieci minuti all'inizio di questa seduta, dopo una
settimana in cui avevate tutto il tempo di organizzare incontri sia
di eletti che di movimenti, visto che i movimenti si sono messi in
moto in queste ultime settimane per cercare di risolvere la crisi e
cercando anche delle soluzioni che poi non hanno visto il
concretizzarsi dei propositi che probabilmente avevano. Ma esiste
un mondo della politica, esistono gli eletti: né il mondo della
politica, né quello degli eletti, se non incontri personali
probabilmente su iniziativa del candidato che, non direttamente con
certe persone ma con alcuni dei colleghi presenti in quest'aula, ha
avuto incontri per cercare di discutere della possibilità di una
convergenza. Noi intendiamo il dialogo codificato in modo
leggermente diverso: noi ci saremmo auspicati e ci saremmo
aspettati un coinvolgimento degli eletti ed eventualmente, anzi
sicuramente, anche dei movimenti, della politica in generale per
discutere qualche giorno prima, ma anche il giorno antecedente a
questa riunione del Consiglio Valle, sui contenuti che avevamo
anticipato o comunque sollecitato la settimana scorsa. Che tipo di
Presidenza incarnerà il candidato della maggioranza? Che contenuti
avrà la sua azione, al di là del discorso di insediamento letto nel
momento in cui l'insediamento non era ancora avvenuto? Quindi con
delle suggestioni che sicuramente erano interessanti come base di
partenza per un dialogo.
Condivisione ed eventuale convergenza: ma come fa ad arrivare
una condivisione, una convergenza se non a monte, se non con la
discussione preventiva di alcuni argomenti che eventualmente vedono
le diverse sensibilità confrontarsi. Questo non è stato possibile
perché, nella Conferenza dei Capigruppo, i Capigruppo sono stati
chiamati dicendo: beh, abbiamo visto che c'è stato un comunicato e
c'è stata una richiesta di incontro, noi siamo qui per vedere
eventualmente di aprire un dialogo. Ma il dialogo, se si vuole
condivisione, dovrebbe avvenire a monte. Se invece questa
candidatura, come noi rileviamo, è una candidatura della
maggioranza e rimane nel campo della maggioranza, beh, che la
maggioranza se la voti, nel senso che non ci si può appellare
all'unità, al dialogo con le forze di opposizione semplicemente
quando si ha la necessità di ottenere il consenso per ricoprire un
ruolo che, tra l'altro, da regolamento prevede anche la presenza in
aula di ventiquattro Consiglieri. Quindi un approccio, sia nella
forma... Collega Borrello, è vero - ne abbiamo anche discusso - che
è stato spesso un approccio utilizzato nel passato, ma mai nel
passato, o comunque nel passato recente, avevano avuto una
legislatura di diciotto a diciassette. Sono dieci mesi che
discutiamo, anzi voi stessi state invocando - la collega Péaquin ce
l'ha ricordato nel penultimo Consiglio -: in altri momenti è
avvenuta questa volontà di ricercare il dialogo, proprio perché
siamo in una situazione nelle istituzioni di diciotto a
diciassette; quindi è una situazione leggermente diversa rispetto
al passato.
Noi rispettiamo la scelta della maggioranza, ma i presupposti
del dialogo, secondo noi, devono essere diversi e lo diciamo anche
per il futuro. Se voi intendete il dialogo come qualcosa che voi
decidete tra di voi - noi non sappiamo se poi condividete o meno al
vostro interno-, che qualcuno decide e che poi viene posto in
quest'aula o neppure in quest'aula, e noi dobbiamo accettare e
avallare, beh, questo non è proprio il dialogo! Questo è un
pacchetto preconfezionato che viene portato all'attenzione e poi,
con la scusa di andare tutti d'accordo, bisogna votare. È così! Noi
questi metodi li abbiamo vissuti e forse sono proprio questi metodi
che abbiamo cercato di rifiutare, perché se poi l'appello all'unità
avviene solo quando la casa brucia o quando si ha paura di non
avere i numeri, beh, è chiaro che non è proprio così che noi
intendiamo quel dialogo e quell'apertura di credito che è durata
qualche minuto, la settimana scorsa. È durata qualche minuto nel
senso che vi siete smentiti voi stessi qualche minuto dopo
l'elezione e l'insediamento della Giunta, che probabilmente, anzi
sicuramente, era più importante rispetto ai proclami che erano
probabilmente vuoti.
La politica in una settimana non ha avuto la volontà di mettersi
in moto per quanto riguarda la maggioranza. Abbiamo letto anche
delle dichiarazioni del presidente Pastoret che la linea è questa e
questa deve rimanere: insomma, la linea è questa qui! Il Presidente
Rollandin ha esplicitato lo stesso pensiero - forse è un caso - ma
noi prendiamo atto che la maggioranza ha deciso una certa linea e
che le forze di opposizione vengono poste davanti ad una scelta
coatta, un
aut aut
: o si vota questo pacchetto
preconfezionato o altrimenti "la minoranza vuole il sangue, la
minoranza è irresponsabile". Il Presidente incaricato o meglio il
candidato Presidente dice: vediamo se la minoranza vuole bloccare
l'attività del Consiglio. Mah, collega Marco Viérin, l'attività del
Consiglio non è bloccata! Siamo qui: l'Ufficio di Presidenza è
insediato, abbiamo chiesto semplicemente la possibilità di
dialogare. Il dialogo per voi - lo sappiamo - è qualcosa di un
po'diverso rispetto all'accezione comune. Noi crediamo che non si
poteva aprire un dialogo, perché c'era il timore in primo luogo che
i contenuti da noi proposti avessero dei paletti così alti da non
poter essere accettati - e tornerò sui contenuti -; in secondo
luogo sappiamo benissimo che tutto era deciso, perché questa
casella da riempire fa parte di un rimescolamento che ha visto la
bocciatura di qualcuno, il rimescolamento delle carte e un gioco di
poltrone che regge, con l'equilibrio precario che ha,
esclusivamente sui posti che sono da ricoprire e se quella casella
che è stata destinata ad una forza di maggioranza, al di là delle
persona, non andasse in questa direzione, beh, cadrebbe l'intera
architettura del rimpasto che voi avete studiato a tavolino, di una
crisi di appetiti.
Evitiamo di appellarci al dialogo, quando il dialogo poi non
potete mantenerlo in termini di contenuti! Almeno siate onesti nel
dire: noi vogliamo il dialogo, però possiamo dialogare con voi solo
se accettate quello che noi abbiamo già deciso; voi potete anche
dire la vostra, però non cambia niente. Questo non è proprio un
dialogo! Sì, è un dialogo, ma che non porta convergenze. Invece,
secondo noi, il dialogo c'è sempre: noi lo abbiamo ricercato per
dieci mesi il dialogo, ma non avete mai accettato questo dialogo e
continuate a rifiutarlo, forse con un atteggiamento diverso nei
modi, ma nella sostanza più di chiusura rispetto a prima, proprio
perché gli equilibri si sono incrinati ulteriormente a causa dei
rimescolamenti che voi avete messo in atto.
Non ci sembra il modo giusto di iniziare: è chiaro che la
casella non poteva veder rinunciare qualcuno. La concezione che voi
avete, appellandovi al bene della Valle, non è una concezione di
dialogo o di convergenze, che noi ritroviamo essere effettivamente
quella giusta, ma la ritroviamo nell'analisi de
La Stampa
,
che ricordavo: un po' un gioco al dialogo per far leva...che forse,
al di là di annullare le differenze, in questo caso fa melina. Noi
confermiamo la disponibilità ad un confronto, ma non in cinque
minuti nella Conferenza dei Capigruppo e senza parlare di
contenuti.
Quali sono questi contenuti sui grandi temi? Quali sono le
proposte che noi facciamo a chi ha intenzione di andare a ricoprire
la carica di Presidente del Consiglio? Beh, intanto noi chiediamo,
come abbiamo ricordato in altri momenti, che il nuovo Presidente
del Consiglio dovrà dare un messaggio sui costi della politica,
cioè sul proprio emolumento. Noi avevamo presentato in finanziaria
un emendamento che prevedeva la riduzione dello stipendio del
Presidente del Consiglio, equiparandolo a quello degli Assessori
regionali. Ci sembrava, in un momento di difficoltà, assieme alla
riduzione dell'Ufficio di Presidenza, un messaggio importante per
la comunità, ma non l'unico messaggio che il nuovo Presidente
secondo noi dovrà dare. Intanto, il ruolo che incarnerà questo
Presidente e la Presidenza che sarà portata avanti. La Presidenza
intesa come ruolo del Presidente innanzitutto e poi dell'Ufficio di
Presidenza: un Presidente
super partes
. Sono cose che
abbiamo ripetuto, penso non solo in questi mesi, ma si ripetono
spesso in quest'aula, perché il Presidente del Consiglio è una
figura che deve essere
super partes
e che deve parteggiare
il meno possibile con la maggioranza, anche con i numeri risicati
che ci sono. Lei, collega Marco Viérin, durante la seduta
sull'insindacabilità, al di là di chi ricopriva in quel momento la
figura di Presidente del Consiglio, è stato uno di quelli che si è
schierato con la maggioranza. Noi non abbiamo percepito quelle
differenze che lei ha fatto sottendere nel suo discorso della
settimana scorsa; eppure mancavano pochi giorni alla soluzione
della crisi, probabilmente lei sapeva già di essere destinato nel
rimescolamento delle carte a quella figura, avrebbe potuto già
iniziare a lanciare qualche messaggio diverso. L'insindacabilità,
noi lo ricordiamo, è una prerogativa di questo Consiglio e quella è
stata una pagina infelice che voi avete voluto costruire: tutti e
diciotto, non solo i suoi colleghi, collega Marco Viérin.
Il ruolo della Presidenza. Essere Presidente del Consiglio
significa anche far rispettare gli atti approvati da questo
Consiglio. Lei è uno degli Assessori che non si è dimesso! lei è
uno degli Assessori che ci ha messo un mese per dimettersi, dopo
che il Consiglio aveva votato le dimissioni del Governo! Oggi,
chiaramente, lei è destinato ad andare a ricoprire il ruolo di
Presidente del Consiglio, ma anche lei fa parte delle persone che
non hanno rispettato la volontà di questo Consiglio: una
risoluzione, come tante altre risoluzioni, sul Casinò piuttosto che
su altri temi, che sono state approvate da quest'aula e non sono
state rispettate. Quindi, noi chiediamo un impegno formale a far
rispettare, con tutte le prerogative di un Presidente del
Consiglio, gli atti che questo Consiglio stesso approva.
Sulle riforme è chiaro che avremo modo di parlarne: ci sono dei
punti iscritti all'ordine del giorno che non sono stati discussi,
ci sono altre iniziative in corso, però anche in questo caso le
riforme sono un tema che ha il massimo della condivisione come
ampiezza, al di là delle sensibilità politiche.
Tanti altri aspetti che probabilmente, anzi sicuramente, altri
colleghi ricorderanno. Dans la dernière séance nous avons parlé
aussi du rôle de la francophonie, le rôle de la Présidence du
Conseil comme symbole des institutions valdôtaines, le rôle à
l'intérieur de l'Assemblée parlementaire de la francophonie, dans
tout le monde de la francophonie en général, non seulement dans le
panorama linguistique et culturel, mais aussi comme opportunité
pour une région et pour une communauté comme la Vallée d'Aoste qui
doit faire de l'atout de la francophonie quelque chose de plus
concret.
In buona sostanza, colleghi, noi capiamo l'imbarazzo del
silenzio di questa settimana. Voi non potevate coinvolgerci nei
temi che noi vi avanziamo e che avanzeremo in questa seduta, ma
soprattutto voi non potevate affrontare la questione della
condivisione e della convergenza sulla figura della Presidenza del
Consiglio, per paura che venisse meno questa casella ricoperta da
un membro della maggioranza o comunque da quel membro che era già
stato designato dalla maggioranza, tant'è che, al di là delle voci
giornalistiche, è chiaro che l'aver già preconfezionato una
candidatura all'interno della maggioranza, ha indebolito il suo
nome, collega Marco Viérin. Se questo nome fosse stato introdotto
in una discussione, sia delle forze di maggioranza sia delle forze
di opposizione, poteva essere un nome che otteneva una convergenza
maggiore, rispetto ad un nome che è venuto qui, buttato nell'aula
quasi - non so: così è stata in un certo momento l'impressione -
quasi per bruciarlo, per dire: beh, noi proponiamo con tre parole
la figura di Marco Viérin alla Presidenza del Consiglio, senza aver
minimamente tenuto conto che esistono delle sensibilità che voi
stessi avete appellato.
È una sensazione più di rammarico che di altro, che noi oggi vi
vogliamo sottoporre. La maggioranza vuole continuare con questo
atteggiamento, che ha contraddistinto i primi dieci mesi?
Misureremo i risultati di questo atteggiamento nelle prossime
settimane, nei prossimi mesi. Volete occupare tutte le caselle in
quest'aula e fuori da quest'aula? Perché nel frattempo siete pure
riusciti, al di là delle persone, a nominare all'interno di una
società partecipata un'altra persona, sempre del vostro ambito,
stranamente e casualmente molto legata a lei. Non ne facciamo delle
questioni personali ma, ancora una volta, una questione
spartitoria, probabilmente per placare appetiti interni ad una
certa sensibilità all'interno della maggioranza, che noi -
veramente! - ritroviamo, al di là di persone che occupano più
cariche all'interno delle società partecipate. E va bene! Però è
stata di nuovo - alla faccia del dialogo e della condivisione -
un'operazione che è squisitamente spartitoria, al di là, ripetiamo,
delle persone. La lettura esterna è questa qui! La credibilità
della politica in generale passa anche attraverso la conseguenza
tra ciò che si dice e ciò che si fa. Noi ce ne rammarichiamo perché
probabilmente, visto che il gioco all'ingenuità è il motivo
predominante di questo periodo, probabilmente noi ci crediamo,
ingenuamente, a questa vostra enunciazione di principio e volontà
di dialogo. Ma lo facciamo perché crediamo che anche in politica
debba esistere la linearità, l'onestà intellettuale e soprattutto
la lealtà che noi ricerchiamo quotidianamente nella vita di tutti i
giorni. Se l'ambiente politico per decenni o comunque
nell'immaginario collettivo è qualcosa che è visto dalla comunità
come una sfaccettatura, o meglio con tante sfaccettature degli
aspetti negativi che esistono nella quotidianità, non è una
giustificazione per dire: beh, cosa pretendi dall'ambiente
politico, alla fine la politica non è un ambiente dove vive quella
linearità. Altrimenti non ci sarebbe questa idea della politica,
che esiste nella comunità in generale, al di là della Valle
d'Aosta: si fa un discorso più in generale.
Secondo me, secondo noi oggi si continua a perdere un'occasione
per dare un segnale effettivamente di buona volontà per ripartire
almeno - almeno! - sulla Presidenza del Consiglio. Il Governo ha i
suoi dossier, noi abbiamo delle visioni diverse per quanto riguarda
la gestione dei dossier - lo abbiamo detto e continueremo a dirlo
non più tardi della settimana prossima, con la nuova convocazione
del Consiglio quando ritorneremo sulle azioni amministrative - ma
al di là dell'azione amministrativa, la Presidenza del Consiglio -
collega Marco Viérin, appellandoci a lei, noi ci appelliamo
all'intera maggioranza - era il primo segnale che voi potevate
lanciare per dire: beh, al di là delle visioni diverse, ognuno
occupando il proprio ruolo legittimo di maggioranza da un lato e di
Governo, con delle contestazioni che noi continuiamo in modo
costruttivo ad addebitarvi, con una sfumatura diversa, sulla
Presidenza del Consiglio facciamo un ragionamento tutti assieme.
Facciamo emergere un nome, che poi poteva anche convergere sulla
sua persona, che può essere rappresentativo di tanti e non di
tutti: lo sappiamo che siete maggioranza, non è che rivendicavamo
per forza un nome della minoranza per ricoprire questo ruolo, ma
almeno il nome deciderlo tutti assieme! È questo che noi vogliamo
dire, non è sempre fare la sterile polemica. Di questo noi ce ne
rammarichiamo veramente, perché crediamo che ci siano anche
all'interno della maggioranza delle persone che credono, come noi,
nel buon senso e nella voglia di voltare pagina almeno su certi
argomenti e di farlo realmente, non per i giochi di poltrone che
sono state assegnate giustamente per placare i vostri appetiti e
dai quali noi tutti assieme abbiamo deciso di rimanere fuori, ma
che invece rivendichiamo nel ruolo della Presidenza del Consiglio
in modo diverso.
Queste sono le considerazioni, che io volevo farle e farvi
rilevare, soprattutto per quanto riguarda un aspetto, collega Marco
Viérin: delle buone intenzioni che lei ha voluto manifestare,
magari con una reazione sbagliata nell'ultima adunanza del
Consiglio. C'è stato in un secondo momento un suo tentativo e anche
nei giorni successivi, a quanto si racconta nei corridoi, per dire
che c'è questa volontà, ma noi purtroppo nell'azione di questa
settimana non l'abbiamo ritrovata e non l'abbiamo ritrovata
neppure, soprattutto, nelle premesse che hanno visto la sua
candidatura essere posta all'interno di quest'aula. Per questo noi
sicuramente aspettiamo che da qualche intervento che arriverà da
voi, dalla maggioranza, magari anche da lei, Presidente incaricato,
ci possano essere dei chiarimenti su questo silenzio di questa
settimana, che noi sinceramente non abbiamo capito, o meglio:
ingenuamente non abbiamo capito, ma che cerchiamo di interpretare
con le motivazioni che ho cercato di addurre e che oggi, invece,
spereremmo nella sua buona volontà di farci percepire almeno in
parte, per poi decidere in che direzione muoverci. Grazie.
Presidente -
Grazie. Ha chiesto la parola la collega
Morelli, ne ha la facoltà.
Morelli (ALPE) -
Merci Président. Cercherò di essere
breve, anche per consentire la massima partecipazione dei colleghi
a questo dibattito, che è un dibattito importante. Il dibattito
sulla Presidenza del Consiglio è forse il dibattito di più - come
dire? - alta istituzionalità che affrontiamo in quest'aula, perché
la carica del Presidente del Consiglio è una carica istituzionale,
la più istituzionale fra tutte. La funzione istituzionale - mi
permetto di ricordarlo anche a seguito della Conferenza dei
Capigruppo, che abbiamo appena avuto e nella quale il Presidente
Rollandin è stato, diciamo, un po' il portavoce della maggioranza -
la funzione istituzionale non va confusa con la funzione di
governo: sono due cose diverse e distinte. La funzione di governo è
prerogativa di chi ha i numeri per governare e deve svolgere un
ruolo preciso, esecutivo. Nella scorsa seduta, la maggioranza ha
ritrovato i suoi numeri: non sappiamo se ha ritrovato la sua
compattezza, ma sicuramente i suoi numeri li ha ritrovati e quindi
noi dell'opposizione prendiamo atto e continuiamo a svolgere il
nostro ruolo, che è un ruolo diverso, è un ruolo di critica, è un
ruolo di controllo, è un ruolo di proposta, anche qualche volta di
controproposta. Ma altra cosa è il livello istituzionale, che non
dovrebbe rientrare - lo ha già detto bene il collega Laurent Viérin
- nei pacchetti governativi, negli accordi spartitori (tante
caselline a me, tante caselline a te), ma dovrebbe essere oggetto
di un confronto istituzionale e politico perché il Presidente non
deve essere l'emanazione solo di una maggioranza, ma è chiamato a
rappresentare l'intero Consiglio, in modo possibilmente autonomo e
distinto dalla Giunta.
Dico possibilmente, perché mi rendo conto che qualche volta non
è così facile e in questo breve scorcio di legislatura abbiamo
potuto verificare che non è per niente facile: questo non è
avvenuto, ci rincresce ricordarlo. Se è vero che tra Presidenza
della Giunta e Presidenza del Consiglio vi deve essere dialogo, vi
deve essere collaborazione là dove si perseguono obiettivi comuni,
è altrettanto vero che la Presidenza del Consiglio non deve e non
può essere subordinata alla Presidenza della Giunta, come invece
può facilmente avvenire quando entrambe le Presidenze sono
espressione di uno stesso movimento politico, come è stato in
questi primi dieci mesi di legislatura, cosa che da un rapido
excursus che ho fatto, forse avviene solo in Valle d'Aosta, perché
non mi pare che in altre regioni il Presidente della Giunta e il
Presidente del Consiglio siano espressione dello stesso movimento.
Mi pare che di regola si cerchi proprio di differenziare ed è
quello che, a quanto pare, voi della maggioranza state cercando di
fare, perché questa è una regola democratica minima, è una
precauzione democratica minima, che voi sembrate voler mettere in
atto sempre e solo all'interno della maggioranza - beninteso, non
sbagliamoci! - perché nel vostro caso, lo ripeto, la carica di
Presidente del Consiglio fa parte di un pacchetto spartitorio.
È stato annunciato apertamente, perché non c'è nemmeno il pudore
di non dirle queste cose: è stato tranquillamente annunciato.
Pacchetto spartitorio che viene deciso nelle stanze della
maggioranza, all'interno della famiglia, perché questa è cosa della
maggioranza. Come è successo nella scorsa seduta, arrivate in
Consiglio e annunciate il nome del candidato alla Presidenza, tra
l'altro proprio annunciato molto sinteticamente e molto seccamente
dal collega Capogruppo di Stella Alpina, fra l'altro stesso
movimento di appartenenza del candidato Presidente. Questo mi
sembra un po' una mancanza di
bon ton
: almeno il buon gusto
di farlo designare a qualcuno dell'altro movimento! Ma tanto... È a
dimostrare che era considerata una formalità: una formalità da
risolvere velocemente. Il tutto smentendo clamorosamente quanto
invece era stato espresso da più parti, in primis dal Presidente
Rollandin, ma poi anche da altri colleghi di maggioranza riguardo
al ritrovato dialogo, alla necessità di ritrovare un dialogo. Credo
che se avessimo fatto una di quelle rappresentazioni grafiche, che
non so come si chiamino, dove vengono riportate le parole ripetute
più spesso in caratteri più grandi (cioè il carattere delle parole
è proporzionale a quante volte la parola viene ripetuta), credo che
"dialogo", la volta scorsa, sarebbe stato scritto in caratteri
cubitali: "dialogo" e "insieme". Beh, il risultato di questo
dialogo mi pare che sia sotto gli occhi di tutti.
La nostra richiesta della volta scorsa di aggiornamento della
seduta andava proprio nella direzione di offrire alla maggioranza
un'occasione di condivisione e di dialogo su una carica
istituzionale. Una sorta di seconda chance che abbiamo voluto
offrire e che in questi otto giorni andava in qualche modo messa a
frutto, andava in qualche modo sfruttata e che il collega Marco
Viérin aveva ben colto, dichiarandosi immediatamente disponibile
all'aggiornamento della seduta, ma che evidentemente i due
movimenti di maggioranza non hanno inteso raccogliere, perché
abbiamo aspettato invano. Questi giorni sono passati e oltre ai
contatti personali - ripeto: personali! - che ognuno di noi ha
potuto avere con il collega Viérin, a cui va la nostra simpatia
anche per essere stato un po'abbandonato al suo destino, né da
parte dei dirigenti di Union Valdôtaine e Stella Alpina, né da
parte dei Capigruppo vi è stato nessun tipo di segnale, di invito
ad approfondire certi temi, a condividere un programma:
assolutamente nulla. Come è risaputo, dopo sei giorni di attesa,
ieri i movimenti e i gruppi di opposizione si sono permessi di far
presente che erano disponibili ad un incontro, inviando una
comunicazione del cui riscontro sicuramente i nostri movimenti
rimangono ancora in attesa e di cui noi Capigruppo di opposizione
abbiamo avuto riscontro a seduta iniziata in una riunione dei
Capigruppo, dove peraltro i Capigruppo di maggioranza si sono
espressi poco.
Crediamo che se queste sono le premesse per l'annunciato
dialogo, beh, sono delle premesse decisamente insoddisfacenti.
Riguardo invece alle nostre proposte, le nostre idee su come
concepire una Presidenza del Consiglio che sia
super partes
,
che sia attenta, sia rappresentativa di tutto il Consiglio, io
credo che altri colleghi avranno modo di parlarne. Per il momento
io non avrei niente da aggiungere.
Presidente -
Ci sono altri colleghi che intendono
prendere la parola? Ha chiesto la parola il collega Donzel, ne ha
la facoltà.
Donzel (PD-SIN.VDA) -
Grazie Presidente.
Cari colleghi, è con un certo rammarico che sto prendendo
coscienza, giorno per giorno, di come si sta chiudendo questa fase
delicata della crisi politica. La sensazione di qualsiasi momento
di crisi è che poi questo evolva in un qualcosa che, al di là che
dia o no risposte più vicine alla propria sensibilità, si auspica
che si risolva in qualcosa di nuovo, di diverso, che possa
consentire ai valdostani di avere davanti a sé un'immagine diversa
di una situazione politica che non aveva dato le risposte volute.
Lo dico perché in questi dieci mesi, al di là dell'opposizione
delle forze di opposizione, le difficoltà evidenti della
maggioranza e del Governo regionale erano palesi a tutti. Tutti
abbiamo visto gli indicatori economici - avremo modo di parlarne in
altra sede - ma anche gli ultimi dati che ci ha fornito la Banca
d'Italia sono allarmanti e ci fanno in qualche modo preoccupare
molto della situazione regionale, quindi quello che si attendeva
era qualcosa di profondamente diverso. Invece stiamo giorno per
giorno rivivendo la sensazione di aver già vissuto determinati
passaggi dieci mesi fa e - ripeto - quei passaggi di dieci mesi fa
si sono poi rilevati molto inconcludenti e in alcuni casi anche
profondamente sbagliati. Sul Governo abbiamo detto l'altra volta,
oggi diciamo della Presidenza del Consiglio.
Già dieci mesi fa si era affrontato con un dibattito la
questione della Presidenza del Consiglio e mi pareva fosse chiaro
che una maggioranza di diciotto e una minoranza che ha circa
diciassette numeri, dovrebbero trovare un accordo che consenta di
gestire l'aula in modo soddisfacente per entrambe le parti. Non fu
così: si decise allora di spartirsi la torta mettendoci dentro la
fetta della Presidenza del Consiglio, tant'è che la figura della
Consigliera Rini fu vista come equilibrante anche l'assenza della
figura di genere all'interno della Giunta, cioè una cosa inaudita,
mai vista da nessuna parte. Ma si disse: guardate, noi non mettiamo
donne in Giunta, ma la mettiamo sul posto più alto che c'è in
Consiglio regionale, quindi facendo proprio capire che il pacchetto
è unico, è preconfezionato ed è quello. Dopo dieci mesi anche di
scontro alle volte duro, che ha portato anche a tensioni di
carattere personale oltre che politico, si sperava che, vista una
brutta esperienza, si cercasse di percorrere un'altra strada. Così
assolutamente non è stato, perché la logica ha voluto che anche
quella casella venisse gestita unicamente dalle forze di
maggioranza.
Ma, ovviamente, si va a teatro - perché così la maggioranza sta
riducendo il Consiglio regionale - e si lancia il cosiddetto
dialogo. Dialogo ha tanti significati: è sostanzialmente un
confronto tra persone, quello che spesso è mancato anche in
quest'aula, perché dai banchi della maggioranza alle volte non si è
voluto questo dialogo; è stato spesso un monologo del Presidente
della Giunta Rollandin che si confrontava con le forze di
opposizione. Questo dialogo ha molto del teatro, cioè del non
parlarsi tra di noi, ma parlare ai cittadini valdostani, lanciare
dei messaggi così per aria, come è stato appunto con mia grande
delusione il messaggio che la maggioranza ha lanciato nell'ultima
sessione, dicendo: dialogo aperto, parliamoci, è andato così bene
quell'incontro tra forze politiche, quindi dobbiamo continuare su
quella strada. È talmente cominciato bene, che in dieci giorni, con
i problemi enormi che ci sono sul tappeto per i cittadini
valdostani, fra segretari politici non si telefonano, non si
mandano sms, non si scrivono. Come dire: risolto il problema
dell'elezione del Governo regionale, vedremo poi più in là se c'è
qualche dialogo da aprire. Ma è chiaro che il dialogo a cui si è
fatto riferimento in quest'aula da parte della maggioranza è quel
dialogo del teatro, cioè degli attori che fanno finta di parlarsi,
ma in realtà recitano un copione e vediamo come va a finire. Poi io
già l'altra volta avevo accennato con preoccupazione che non fosse
il dialogo tra sordi: ci si parla, ma volutamente manco si ascolta
quello che l'altro ha da dire.
In realtà in politica quando si usa la parola dialogo - io ho
provato anche a chiederlo a qualcuno all'esterno della Valle
d'Aosta, per non sembrare che finiti qui nel contenitore della
Valle d'Aosta la pensiamo in un modo magari un po'nostro - dialogo
in politica assume un significato particolare, perché dice un
confronto per almeno cercare un accordo; si usa questa parola se
c'è almeno il tentativo di fare un accordo. Allora non si può
chiamare apertura a un dialogo un silenzio durato una settimana e
una riunione di Capigruppo di dieci minuti per dire: va beh, diteci
quattro cose qui in fretta e furia e avviamo il dialogo. Che
dialogo? Non si avvia niente così! Così si continua a distruggere
ogni volta la possibilità che le persone che vogliono costruire un
vero dialogo arrivino da qualche parte, perché in questi giorni mi
son speso non poco anche all'interno del mio movimento a spiegare a
delle persone che mi dicevano: ah, ma tu vuoi dialogare con quei
cattivi della maggioranza? Dico: no, ma guarda che dialogare vuol
dire che dobbiamo provare a fargli capire le nostre ragioni; se
questi hanno diciotto voti in aula e io non ho un diciottesimo voto
per cambiare una legge, devo parlargli e devo provare a fargli
vedere le nostre posizioni e provare a convincerli che magari su
qualcosa sbagliano. Certo è che, se l'atteggiamento del dialogo di
quelli che credono al bene comune della Valle d'Aosta e che
vogliono veramente tentare di vedere se degli accordi si possono
trovare, è trattato in questo modo, beh, signori miei, veramente vi
prenderete voi la responsabilità di alzarvi e di raccontare ai
valdostani: no, noi volevamo dialogare, ma sono proprio brutti e
cattivi, si sono fatti pure crescere la barba, sono ancora più
brutti e cattivi e non vogliono assolutamente parlare con noi.
Questa volta non vi crederà più nessuno: non vi crederà più
nessuno! Perché veramente mi impegnerò con caparbietà, con tutte le
energie che ho, per dire quanto state veramente assumendo un
comportamento che è incomprensibile a qualsiasi persona voglia fare
seriamente politica in quest'aula. È addirittura scandaloso per me
che si faccia questo puerile tentativo di farci accomodare di là,
per far sapere a tutto il popolo valdostano di questa grande
apertura al dialogo e si dica chiaramente: noi ci votiamo il nostro
Presidente e poi ne parliamo!
Ma che dialogo è? Non fateci neanche fare questa sceneggiata:
venite qua, vi votate i vostri diciotto voti e andate avanti per la
vostra strada. Ma questo non è un dialogo! Questo è prendere in
giro i cittadini valdostani: facciamola finita con questa burla!
L'avete portata avanti dieci mesi: di nuovo la linea dura, la linea
del comando, "io posso, voglio, comando". Fatelo, ma non cercate di
trascinarci in questa avventura: non vi seguiremo! C'erano delle
ragioni serie da prendere in esame. Pensate che, per esempio, per
prassi istituzionale, avendo altri numeri, alla Camera il
Presidente della Camera normalmente non vota la fiducia. Eppure
appartiene a un partito, eppure fa parte di una maggioranza, ma per
prassi istituzionale, per far vedere che è
super partes
non
vota la fiducia.
In questa
impasse
siamo caduti non poco sulla questione
dell'insindacabilità, dove la maggioranza ha imposto - male ha
fatto l'allora Presidente Rini ad accettare - di votare una cosa
invotabile per un Presidente di un Consiglio. Ecco perché non
doveva scandalizzarvi l'idea che la minoranza avesse potuto
presentare una candidatura di minoranza, perché vi faceva comodo:
vi lasciava i diciotto voti blindati per le vostre votazioni e il
Presidente, anche se su alcune situazioni delicate si asteneva,
votava diversamente, non vi creava alcun problema a voi di
maggioranza: avete i vostri diciotto voti, vi sostenete il vostro
Governo. Perché volete quella carica? E qui, allora, arrivano i
punti nodali! È una questione di soldi? È una questione di "soldi"?
Perché quella carica guadagna di più e quindi voi volete quei
soldi? È questo? Perché se no non si spiega! Non cambia nulla sui
vostri diciotto voti avere quella carica oppure no. È una cosa che
vi permette di fare attività politica? Ma se dovete fare attività
politica
super partes
istituzionale, voi che avete già tutte
le poltrone di Governo, fate perdere un posto a uno di minoranza
che non potrà più fare la dura opposizione, ma dovrà avere un ruolo
super partes
! Eh, no! Perché voi quella carica la volete
usare per spingere il Governo, cioè per fare attività di sostegno
al Governo e non
super partes
. Se no non si spiegherebbe!
Quindi, è una ragione di soldi, è una ragione di uso politico di
quella carica e non andiamo poi a parlare della questione di come
quella carica per anni è stata usata come un assessorato ombra, che
distribuiva incarichi, posti, il famoso finanziamento agli alpini
di cui parlò un collega, e via di questo passo, cioè un sistema per
fare prebende che andassero a dare cariche e controcariche per
favorire le elezioni.
Noi di tutto questo volevamo discutere per dire: uno, riduciamo
gli emolumenti a questo signore perché probabilmente la sua figura
istituzionale si preserva anche se guadagna come un assessore.
Volevamo discutere di ridurre e gestire in modo diverso quei soldi
che gli sono attribuiti per sostenere le famose associazioni e
simpatizzanti vari, che poi in qualche modo di questi benefici
devono ricordarsi alle elezioni. Volevamo cioè discutere con voi e
dialogare seriamente sulla possibilità che si arrivasse veramente a
gestire in modo diverso quest'aula. Una settimana di silenzio,
venite qui e ci dite: il candidato è Marco Viérin; neanche avete
voluto parlarne. È molto curioso poi che in Capigruppo si siano
detto; mah, questa vicenda di coinvolgere i partiti nell'elezione
del Presidente del Consiglio non è.... Io devo dire che, anche da
questo punto di vista, noto una certa incostanza, nel senso che ho
incontrato - facevo parte della Commissione politica - i vostri
rappresentanti di partito dell'Union Valdôtaine e della Stella
Alpina: mi hanno fatto su una pappardella sulla necessità del ruolo
dei partiti, che c'è bisogno di portare la politica nei movimenti e
non ci si può chiudere dentro il Palazzo regionale. Oggi arriva il
Presidente della Regione che ci dice: alcune questioni è meglio che
ce le vediamo qui fra di noi. Ma scusate: fate il dialogo fra di
voi prima ancora che tra di noi! Andate a raccontarglielo meglio,
fate una spiegazione, dategli un
Bignami
al Presidente
Pastoret e al Presidente della Stella Alpina Martin, perché quando
vengono a queste commissioni politiche non ci dicano una cosa che
poi voi ovviamente ribaltate completamente, quando passate ad un
altro tavolo.
Da parte nostra c'è stata una grande serietà nell'affrontare
questa apertura. Abbiamo spesso sollecitato i nostri rappresentanti
di partito perché ci tenessero informati, se c'erano dei contatti,
se c'erano dei dialoghi. È stato addirittura costituito un tavolo
di lavoro che definisse e articolasse meglio gli otto, nove punti
che sono stati concordati tra forze politiche per creare un
percorso politico che portasse ad una valorizzazione della figura
del Presidente del Consiglio, anche se ritenevamo che dovesse
guadagnare di meno (si può valorizzare la figura facendola anche
guadagnare di meno). C'era tutto un percorso di questo tipo, dopo
di che arriviamo a oggi e ci ritroviamo la solita prassi
consolidata della maggioranza: sbrighiamo subito la pratica del
nome e cognome, poi nei giorni a venire, nei mesi dopo l'estate,
chissà se in autunno o l'anno prossimo, dialogheremo su che cosa
fare, cioè come è successo in quasi tutti i punti, nessun
punto.
Visto che c'è stata una battuta polemica rispetto ad aperture o
chiusure sulle Commissioni - ma su questo interverrò nei Consigli
regionali che verranno successivamente -, da parte nostra ci sarà
l'apertura totale a dialogare, a far parte di Commissioni, a far
parte di qualsiasi tavolo di lavoro che abbia come obiettivo quello
di trovare un accordo serio, rispettoso delle parti e in cui si
cambi qualcosa a vantaggio anche dei cittadini. Ma se si tratta di
fare teatrino, operetta, scambi, baratti o ridurre, come è stato
fatto oggi, il dialogo a questa farsa, ebbene lì non ci siamo e
abbiamo una posizione nettamente alternativa.
Presidente -
Sì, ha chiesto la parola la collega Certan,
ne ha la facoltà.
Certan (ALPE) -
Grazie Presidente.
Qualche considerazione. Mi pare che in questa settimana e
soprattutto in questi dieci mesi si sia parlato costantemente,
incessantemente e continuamente di una parola, di due in
particolare: dialogo, condivisione, proviamo a cercare soluzioni
condivise. Poi invece, per dirla alla Cesare Pavese, mi sembra che
ci sia un trionfo dell'incomunicabilità.
Qualche mese fa mi pare che la Presidenza del Consiglio
regionale avesse proposto un ricordo, una conferenza in onore di
Giulio Dolchi. Credo che Giulio Dolchi, Presidente del Consiglio,
abbia segnato e percorso un'epoca in cui il dialogo non lo si
annunciava molto, ma lo si esercitava. Noi invece credo che siamo
adesso all'opposto.
La scorsa settimana, preparandomi per il Consiglio della scorsa
volta, ingenuamente avevo chiesto del perché il punto dell'elezione
all'ordine del giorno dell'elezione del Presidente del Consiglio
fosse numerato uno punto uno, cioè successivo all'elezione della
Giunta. Un po' ingenuamente avevo chiesto questo, perché leggendo
il Regolamento avevo visto che doveva essere precedente e mi è
stato detto: beh, ma è per una semplice questione di ordine
cronologico, di ordine temporale; c'è stata prima la nomina della
Giunta e solo successivamente quella del Presidente del Consiglio,
perché in ordine di tempo sono venute così. Allora ho capito anche
il perché delle dimissioni del lunedì pomeriggio della Presidente
Rini, perché prima, in effetti, avevo molto più ingenuamente dato
delle valutazioni molto più importanti e nobili, invece credo che
molto astutamente il Presidente Rollandin avesse intenzione di
garantire innanzitutto il suo bottino di Giunta e poi, collega
Viérin, l'ha lasciata in balia delle onde.
Sicuramente la calma tornerà: torneranno i diciotto voti, verrà
tutto di nuovo ricompattato, succederà tutto quello che già i
colleghi hanno detto. Certo è che anche nella presentazione di oggi
e nel piccolo incontro fra Capigruppo e Presidente della Regione,
ma in particolare nella presentazione del collega Borrello, io ho
letto due obiettivi essenziali e cerco di riassumerli proprio per
essere smentita poi dopo. Uno è concludere in fretta questo
affaire
e chiaramente con un risultato positivo per la
maggioranza. Il secondo, va beh, il dialogo e tutte quelle belle
parole: arriveranno e se non arriveranno le facciamo poi andar
bene.
Io credo che questo sia veramente il passaggio che tutta la
maggioranza deve capire e non può più andare avanti così! L'altra
settimana noi abbiamo chiesto un aggiornamento: adesso io le dico,
collega Viérin, che cosa mi immaginavo - eh, di nuovo nella mia
ingenuità! -. Immaginavo che lei sollecitasse i movimenti o i
movimenti lo facessero già in loro autonomia, di incontrarsi e
comunque condividere, cercare di mettere sul tavolo dei contenuti,
degli obiettivi proprio per migliorare questa situazione nostra.
Proprio come l'ha ricordato la collega Morelli, stiamo
attraversando un periodo difficile e la figura del Presidente del
Consiglio è la massima carica istituzionale, quindi immaginavo
proprio che ci fosse questo lavoro di condivisione di una
settimana. Poi dopo una settimana di silenzio e di buio totale,
ieri abbiamo detto: proviamo a presentare noi alcuni punti, magari
domani mattina o domani a mezzogiorno c'è ancora tempo per vedersi,
per provare a condividere qualcosa. No neanche questo. Ci viene
detto: che prima venga eletto e poi si vedrà.
Beh, io credo che sia davvero un inizio disastroso. Le ripeto:
non ho dubbi che le onde si calmeranno, che la situazione andrà
avanti, che i diciotto arriveranno e si andrà avanti così. Però
credo veramente che sia una colla o un
Post-it
che durerà
davvero il tempo di questa labile colla.
Paris vaut bien une
messe
, quindi in questo momento qualsiasi cosa noi diciamo,
qualsiasi punto presentiamo, credo che venga accettato e venga
detto: ah, sì, sì! Su quello avete ragione! Perché nei corridoi
succede così: io non ho mai avuto così tanto ragione come nei
corridoi, passando e tra un saluto e l'altro tutti mi danno
ragione, soprattutto quelli della maggioranza e la cosa mi sta
iniziando a preoccupare, perché poi arriviamo in aula e questo è -
diciamo - l'ufficialità. Nei corridoi dei gruppi vi assicuro che mi
sembra di essere una che ha sempre le idee giuste: non so se
succede così anche così ai miei colleghi. Non ho dubbi: lì sono
sicura di avere sempre azzeccato la cosa; qualsiasi Consigliere di
maggioranza passi mi dà sempre ragione! Benissimo! Poi arriviamo in
Consiglio e iniziano le strategie, i giochetti, i bilancini...
Credo che sia proprio questo di cui non abbiamo più bisogno in
Valle d'Aosta - forse anche nel resto del paese, ma mi limito ai
nostri confini regionali - e di cui i cittadini ne hanno davvero i
tubi pieni! Perché è inspiegabile anche per noi Consiglieri questa
dualità: è inspiegabile!
Giusto per due cosine
en passant
: non so se voi avete
capito che cosa noi vogliamo, che cosa vorremmo - perché il
"vogliamo" è troppo pretestuoso - che cosa vorremmo condividere?
Credo che anche voi l'abbiate ricevuto: nei nostri movimenti
abbiamo messo di nuovo giù dei punti, che sono dei promemoria sui
quali vorremmo discutere. Guardi, io posso anche darle tutta la mia
fiducia e dire che ne discuteremo dopo, però credo che in ogni
buona famiglia prima si prendono le decisioni e poi le si mettono
in pratica; non è che ogni componente fa quello che vuole e poi si
dice: ah, mah, va bene così. Perché mi sembra che sia davvero
all'acqua di rose, anche oggi, la presentazione che ci fate.
Molti colleghi che hanno già parlato hanno già trattato di
questi punti, io parlo di uno in particolare. Noi, tra le varie
priorità, avremmo individuato quella della pubblicità delle sedute
delle Commissioni, perché secondo me questo è uno di quei punti che
andrebbe messo in valore, è uno dei valori che ha il nostro
Consiglio regionale e proprio per questo dovrebbe essere messo in
luce. Quello che si fa nelle Commissioni è un lavoro che spesso i
cittadini non conoscono, non perché siano ignoranti o non lo
vogliano sapere, ma perché è un lavoro comunque molto all'interno
del Consiglio, mentre a mio avviso il dibattito e le audizioni che
spesso ci sono, dovrebbero essere pubbliche. Ecco perché noi
avremmo gradito parlarne prima: capisce collega Viérin? Ma non per
cattiva fede o perché vogliamo per forza farle uno sgambetto,
mettere il bastone in mezzo alle ruote. Per noi della minoranza
questa non è una regolazione di conti. Per noi è una condivisione
vera e la condivisione vera di alcuni punti pratici deve avvenire
prima, non può avvenire dopo. L'altra volta - molto elegantemente,
credo - non abbiamo abbandonato l'aula! Abbiamo chiesto: è
possibile aggiornare di qualche giorno per potersi incontrare, per
poter almeno sentirci dire il perché sì e il perché no di alcuni
punti. Perché - ripeto - o in questi palazzi regna l'ipocrisia per
cui nei gruppi consiliari (riprendo la metafora di prima) si ha
ragione e poi si arriva in aula e non si capisce che cosa succede o
se no io credo anche che questo dialogo sia possibile.
Ecco qual è il passaggio e il nodo portante: io non so se
riusciremo mai a farlo capire. Non è un muro contro muro, né una
ricerca a tutti i costi di una non volontà o di una questione
personale, almeno per noi del nostro gruppo e credo della
minoranza. È veramente solo una questione di portare avanti alcuni
punti che noi riteniamo essere fondamentali per migliorare la
situazione valdostana.
Presidente -
Ha chiesto la parola il collega Ferrero, ne
ha la facoltà.
Ferrero (M5S) -
Grazie Presidente. Che peccato: un'altra
occasione persa. E quanta ipocrisia c'è stata in quelle
dichiarazioni in cui si cercava di discutere, si cercava di creare
un ponte, di condividere le cose, ma - lo abbiamo capito - era
sostanzialmente un bidone.
Io devo ringraziare il collega Cognetta che mi ha sostituito
prima nella riunione dei Capigruppo, perché ero un pochino
inquietato e andare a fare una specie di rituale pagano per far
finta di farsi raccontare delle cose e far finta di dirne delle
altre...eh, beh, non ce l'ho fatta. Non ce l'ho fatta! Ho avuto
questa debolezza.
Il posto di Presidente del Consiglio è diventato sostanzialmente
il nono assessorato, per come l'avete impostata voi. È stata fatta
effettivamente una cesta in cui si sono inserite le nove mele e le
nove mele sono state distribuite: alla faccia della figura
istituzionale del Presidente, alla faccia della figura di garanzia
del Presidente.
Certo, gli Assessori hanno e avevano prima il sorriso sulle
labbra; i loro colleghi che non hanno avuto posti sono rimasti qui.
Ma io mi permetterei di suggerire: avreste potuto tranquillamente
creare altri otto assessorati, facevate un soppalco ed erano tutti
sistemati. Perché lasciare questi otto infelici qua: veramente
siete persone insensibili!
Noi, certo, il dialogo lo consideriamo in maniera diversa. Il
dialogo da voi sappiamo come funziona: uno parla e gli altri dicono
sì. Sicuramente un metodo che è funzionale, veloce, rapido e
consente di essere efficaci ed efficienti.
Mi spiace per il collega Marco Viérin, perché se ci fosse stato
un altro percorso, sinceramente io personalmente, ma il Movimento
Cinque Stelle non aveva nulla contro il collega Marco Viérin, non
c'era nessuna pregiudiziale. Il fatto però che si sia lasciato -
diciamo così - utilizzare e strumentalizzare, beh, questo ci è
spiaciuto. Il discorso che ha pronunciato la volta scorsa - per
carità - poteva essere paragonato alla lettera che scrive il bimbo
a Babbo Natale, dicendo che farà il bravo, che farà questo, che
farà quello. Sostanzialmente noi non ci fidiamo più di questa
maggioranza, quindi noi avremmo voluto avere degli impegni: A, B,
C, D da fare entro i primi cento giorni della presidenza; degli
impegni che poi devono essere effettivamente mantenuti. Promesse,
discorsi generici...questi non ci interessano più: sappiamo che
lasciano alla fine il tempo che trovano. Quindi, l'ennesima
occasione perduta.
L'unica cosa, va beh: il collega Viérin provenendo dalla Stella
Alpina ha comunque dato una grande prova di resistenza. Resistere
per oltre otto giorni senza poltrona, per uno del suo movimento è
una cosa che già da sola meriterebbe tutta la nostra simpatia e il
nostro appoggio.
Presidente -
Grazie, ci sono altre richieste di
intervento? Ha chiesto la parola il collega Guichardaz, ne ha la
facoltà.
Guichardaz (PD-SIN.VDA)
- Grazie Presidente.
Siamo qui per discutere di un passaggio fondamentale per la vita
e il buon funzionamento dell'organo istituzionale che abbiamo
l'onore di rappresentare, cioè l'elezione del Presidente del
Consiglio regionale della Valle d'Aosta. L'elezione di colui che,
oltre a condurre i lavori d'aula, oltre a far funzionare l'Ufficio
di Presidenza, deve rappresentarci anche fuori da queste mura,
fuori dai confini della nostra regione, nelle cerimonie ufficiali,
ma anche nei consessi nazionali, a volte anche in quelli
internazionali. Colui che di fatto è delegato dal Consiglio e
quindi indirettamente dal popolo sovrano a rappresentare le istanze
della nostra Regione, del massimo organo rappresentativo della
nostra Regione che è il Consiglio regionale, là dove è utile e
necessario. Il Presidente del Consiglio è una figura di grande
prestigio, mi verrebbe da dire che in assoluto è la figura più
prestigiosa dal punto di vista istituzionale: dovrebbe
rappresentare l'unitarietà, l'unità del territorio, ma anche
l'unità del popolo valdostano tutto, delle istituzioni, al di là
degli schieramenti di parte, delle maggioranze, delle minoranze; è
cioè una figura che non può rientrare anch'essa nei ragionamenti
spartitori.
Noi pensiamo che il Presidente del Consiglio debba rappresentare
il necessario contrappeso istituzionale, che serva a riequilibrare,
per quanto possibile, l'innegabile strapotere della maggioranza, la
quale detiene tutto l'esecutivo, tutte le presidenze delle
commissioni consiliari, malgrado la risicatissima differenza
numerica tra maggioranza e minoranza. Noi siamo convinti che,
certamente, il Presidente del Consiglio debba essere una sorta di
contrappeso istituzionale, ma debba essere anche un presidio di
garanzia, affinché il Consiglio regionale non diventi anch'esso una
preda, un bottino delle logiche spartitorie. Che non diventi - per
capirci - il nono assessorato e non è solo il collega Ferrero che
lo ha definito tale, ma anche qualcuno dei vostri, sminuendolo o
forse raccontandolo per come l'abbiamo visto fino ad ora:
l'assessorato alle inaugurazioni, alle manifestazioni, ai
contributi
pronto cash
.
Perché riteniamo che il Presidente del Consiglio dovrebbe essere
una figura di garanzia, un ruolo
super partes
, se così lo si
può definire in modo un po' semplicistico? Perché abbiamo vissuto,
purtroppo - lo dico con dispiacere, vista la simpatia umana che
provo per la collega Rini - abbiamo vissuto purtroppo l'esperienza
di una Presidenza totalmente asservita alla maggioranza, di una
Presidenza che non ha saputo contrapporre l'interesse collettivo,
l'interesse del massimo organo istituzionale della nostra Regione
alle necessità, a volte alle basse necessità, di una parte e cioè
le necessità della maggioranza. Collega Rini, possiamo dirlo che si
è superato il limite dell'asservimento con l'ultimo voto a
scrutinio segreto? Se la ricorda la questione dell'insindacabilità
del collega Ferrero? Parlo di quell'occasione in cui avete deciso
di non votare, di non esprimere il voto pur rimanendo in aula e
malgrado la modalità del voto segreto. Collega Rini, pur essendo
stata avvertita da più parti che tale modalità rappresentava una
disdicevole forma di controllo del voto, neanche tanto occulta
(mancava solo che alzaste le manine), lei non ha fatto nulla per
evitare che ciò avvenisse. In più, collega Rini - mi dispiace
prendermela con lei, ma è per collegare e per dare una
rappresentazione più completa dell'idea che ho io di questa
istituzione - in più, collega lei è stata in aula, al suo posto di
Presidenza e si è perfettamente adeguata, senza grande imbarazzo a
quanto pare, all'indicazione data dalla sua maggioranza e cioè non
ha votato, contribuendo così a far venire meno il numero legale,
permettendo appunto il controllo del voto. Mai un rigurgito,
colleghi, rispetto a certe modalità, mai un rigurgito d'orgoglio o
forse anche un po' di vergogna.
Per dirla in sintesi, al di là di questo evento particolare che
è solo l'ultimo di una serie, il Presidente del Consiglio espresso
dalla vostra maggioranza in questi ultimi undici mesi, non ha
saputo far valere la primazia del Consiglio regionale
sull'esecutivo. Collega Rini, abbiamo passato undici mesi a
battagliare sulle procedure, a contestare la sua debolezza nei
confronti di un Presidente della Giunta che, a volte, sembrava
sostituirla, sostituire quasi il Presidente del Consiglio, magari
imponendo esso stesso una conduzione dell'aula più confacente a lui
e alla sua maggioranza. Abbiamo passato undici mesi a far notare al
Presidente dimissionario e ai colleghi della maggioranza che non si
può parlare di aperture, di dialogo, addirittura di adesioni più o
meno condizionate ai vostri provvedimenti, senza sforzarvi
minimamente di riconoscere il ruolo, oggi più che mai importante,
dell'opposizione.
Un'opposizione che, soprattutto in una situazione così al limite
in termini numerici, non può essere marginalizzata, non può essere
considerata quasi un disturbo di cui poter tranquillamente fare a
meno, tranne quando è necessario ripartire, diluire, spalmare
responsabilità magari fastidiose, scomode da un punto di vista
elettoralistico e di consenso. Noi vogliamo essere un'opposizione
costruttiva sia perché i numeri sono tali da permetterci, anzi da
richiederci un ruolo propositivo, sia perché pensiamo che in un
momento di crisi economica, sociale, ma anche politica come quello
che stiamo vivendo, sia necessario un apporto forte, significativo
anche delle forze dell'opposizione. Questo significa, però, cari
colleghi, che la condivisione, il dialogo che voi invocate a parole
forti, a volte usando anche dei toni un po' retorici, sia reale e
non solo funzionale alle vostre esigenze e ai vostri interessi di
parte. E non è solo un problema di cariche, cari colleghi, ma è la
necessità di dare al di fuori di quest'aula, l'idea, il segnale che
si voglia ricercare un punto di incontro tra maggioranza e
minoranza, a cominciare proprio dai ruoli di garanzia, cioè da quei
ruoli che assicurino, appunto, un contrappeso all'esecutivo, oggi
totalmente sbilanciato a vostro favore. Un contrappeso anche
politico, non solo tecnico e procedurale, che garantisca questi
ruoli di garanzia: almeno la necessaria indipendenza e dignità
dell'organo legislativo da pressioni inopportune, a volte
importune, della maggioranza, anzi direi dell'esecutivo e in
particolare del Presidente Rollandin.
Colleghi, nessuno vuole privare la maggioranza - è già stato
detto da qualche collega - di alcunché. Voi avete il diritto di
costituire la vostra squadra di governo nell'ambito della vostra
compagine - lo diceva bene, forse la collega Morelli - una squadra
di cui vi assumete peraltro la responsabilità politica, ma anche la
responsabilità erariale, perché oggi non si può neppure più pensare
che non ci sia una responsabilità anche di tipo finanziario. Altra
cosa, ripeto, è la Presidenza dell'aula! Il Presidente del
Consiglio anche per il suo valore istituzionale e simbolico deve
rappresentare, collega Viérin, cari colleghi, tutto il Consiglio
regionale. Se voi colleghi della maggioranza detenete ogni carica
istituzionale, comprese le presidenze delle commissioni, come si
potrà parlare mai di larga rappresentanza? Come si potrà mai
parlare di un Consiglio regionale di tutti i cittadini? Come si
potrà mai affermare che la massima assise rappresenta anche quelle
forze politiche e quindi anche quei cittadini, la cui somma insieme
supera il consenso delle due forze di maggioranza - non
dimenticatevelo questo -? Saremo di nuovo, colleghi, in presenza di
una Giunta più un Consiglio monocolore? Autoreferenziale?
Totalmente asservito ad una parte, tra l'altro minoritaria - non
dimentichiamocelo - in termini di consenso elettorale.
Peraltro è stata abbondantemente rimarcata dai colleghi che sono
intervenuti prima di me, la vostra indisponibilità a dialogare sui
contenuti; non parliamo di nomi. Collega Marco Viérin, malgrado la
disponibilità a un confronto manifestata la volta scorsa, ad una
condivisione sui temi, non vi siete minimamente attivati in questi
otto giorni, non avete fatto nulla, non avete fatto alcun tentativo
di avvicinamento verso le forze di opposizione, quanto meno per
spiegare a noi, in maniera ufficiale - io non parlo delle
chiacchierate di corridoio e nei movimenti - quali sono le vostre
proposte sui temi che noi da sempre poniamo sul tavolo della
discussione e che sono stati ben spiegati dai colleghi che mi hanno
preceduto: costi della politica, organizzazione delle sedute,
riduzione eventuale dei finanziamenti in disponibilità alla
Presidenza del Consiglio e altro. Collega Viérin, per quale motivo
ha accettato, la volta scorsa, di rinviare l'elezione di una
settimana, se non si è mai aperto questo benedetto dialogo? Questo
dialogo da lei, la volta scorsa, tanto auspicato.
Riguardo poi alla nota inviatavi ieri sera e arrivata pare
questa mattina ai partiti e movimenti, ma vi pare logico che dopo
otto giorni, nove giorni, dalle vostre presunte - ormai non
possiamo che pensare che siano presunte - dichiarazioni di
disponibilità al dialogo da parte del collega Viérin, nessuno abbia
sentito la necessità, l'esigenza di passaggi politici sul
nominativo e sui contenuti? Collega Viérin, non sono le forze di
minoranza che devono chiedere, dopo che voi avete aperto al dialogo
e che avete aperto questa sorta di disponibilità, alle forze di
maggioranza la concertazione, che devono chiedere a voi l'apertura
di un tavolo.
Purtroppo - e qui concludo - questo non è un buon inizio, anzi
direi che è un pessimo inizio e naturalmente la responsabilità di
questo pessimo inizio, che sicuramente si ripercuoterà poi anche
nei lavori dell'aula per il resto della legislatura, che non si sa
quanto durerà, sarà totalmente vostra. Grazie.
Presidente
- Grazie. Ci sono altre richieste di
intervento? Qualche collega intende prendere la parola? La parola
al collega Fabbri, ne ha la facoltà.
Fabbri (UVP)
- Grazie Signor Presidente.
Devo ringraziare i colleghi che mi hanno preceduto, perché mi
hanno rivelato una cosa che io, dalla mia posizione (come possiamo
dire) da ingenuo, da
Candide
, non avevo capito bene, quando
il collega Borrello ha fatto la sua dichiarazione. Io credevo che
la proposta del nuovo Presidente venisse in seguito all'invito di
dialogo ci è venuta! In realtà, poi - sono riuscito a capire, un
po' in ritardo forse, - che, contrariamente a come si fa da tutte
le altre parti, qui prima si fa il nominativo e poi ci si deve
mettere d'accordo sui programmi. Sembra una cosa piuttosto assurda,
eppure è questo che ci è stato proposto.
Dunque, questo dialogo, che io definirei al
photo finish
,
più che una proposta di un dialogo sembra essere una tecnica, una
specie di
escamotage
dell'ultimo momento per poter dire che
sì, in fondo il dialogo, beh, noi lo proponiamo, adesso accettatelo
voi con queste modalità. Ma dico: che dialogo ci si può aspettare
dopo che una settimana è passata invano, senza alcun incontro, in
totale assenza di colloqui chiarificativi con il coinvolgimento
degli eletti, dei gruppi e dei movimenti, sui contenuti; sui
contenuti, prima che sulla figura del nuovo Presidente, qualunque
persona potesse essere il nostro nuovo Presidente.
È una questione questa, signori, a mio avviso, di onestà
intellettuale. La nostra è una posizione dialogante, non da
niet
, come è stato scritto su alcuni giornali nei giorni
scorsi. Non siamo quelli del niet: assolutamente! Lo abbiamo
dimostrato in tutti questi mesi.
Questa logica del dialogo, del dialogo a parole, che viene poi
regolarmente smentita dalla maggioranza e che si riduce a una mera
formalità. È anche una posizione piuttosto incomprensibile da parte
di chi, una settimana fa, ci ha presentato il nuovo Governo come un
New Deal
, un New Deal del colloquio, un New Deal della
partecipazione: in realtà si è dimostrata alla prima occasione, un
old deal
, un vecchio sistema. Questo atteggiamento di
sufficienza risulta abbastanza incomprensibile, se non addirittura
sospetto.
Io in parte condivido quella che è la logica dello
spoil
system
e di chi effettivamente ha la maggioranza, anche se nel
nostro sistema, che vede una lunghissima sopravvivenza politica,
questo sistema di spoil system può generare dei mostri. Ma questa
logica non è applicabile nell'elezione, nella nomina del Presidente
del Consiglio, in quanto, com'è già stato ripetutamente detto, il
Presidente del Consiglio è colui che rappresenta, appunto, l'intero
consesso - qui quindi ci ricolleghiamo alla necessità del dialogo
sui contenuti, che non sia una vuota formula, ma una necessità
riconosciuta - dandogli una dignità reale e non solo formalmente
come ci è stato dato oggi. È stato detto che il Presidente deve
esserlo di tutti e che deve portare avanti una politica in cui
venga nuovamente riproposto un radicale - direi sì: radicale! - un
radicale rinnovamento della figura della Presidenza e della
conduzione della Presidenza. Invece siamo nella solita logica
spartitoria, che non lascia spazio ad alcuna speranza di un
cambiamento di marcia. Dispiace! È un'altra occasione persa,
un'altra dimostrazione ai nostri concittadini di una
incomprensibilità della politica riconfermata, se ce n'è ancora
bisogno, che si piega ad una spartizione di potere: un vero
peccato! Grazie.
Presidente
- Grazie. Qualche altro collega intende
chiedere la parola? Nessuno vuole intervenire? Ha chiesto la parola
il collega Chatrian, ne ha la facoltà.
Chatrian (ALPE)
- Grazie Presidente. Qualche
considerazione, perché Morelli e Certan sono già intervenute su
questo importante tema.
Io mi chiedo sinceramente, colleghi, perché avete deciso di
iniziare così male! Devo dire che mi sembra incomprensibile. Solo
pochi giorni fa, il 10 giugno, il Presidente Rollandin ha
ripresentato una nuova Giunta, un nuovo governo, ma soprattutto il
suo intervento andava in una certa direzione: sarà una nuova
stagione, una nuova fase politica. Noi di ALPE e dell'opposizione
abbiamo detto: non abbiamo potuto accettare nei contenuti la
proposta, perché di nuovo c'era ben poco, ma creeremo le condizioni
per una nuova apertura di credito per il futuro; è per questo che
non capiamo, non capisco proprio questa voglia di iniziare così
male alla prima condizione.
Dico questo perché venerdì scorso, dopo il rituale incontro
della Giunta regionale, leggo virgolettate le dichiarazione del
Presidente Rollandin: "Noi abbiamo presentato una proposta e questa
rimane valida"
-
dal punto di vista politico questa è la
proposta - "e abbiamo sentito che ci sono delle difficoltà da parte
delle opposizioni nell'accoglierla". Noi non abbiamo avuto nessuna
proposta se non il nome: nessuna proposta. "Loro sono determinanti,
come dice la legge" - continua il Presidente Rollandin - "solo per
il primo approccio perché, se non siamo in ventiquattro, il nuovo
Presidente del Consiglio Valle non può essere votato",
sempre il Presidente Rollandin, sempre virgolettato; "Non
c'è stato questo gioco delle opposizioni, perché altrimenti si
sarebbero alzati e se ne andavano", sempre il Presidente Rollandin.
L'interessato ha voluto fare una serie di dichiarazioni ed ora
siamo a questo punto, collega Viérin: siamo a questo punto e ancora
adesso siamo a questo punto. Termino, sempre virgolettato dal
Presidente Rollandin: "Ma è quasi scontato" - sempre il Presidente
Rollandin - "che mercoledì non si arrivi all'elezione, ma non
dipende da noi". Queste sono le dichiarazioni del capo! Del capo
che determina le azioni in quest'aula, determina le azioni - come
ben ha illustrato il Capogruppo di ALPE, Morelli - nelle sedi dei
Capigruppo, dove dovrebbero essere (non so chi è in questo momento
il Capogruppo dell'Union Valdôtaine, se il collega Restano, il
collega Farcoz, il collega Isabellon; non so, ma al di là di
questo), teoricamente dovrebbero essere i Capigruppo quanto meno a
confrontarsi, creare le condizioni e, a quel punto, decidere il
percorso.
Ma al di là di questo - leggo perché poi altrimenti uno esce dal
seminato - il Presidente Rollandin, la scorsa settimana,
annunciando soprattutto nella replica questa voglia di trasparenza,
questa voglia di dialogo, questa sete di condivisione con noi
dell'opposizione, ci disse: "Il dialogo è quello che si cerca di
avere nel momento che tra due persone si parlano, cercando di non
parlare ognuno per se e non ascoltare quello che dice l'altro".
Sempre il Presidente: "Altrimenti effettivamente il dialogo
significa una serie di monologhi: io parlo, poi uno finisce e
inizia qualcun altro". Condivisibile, tutto condivisibile.
Presidente Rollandin, dato che è lei che detta l'agenda anche su
questa scelta, dal punto di vista politico indubbiamente, non dal
punto di vista personale: le opposizioni tutte hanno scritto nero
su bianco, non solo parlato nei corridoi, perché nei corridoi, come
qualcun altro ha già detto, se ne sentono di tutte. Invece, nel
momento in cui si scrive, quattro forze politiche hanno scritto
nero su bianco: ci rendiamo disponibili, noi siamo disponibili fin
da subito, ad un confronto sulla base di alcuni punti programmatici
che dovrebbero delineare il ruolo della Presidenza del Consiglio.
Questo è quello che vi abbiamo inviato ieri nel tardo pomeriggio e
mi sembrano scritti bene e soprattutto abbastanza chiari, al di là
del nome, al di là se sarà colpa dell'opposizione se oggi si
chiuderà la partita sulla votazione del nuovo Presidente del
Consiglio, al di là di tutto. Presidente Rollandin: lei è d'accordo
se andiamo a creare le condizioni per rendere pubbliche le sedute
degli organi consiliari, delle commissioni consiliari? In modo che
i valdostani sappiano cosa facciamo noi in quell'aula per ore e
ore, come arriviamo preparati, come ci prepariamo sui disegni di
legge che voi scaricate sulle Commissioni e che molti colleghi
della maggioranza non conoscono neanche: noi arriviamo e
gentilmente gli diamo anche la possibilità di sapere qual è la
volontà e lo spirito di quel disegno di legge, piuttosto che su
altri temi. Noi gradiremmo che i valdostani sappiano cosa i
sindacati dicono, ad esempio, nelle Commissioni consiliari, cosa
gli attori principali dicono nelle sedi consiliari, cosa le forze
produttive propongono nelle sedi delle Commissioni consiliari.
Sempre tornando e cercando di dare centralità al ruolo del
Consiglio: questo è il nostro obiettivo, Presidente Rollandin.
Ridare centralità a quest'aula, agli eletti, maggioranza e
opposizione che siano, ma ridare centralità.
Poi ci piacerebbe sapere da lei, perché alla fine è lei che
decide: sulla riduzione dei costi, potete dirci qualcosa? Perché
altrimenti è melina! Sembra quasi che noi abbiamo questa volontà
assoluta: la minoranza deve avere il Presidente del Consiglio
regionale, perché altrimenti non siamo...vogliamo anche noi la
poltrona! No, noi vorremmo sapere sui temi programmatici:
Presidente Rollandin, lei è molto pragmatico quando vuole essere
pragmatico. Avete acquistato 500 posti auto in venti giorni,
pagandoli uno sull'altro 20 milioni di euro. Noi vi chiediamo solo,
colleghi di maggioranza, se siete intenzionati a ridurre i costi
della politica.
Termino: chiediamo solo, sempre al Presidente Rollandin, se è
intenzionato a razionalizzare e a riprogrammare l'attività
promozionale e culturale della Presidenza del Consiglio. Perché è
lì che si decide e l'abbiamo visto: quando? Durante il bilancio! Lo
abbiamo visto lì chi ha dettato l'agenda per non approvare un
emendamento che noi avevamo proposto. Poi, come dice sovente lei,
non esistono i bravi e i cattivi: sono d'accordo con lei. Quando
nelle sue dichiarazioni la scorsa settimana ci ha detto: ma tutto
quello che abbiamo fatto noi è fatto male e quel che dite voi è
bene? No, io sono il primo a dirlo. Gradiremmo solo avere delle
semplici risposte. Sui costi della politica: il Presidente
Rollandin, è intenzionato a creare le condizioni maggioranza per
ridurre i costi? Due: siamo d'accordo sulla trasparenza delle
Commissioni consiliari? Tre: sul ruolo del Consiglio, siamo
d'accordo che deve ritornare centrale? Quattro: siamo d'accordo che
la Presidenza del Consiglio deve occuparsi di altro e a questo
punto creare le condizioni economico finanziarie?
Ieri eravamo presenti, Presidente Rollandin, all'illustrazione
da parte della Banca d'Italia: la situazione non è facile, non è
semplice, la disoccupazione sta aumentando. Siamo capaci, siamo in
grado, abbiamo voglia di dare delle risposte che vadano in quella
direzione? Noi ci appelliamo a lei, perché è lei che detta l'agenda
all'interno di questa maggioranza risicata. Avete deciso di andare
avanti a diciotto? È cosa vostra; l'abbiamo capito molto bene
martedì scorso. Noi faremo la nostra parte, ma non in quanto solo
opposizione: continueremo a lavorare, a proporre, a mettere sul
tavolo delle piccole alternative o delle piccole proposte. Ma ciò
detto, diteci: la Presidenza del Consiglio non è solo un discorso
di poltrona, ma a noi questi contenuti non interessano. Ecco,
gradiremmo da parte sua, non degli altri colleghi, da parte sua
avere una risposta puntuale. Grazie.
Presidente
- Ha chiesto la parola il Vicepresidente
Rosset, ma diamo prima la parola al collega Farcoz, ne ha la
facoltà.
Farcoz (UV)
- Merci Président.
Per venire al merito di queste domande che credo siano appunto
le domande puntuali dei contenuti, di cui se ne parla sovente. No,
io voglio concentrarmi soprattutto su quella lettera che è stata
inviata ieri sera e che abbiamo visto in questa mattinata.
Ovviamente abbiamo affrontato queste tematiche in sede di
Capigruppo, proprio perché come movimenti, Stella Alpina e Union
Valdôtaine, credevamo che i cinque pacchetti, che giustamente lei
ha annunciato e che credo siano sotto l'interesse di tutti, vadano
affrontati non come movimenti politici, o almeno solo una parte
come movimenti politici. Ma altri, tipo la questione della
riorganizzazione del Consiglio regionale o comunque degli uffici e
la razionalizzazione delle attività dell'Ufficio di Presidenza,
siano una questione più interna relativa a quella che può essere i
Capigruppo. Quindi credo che la fase di dialogo l'abbiamo permessa
prima. Giustamente, i colleghi Capigruppo della minoranza hanno
voluto comunque una confrontazione politica. Noi riteniamo che la
confrontazione politica con i movimenti non sia esaustiva, ma su
alcuni aspetti debba essere affrontata proprio tra Capigruppo e poi
siamo comunque rientrati in Consiglio regionale. Quindi credo che
la disponibilità al dialogo ci sia stata. Credo che sia l'inizio di
un percorso che ovviamente va nella direzione innanzitutto di
votare un Presidente del Consiglio, per poi affrontare alcuni temi:
alcuni possono essere risolti nell'immediato, altri possono essere
dilazionati nel tempo. Credo che alcuni come i costi della
politica, affrontato tra movimenti politici - sono d'accordo -
altri aspetti, come la razionalizzazione delle attività
nell'Ufficio di Presidenza, affrontati tra Ufficio di Presidenza e
Capigruppo. Ovviamente noi ribadiamo la nostra fiducia al collega
Marco Viérin e speriamo venga votato.
Presidente
- Grazie. Aveva prenotato il Vicepresidente
Rosset. Vuole ancora parlare? Ha chiesto la parola il
Vicepresidente Rosset, ne ha la facoltà.
Rosset (UVP)
- Grazie Presidente.
Semplicemente perché ci eravamo lasciati con la convinzione che
questa crisi era servita per condurci verso un nuovo momento
politico. Un'analisi fatta non soltanto dall'opposizione, ma nella
scorsa settimana soprattutto da molti componenti della maggioranza.
Ebbene, io avevo evidenziato che la caratteristica più grave della
crisi, citandovi quello che era stato un gioco dell'oca, è che
eravamo tornati al punto di partenza, cioè al 26 marzo. Oggi non
solo si è tornati al 26 marzo, ma la gravità sta nel comportamento
politico. Comportamento politico irrispettoso dei rapporti
democratici, irrispettoso della considerazione reciproca: si dice
una cosa, se ne fa un'altra, per non dire il contrario. Questa
grande apertura: il dialogo! Un dialogo posto a grandi lettere
nella scorsa settimana. Io già allora avevo auspicato che fosse
realtà e non semplicemente uno scritto su carta, che rimanesse poi
carta straccia.
Dicevo, irrispettoso anche del ruolo del Consiglio regionale.
Tener conto del ruolo che può avere un Presidente del Consiglio - è
già stato detto dai colleghi -: sarebbe opportuno avere la
condivisione non successivamente, ma a priori su determinate cose.
Non voglio ritornare su quanto detto dal collega Guichardaz e da
altri su quello che è stato questo anno di legislatura.
Ebbene, se questi sono i metodi difficilmente noi troveremo quei
punti di condivisione che ci possano portare verso una reale
partecipazione, verso l'equità, verso quella trasparenza che tutti
ci chiedono e che, aimè, ricordiamoci, viene detta all'interno di
quest'aula, ma non viene mantenuta. E allora, il famoso dialogo
aperto rimarrà un dialogo tra sordi. Un dialogo tra sordi che non
porterà a quella vera centralità che questa assemblea, questo
Consiglio merita. Quindi chiedo una riflessione alla stessa
maggioranza, al di là di quello che è stato il
pourparler
semplicemente virtuale all'interno di Capigruppo. Grazie.
Presidente
- Grazie. Ha chiesto la parola il collega
Bertin, ne ha la facoltà.
Bertin (ALPE)
- Grazie Presidente.
In queste settimane abbiamo sentito enfatizzare da parte della
maggioranza quella volontà di dialogo e di confronto, poi, alla
prima occasione - questa poteva essere l'occasione giusta, tra
l'altro si parlava anche, come detto, di aspetti istituzionali -
questa volontà è stata prontamente smentita. Si ritorna alla solita
logica che abbiamo vissuto negli ultimi anni, sia quando eravate a
ventisette, che adesso che siete a diciotto. Credevamo che almeno
la crisi avesse, da questo punto di vista, potuto far maturare un
atteggiamento diverso. In realtà siamo sempre alla stessa logica di
tempo fa, la cui conseguenza è quell'aspetto spartitorio che
abbiamo visto anche in questa occasione.
La necessità di riformare il Consiglio è evidente a tutti e da
tempo. Anche questa istituzione ha bisogno di essere resa più
moderna, più trasparente, più efficace e più aperta ai cittadini.
Deve trovare un modo diverso e più moderno per relazionarsi con i
cittadini e gli elettori. È tempo che si faccia. Già in altre
occasioni avevamo proposto modifiche al Regolamento: in tutta
l'altra legislatura avevamo avanzato proposte prontamente bocciate,
tra le quali, evidentemente, una maggiore sobrietà del Consiglio
regionale, che passa innanzitutto per la questione dei costi della
politica; un piccolo taglio anche lì deve essere portato. Come
peraltro la pubblicità del lavoro delle Commissioni: progetto già
presentato nel 2009 e che, al di là dell'aspetto specifico, è anche
un rapporto diverso tra istituzione e cittadini, favorendo la
massima trasparenza e, al di là dell'aspetto specifico, deve essere
qualcosa che riguarda tutta l'attività del Consiglio regionale.
Come peraltro - un aspetto che sovente abbiamo sottolineato -
quello che riguarda le attività culturali, che hanno un peso
eccessivo rispetto a quelle che sono le funzioni principali del
Consiglio regionale. In questi anni abbiamo visto sponsorizzare e
patrocinare di tutto, dalle gare di
pétanque
a spettacoli di
ogni tipo, che nulla avevano a che fare con l'attività
istituzionale. Bisogna, in questo senso, riorganizzare il
Consiglio, le stesse risorse e le strutture, per dare maggiore
efficienza all'aspetto istituzionale e anche un supporto migliore
al Consigliere. Da questo punto di vista le riforme del Consiglio
rimangono da fare. Più facile è farle tutti insieme, ma avete
scelto di farle da soli, probabilmente di non farle. Rimane la
necessità di una maggiore sobrietà, di un rapporto diverso e
trasparente con i cittadini, di un Consiglio aperto al confronto
con l'esterno. Sono cose da fare che, purtroppo, immagino, non
farete. Poteva essere un'occasione: anche questa è andata sprecata.
Grazie.
Presidente
- Grazie. Vi sono altre richieste di
intervento? Ha chiesto la parola il collega Gerandin, ne ha la
facoltà.
Gerandin (UVP) -
Grazie Presidente.
Collega Viérin, veramente nulla di personale, abbiamo già avuto
per altro modo di scambiarci alcune opinioni: semplicemente per
dirle che forse oggi lei ha perso una grande occasione. Una grande
occasione, quella che le è stata offerta da questa minoranza. Una
grande occasione per dare un significato ad una parola che ormai è
davvero molto usata ultimamente e che va per la maggiore: questa
parola è "dialogo"! Se veramente lei in questo dialogo ci credeva,
doveva cogliere questa opportunità, collega Viérin. Io sinceramente
penso che non è mai dialogo se uno decide e l'altro ascolta e
annuisce. Nel nostro caso non si è trattato neppure di questo: voi,
penso non lei, comunque voi o qualcuno per lei, aveva già deciso e
noi avremmo o dovremmo votare; questo non potete chiamarlo dialogo.
La vostra è una scelta prettamente politica, una scelta
spartitoria, chi mi ha preceduto l'ha già detto. Si continua nella
prassi ormai consolidata e alle vostre belle dichiarazioni non
seguono mai i fatti. Si era parlato, in precedenti Consigli, di
questa necessità di condividere, di dialogare: beh, forse oggi si è
persa una grande occasione.
Voi continuate ad illudere i valdostani sulla necessità di fare
massa critica, per superare tutti assieme questo momento drammatico
per la Valle d'Aosta. Qualcuno ha ricordato l'analisi della Banca
d'Italia, che parla di una situazione veramente inimmaginabile per
un sistema Valle d'Aosta di qualche anno fa, ma poi agite in senso
opposto, nel senso che poi gli atti concreti vanno nella direzione
opposta.
In questo Consiglio, mi pare - poi magari mi sbaglio - anche se
per il momento solo a parole, il suo movimento, la Stella Alpina,
si sia espresso nel passato per un percorso di trasparenza, ma in
pratica avete fatto l'esatto opposto. Avete continuato a spartirvi
le poltrone delle partecipate e avete, in questa fase, trattato una
figura istituzionale così importante, che dovrebbe essere la
garanzia di imparzialità, della libera espressione e la
rappresentanza di tutta la popolazione valdostana, quella del
Presidente del Consiglio, l'avete trattato alla stregua di un posto
utile a consolidare un governo nato traballante e con l'unico
obiettivo di allontanare lo spettro delle elezioni.
La lettura politica del nuovo assetto regionale non può che
essere letta come un clamoroso
flop
per Stella Alpina e, mi
dispiace dirlo, ma anche suo personale. Per il suo movimento si
tratta di un clamoroso ridimensionamento, con due assessori di
secondo piano in un monocolore dell'Union Valdôtaine e per lei un
contentino, con un aumento di stipendio per accompagnarlo alla
pensione senza troppo disturbare l'esecutivo regionale. Collega
Viérin, però, la cosa che più mi dispiace e che lei è un uomo solo:
noi in questi giorni l'abbiamo visto e devo dire che non ci piace
questa figura istituzionale che rappresenta solo se stesso. Uomo
solo perché non avrà il sostegno della minoranza, non avrà neppure
quello della maggioranza. Lei potrà pure avere (metto tra
parentesi: "forse"; peraltro l'ha detto anche il collega Farcoz)
diciotto voti in aula, ma rimane un generale senza truppe. La
minoranza le aveva chiesto un confronto sui contenuti, sui metodi,
sulle garanzie di rispetto degli atti deliberati in aula e tutto
questo in un momento molto grave, perché la Valle d'Aosta è sotto
attacco, in quanto autonomia speciale, in un momento in cui si
mettono in discussione sia lo Statuto, ma anche le prerogative
costituzionali della nostra Regione, quella per cui chi ci ha
preceduto si è tanto battuto in quest'aula per mantenerla. E
dispiace, in un momento così particolare, dove bisognerebbe
veramente rappresentare l'intera Regione, l'intero contesto,
l'intero Consiglio regionale: lei si siederà ai tavoli di
Presidenti di Consigli regionali a discutere di riforme
costituzionali, di Senato delle regioni, ma lei non ci
rappresenterà tutti e ho il grande timore - dicevo prima - che
rappresenterà se stesso.
Non rappresenterà i diciassette di minoranza, perché gli ha
chiuso la porta in faccia, lei non ha voluto essere garante di
quella richiesta fatta di condividere prima i contenuti e poi
arrivare alla persona. Non c'erano dei pregiudizi sulla sua
persona, bisogna essere molto chiari su questo, però mi sarebbe
piaciuto almeno condividere delle battaglie che a volte qualcuno
che mi ha preceduto, tanti di voi hanno condiviso nei corridoi.
Tanti hanno condiviso nei corridoi, ma per non avere poi magari il
coraggio di votarle in aula.
Il mio timore è che lei non rappresenterà neanche i diciotto di
maggioranza, perché sono i primi che hanno preso le distanze da
lei. Forse lei non ha visto, perché l'altra volta era preso
nell'enunciarsi le sue buone intenzioni, ma noi abbiamo visto le
espressioni dei visi allarmati, quando lei ha proposto una
commissione allargata che rappresenti tutto il Consiglio regionale
al tavolo delle riforme costituzionali: non devono tranquillizzarla
quei visi.
Mi dispiace anche che lei non rappresenterà nemmeno i cittadini
valdostani e questo è forse l'aspetto più negativo, perché non ha
nemmeno preso in considerazione, non ci ha risposto su proposte
molto mirate che andavano alla riduzione immediata dei costi della
politica, alla riduzione delle cospicue risorse che la maggioranza
ci ha negato di ridurre in sede di approvazione di bilancio. Noi
chiedevamo, rispetto a 760 mila euro di ridurre 160 mila euro di
quelle risorse che sono in mano e del tutto discrezionali alla
Presidenza del Consiglio, per dare, per mantenere, per fare
attività da
marketing
, per quello che può essere chiamato il
governo regionale, ma anche per dare contentini da riscuotere poi
in sede di campagna elettorale. Noi questo, in questo momento così
difficile, in questo momento così particolare per la crisi che sta
toccando la Valle d'Aosta, ci parevano due segnali importanti. Ce
ne sono altri, chi mi ha preceduto li ha detti, ma questi due
legati al discorso di dare quel minimo di trasparenza informazione
diretta ai cittadini, che è molto apprezzata (guardate che la
diretta del Consiglio è molto apprezzata) e allargarla alle
Commissioni avrebbe significato, probabilmente, entrare ancora di
più nelle case dei cittadini, far capire ai cittadini che
l'attività del Consigliere o del Consiglio non è solo legata alle
adunanze consiliari, ma c'è anche altra attività dietro; attività
che impegna nell'arco della settimana e questo permetteva anche di
capire tante altre cose.
Noi crediamo che è la sostanza che ci divide, non è la persona
che ci divide: è la sostanza. Sono visioni diverse, visioni su cui
noi non possiamo che essere in disaccordo con lei, perché i metodi
non si improvvisano e neanche il rispetto per i colleghi; neanche
il rispetto per chi, magari, con delle visioni diverse, ha portato
avanti, in questi dieci mesi, delle proposte assolutamente diverse.
Però, io dico, in questo momento, non si può a parole esternare
delle cose e nei fatti farne altre. E allora veramente dispiace,
perché noi non abbiamo bisogno di un Presidente che rappresenti se
stesso, abbiamo bisogno di un Presidente che rappresenti la Valle
d'Aosta, che difenda la Valle d'Aosta. Non so come andrà questa
votazione: io mi auguro che, se eletto, quanto chiesto dalla
minoranza e quanto non ha avuto il coraggio in questo contesto di
condividere, lei lo condivida in un secondo tempo, perché la Valle
d'Aosta non può permettersi, in questo momento, di andare in ordine
sparso a discutere con i poteri romani, perché l'attacco alle
autonomie è un attacco trasversale. Noi non avremo alleati a Roma,
se non saremo in grado di difenderci soli. Lei, mi spiace, collega
Viérin, ma da solo non sarà in grado di difendere la Valle
d'Aosta.
Presidente
- Grazie. C'è qualcun altro che intende
chiedere la parola? Non vi sono altre richieste da parte dei
colleghi? Se non vi sono altre richieste di intervento, dichiaro
chiusa la discussione generale. Qualcuno vuole replicare? Non vi
sono altre richieste di intervento? Ha chiesto la parola il collega
Bertschy, ne ha la facoltà.
Bertschy (UVP)
- C'est pour motion d'ordre. Je crois
qu'après toute une série d'interventions on a même le droit d'avoir
quelques répliques de la part de quelqu'un! Je n'ai pas compris
s'il y a la réplique ou bien non. C'est le Président qui
intervient? Parce qu'il est en train de fermer la discussion, notre
Président
in pectore
. Il va en vitesse: peut-être que le
fauteuil ce n'est pas à lui, alors il veut l'abandonner en vitesse.
Donc, il y a l'intervention et après on peut répliquer. Merci.
Presidente
- Ho chiuso la discussione generale: qualcuno
parla, poi c'è la dichiarazione di voto, c'è la replica, ci
mancherebbe! Però, io non è che ho velocizzato, ho chiesto solo a
chi vuole intervenire di prenotarsi. Di nuovo la parola al collega
Bertschy, per mozione d'ordine.
Bertschy (UVP)
- Moi j'ai bien compris, mais vous étiez
en train de fermer aussi la deuxième discussion.
Presidente
- Se nessuno interviene non posso farci
niente.
Bertschy (UVP)
- Non, mais peut-être que le Président qui
est en bas, il n'a pas vu ce que vous étiez en train de faire. On
attend des répliques: c'est seulement ça que je dis.
Président
- Pas de problème. L'importante è che qualcuno
si prenota e io do volentieri la parola a chiunque si prenoti.
Qualcuno si prenoti, però! Ha chiesto la parola il Presidente
Rollandin, ne ha la facoltà.
Rollandin (UV) -
Merci Président.
J'ai écouté bien-sûr avec attention les interventions des
collègues, surtout pour ce qui est de l'attention qu'ils ont mis à
ce qui s'est passé il y a huit jours et par conséquent au fait que
pendant cette séance on s'attendait qu'il y ait, comme cohérence,
une attitude que, à votre dire, devait être différente de ce qu'on
a tenu aujourd'hui. Je crois que de notre part on a débuté cet
après-midi avec une requête qu'a été faite: une rencontre avec les
Chefs de groupe, le Bureau du Conseil et le soussigné pour examiner
la lettre. La lettre - je ne sais pas si c'est une lettre, tout de
même:
comunicato inviato da
- qui a été distribuée hier et
que aujourd'hui on a eu la possibilité de lire et par conséquent on
a cru opportun de faire cette rencontre, pour dire que nous étions
disponibles, pas seulement, mais d'accord pour examiner les
propositions et pour dire quel était l'avis sur certaines de ces
propositions, qui allaient dans une direction d'entente, dire qu'on
était favorables. On nous a dit que ce n'était pas un problème à
aborder comme Chefs de groupe, mais qu'il fallait qu'il y ait une
prise de position des forces politiques. Par conséquent on a dû
dire: bon, alors l'attitude est de remettre cette lettre aux forces
politiques, que nous avions entendues. Comme forces de majorité,
nous avons entendu nos responsables des forces politiques, qui
avaient dit ce que le collègue Borrello avait anticipé de dire: il
y a des questions qui finalement peuvent être examinées et abordées
au niveau du Conseil.
Voilà la raison pour laquelle d'une part on nous a dit: non, on
ne discute pas de ça, mais il faut qu'il y ait une autre table,
politique. C'est ce qu'on nous a dit le moment où on a eu la
réunion des Chefs de groupe. Alors on est ici en ne pouvant rien
dire et alors je ne me permets pas de donner des réponses
exhaustives au collègue Chatrian, qui au contraire m'interroge, me
disant: qu'est-ce que tu en penses de? Ce n'est pas l'idée à moi!
Il y a un discours ouvert. Justement, ce que vous avez voulu dire
en vous moquant un peu du mot dialogue, mais je crois que au-delà
du mot dialogue - je ne sais pas comment il faut l'appeler: un
rapport à deux pour essayer de se comprendre, on peut le traduire
comme on veut - c'est ce que on est en train de faire. C'est ce
qu'on est en train de faire! Mais je crois que, d'autre part, on ne
peut pas imaginer qu'on puisse démarrer n'importe où avec l'idée
que d'une part il y a tout le bien, toute la réalité, toutes les
solutions. Finalement j'ai entendu pour une fois, pour la première
fois, le collègue Chatrian qui a dit: non, ce n'est pas vraiment
ainsi, peut-être il y a même quelque chose de positif dans la
majorité. Mais jusqu'à présent...
(interruption hors micro)
...c'est la première fois que tu le dis! Non, la première fois.
Ici c'est la première fois. Peut-être au bar, peut-être tu l'as dit
dans le couloir avec Chantal, mais pas pour nous, pas pour nous, ce
n'est pas matière pour nous. Et nous, les pauvres, on écoutait
chaque jour qu'il avait quelqu'un qui nous disait:
brutti e
neri
. Rien: on ne parle pas. C'est nous qu'on fait le
calendrier, on va dire ce qu'il faut faire, on dit le programme. On
a débuté avec le programme Renaissance: prendre ou quitter; si vous
voulez c'est ça, autrement on s'en fout! Eh oui, eh oui, eh oui, eh
oui! Ce n'est pas la lettre d'aujourd'hui, mais lorsqu'on a débuté
il y a deux mois c'était ainsi.
(nouvelle interruption hors micro)
...aujourd'hui non. Non, j'ai dit deux mois, il y a deux
mois.
Io credo che oggi qui si sia fatta un po' di confusione
sull'aspetto che noi stiamo cercando di portare a termine, cioè la
votazione del Presidente del Consiglio. Questa discussione è
iniziata con la dotta disquisizione della collega Morelli, che
dice: ma, insomma, voi siete proprio un caso unico! Volete avere
tutto, volete avere il Presidente del Consiglio e anche il
Presidente della Giunta. Mah, a me questa affermazione ha un po'
stupito! Però, poi, ho detto: ma può darsi che sia tutto cambiato
il mondo! Poi ho preso un attimo le realtà in Italia: mi sono
fermato in Italia. E guardando l'elenco, abbiamo questo risultato:
Provincia di Bolzano, Südtiroler Südtiroler; Friuli Venezia Giulia,
PD PD...
(
brusio in aula
)
...scusami eh, se sono uguali: fammi capire! Puglia, SEL SEL;
Lazio, PD PD; Liguria, PD PD; Emilia Romagna, PD Centrosinistra -
qui magari c'è qualche
nuance
, ma Centrosinistra; Umbria, PD
PD; Basilicata, neo assunta, PD PD; Marche, PD PD; Toscana, PD PD.
Su venti, dieci sono così! Per quello che diceva...
(
esclamazioni in aula
)
...Ah! Ho capito male! Ho capito male! Pardon! Volevano PD PD:
beh, ditelo subito, così non vado a rileggere tutti i compiti.
Insomma, non possiamo passare proprio per quelli che sono
famelici, che vogliono tutte le poltrone. Allora, voi mi dovete
dire che in queste dieci Regioni il Presidente non è
super
partes
, perché è dello stesso colore della Giunta? Ditelo!
Questi sono i risultati! Questi sono i risultati di oggi! Poi
magari io non ho citato la Sicilia che è un po' ballerina, come
noi, ma non si sa come saranno le cose; non l'ho citata...
(voci fuori microfono)
Ah: vedi, vedi, vedi! Non volevo dirlo: lo hai detto tu.
Detto questo e tolto dall'imbarazzo del fatto di avere le due
cariche apicali, perché siamo in ottima compagnia - tutto PD! - io
mi pongo il problema del fatto che di nuovo era l'aspetto più
delicato: ma uno che è targato, poi può essere
super partes
?
Perché l'altro problema è: eh, ma scusa, come mai se Marco ha
quella targa, come può quando si siede lì essere
super
partes
? Ma anche qui forse si fa un po' di confusione.
Super
partes
è legato alla gestione dell'assemblea. Non è
super
partes
nel senso che non può più avere la sua idea, non può più
esprimersi nel merito. Nella gestione dell'assemblea, se uno della
Giunta o uno della maggioranza si comporta in modo non idoneo, non
adatto, correttamente deve intervenire e riprendere chi è della
maggioranza come dell'opposizione. Garantire gli stessi diritti
nell'ambito della gestione dell'aula, degli interventi; se uno
sfora un intervento dire: benissimo, cosa stai facendo? Chiudi.
Quello che stanno facendo nella gestione... E rispettare le regole.
Per il resto, mi permetto di dire, ognuno deve mantenere la propria
idea politica: non è che nel momento in cui assume una carica deve
rinunciare.
Ora, è vero che poi su questo ci sarebbe molto altro da dire, ma
nella citazione degli argomenti di questa proposta di stamattina,
con molto garbo ho sentito il collega Chatrian citare diverse cose,
ma non ha citato le Commissioni... Le Commissioni speciali, chiedo
scusa. Non le ha citate! Perché per caso noi ne avevamo parlato e
io ho sentito il collega Roscio intervenire e anche un po' Nogara,
ma in modo diverso, per dire: ma cosa vieni a raccontarmi? Vuoi le
Commissioni? Ma non se ne parla nemmeno: è già tutto fatto! Cosa
vuoi le Commissioni! ... Sì sì, ma ho tutto il verbale, se vuoi
riprendo il verbale! Ora, io vorrei anche capire qual è la logica
con cui ci presentiamo; poi ci sono tutti gli altri argomenti.
L'altra volta, la collega Fontana correttamente, all'inizio
della legislatura, aveva detto e ci aveva rimproverati che in
Giunta non avevamo una donna. Nessuno questa volta che abbiamo
messo la donna nella Giunta l'ha sottolineato. Noi non ci siamo
permessi, perché non toccava...
(
brusio in aula
)
Presidente
- Non interrompete, potete intervenire dopo,
avete il diritto di intervenire. Lasciate finire il Presidente.
Potete intervenire dopo. Grazie.
Rollandin (UV)
- Questa era una posizione che addirittura
voi avete detto: stiamo valutando per vedere se. Noi abbiamo...
(voce fuori microfono)
...Non avete detto niente, ma avete apprezzato: va bene, io sono
contento che lei abbia apprezzato! No, però, per dirvi che non è
che possiamo...non abbiamo proprio fatto tutto in modo...
(
brusio in aula
)
Presidente
- Colleghi! Potete intervenire dopo,
grazie.
Rollandin (UV)
- ...in modo così confuso. Oggi ci
troviamo a svolgere questa seduta che è legata alla nomina del
Presidente del Consiglio, che deve avere il ruolo che lo Statuto
gli dà, che la Commissione prevista gli porta, quindi con tutti gli
oneri che deve avere e gli onori che ci sono. Poi ci sono delle
discussioni sul funzionamento: tutte cose possibili! Nessuno ha
fatto chiusure su questo - nessuno ha fatto chiusure! - solo che
non ne abbiamo potuto discutere ancora, come dico, perché oggi si è
chiuso il discorso.
Quindi per parte nostra - e non voglio farla più lunga -
riconfermiamo il parere che il dialogo o comunque la comunicazione
che, ripeto, non deve essere a senso unico, ci deve essere - ci
deve essere! - con la legittima attesa che ci sia un confronto, non
proprio partendo sempre dalle posizioni preconcette, ma partendo da
una possibilità di meglio chiarire o anche modificare - anche
modificare! - delle situazioni che sicuramente meritano, forse per
l'evoluzione delle cose, dei cambiamenti, perché questo è
necessario, è giusto che avvenga, l'abbiamo detto l'altro giorno.
Io credo che il ruolo del Presidente del Consiglio sia giustamente
super partes
, di garanzia, che mantiene le sue idee, che può
svolgere il suo ruolo come tutti gli altri, solo che ha una figura
istituzionale che, giustamente, in quest'aula, a livello
istituzionale, deve difendere sicuramente le istituzioni, cosa che
certamente saprà meglio di me illustrare e brillantemente fare il
collega Marco Viérin che, come dico, noi ci apprestiamo a votare.
Grazie.
Presidente -
Grazie. Ha chiesto la parola il collega
Consigliere Segretario Roscio, ne ha facoltà, per la dichiarazione
di voto.
Roscio (ALPE) -
Grazie Presidente.
Devo fare prima una piccola annotazione, nel senso che vedo il
Presidente Rollandin che ha preso
ad interim
tutti i ruoli:
fa da Capogruppo, fa da Presidente del Consiglio oltre che da
Presidente della Regione, fa da padre nobile, perché ci viene a
spiegare anche che cosa dobbiamo fare, cosa pensiamo. Ma al di là
di quello, bisogna fare alcune osservazioni e io già un po' di
tempo fa sottolineavo come, di fronte a delle cose che diciamo,
faccio fatica a capire. Forse non sono le parole, forse è la
visione del mondo che abbiamo che è diversa, per cui facciamo
fatica a dialogare, perché magari io dico una cosa e lei la
interpreta con la sua visione del mondo e non ci capiamo mai.
Il percorso che voi avete seguito dicendo: eh, ma cosa volete di
più? Noi oggi ci siamo presentati in Consiglio, abbiamo letto solo
stamattina questa lettera in cui ci si chiedeva, quindi abbiamo
fatto la riunione dei Capigruppo: cosa volete di più? Innanzitutto
noi veniamo da quasi un anno, non sto a fare il pregresso, in cui
non c'è stato praticamente nessun tipo di dialogo. La settimana
scorsa sembrava che nelle intenzioni, perlomeno, ci fossero delle
aperture, dopodiché la settimana è trascorsa nel silenzio, nel
silenzio più totale. A questo punto probabilmente lei Presidente
pensa che noi della minoranza abbiamo delle facoltà divinatorie,
nel senso che riusciamo addirittura a leggere nel pensiero, perché
di fronte al silenzio noi dovevamo interpretare che invece sareste
venuti qui a proporci, perché non erano i movimenti a dover
discutere e chissà chi doveva essere; alla fine è venuto fuori che
dovevano essere gli eletti a discutere, che gli altri non ne
avevano facoltà. È qualcosa di anomalo, nel senso che se vogliamo
cambiare qualcosa, non è che dobbiamo dire: facciamo tra di noi,
vediamoci nel nostro ufficio. Ci sono dei luoghi dove bisogna
discutere, i movimenti sono un luogo dove bisogna discutere e
quella cosa lì non è stata fatta. Quindi come potevamo
pensare...
Ma veniamo alla questione dove sono stato anche richiamato: la
questione delle Commissioni. Dice: le Commissioni, abbiamo proposto
le Commissioni speciali, non interessano... Ma io la volta scorsa
ho detto un'alta cosa! Non ho detto le Commissioni speciali non
interessano, è che non vorrei che succedesse come spesso succede in
Italia, dove quando uno non vuole far qualcosa fa una commissione
speciale. E siccome è già successa una volta questa cosa qui, dove
è stata fatta una Commissione speciale, dove qualcuno ha lavorato
per mesi, dove c'è stato anche un prodotto e poi è uscito con un
nulla di fatto, venire qui a proporre una Commissione speciale, uno
dice: vabbè, ma cosa c'è di aggiunta, di novità rispetto a prima?
Anche perché forse è il metodo che non va, nel senso che quando
abbiamo concordato e condiviso maggioranza e minoranza che era
opportuno fare una Commissione speciale? Quando ci sono state
riunioni in cui si è detto quali contenuti mettiamo in questa
Commissione speciale, quali tempi, quali persone, cosa facciamo? A
me sembra che la maggioranza è venuta qua dicendo: bisogna fare la
Commissione speciale, come si prima non si fosse fatto nulla, e
stavolta siamo noi i brutti e i cattivi che diciamo: no! Non
bisogna farla! Sembra che non ci interessi più.
Sul fatto che da questa parte ci siano i buoni e dall'altra i
cattivi - mi consenta una battuta Presidente - ma neanche con
l'impegno chi governa per così tanto tempo può fare tutto
sbagliato! Qualcosa di buono, in tanti anni, uno potrà farlo, sennò
c'è addirittura un accanimento! Chi governa per così tanto tempo
qualcosa di buono deve averlo fatto per forza! Ma credo che sia il
metodo, che non riusciamo proprio a condividere! È proprio sulla
condivisione che forse abbiamo un'idea diversa rispetto a quello
che voglia dire.
Il fatto che il Presidente provenga da una parte politica: io
condivido che non per forza non possa essere
super partes
,
perché qua si ribalta la frittata e sembra quasi che la minoranza
voglia a tutti i costi avere la Presidenza del Consiglio. Secondo
il mio modesto parere, non è tanto la questione di quale forza
politica esprime il Presidente, ma è il percorso che viene fatto
per esprimere il Presidente. Quando, in quale occasione si è avuto
modo di parlare dei contenuti che la Presidenza del Consiglio
doveva avere? A me risulta mai! Allora non vorrei che si facesse
come nella precedente Presidenza, dove si dice "sì, poi faremo i
criteri" e si è dimesso il Presidente, prima di avere i criteri!
Non vorrei che si ripetesse ancora una volta. Voi dite: prima
facciamo il Presidente, poi facciamo il dialogo. Eh no! Siccome
siamo già rimasti fregati una volta, mi piacerebbe che fosse il
contrario. Prima parliamo dei contenuti e poi vediamo la persona
del Presidente. Se no qua continuiamo a giocare e girare in tondo.
Grazie.
Presidente -
Grazie. Ha chiesto la parola la collega
Carmela Fontana per dichiarazione di voto, ne ha facoltà.
Fontana (PD-SIN.VDA) -
Grazie Presidente.
Non volevo intervenire, perché hanno ben spiegato i miei due
colleghi, però il Presidente mi ha tirato in ballo, nel senso che
dice: come mai, siamo stati così bravi, vi abbiamo messo la donna
in Giunta, non ci avete detto bravi. Prima di tutto non l'avete
fatto perché siete stati bravi: è stata una comodità vostra per
spostarvi solo le poltrone. Perché se era per bravura, Presidente
Rollandin, avete una donna in Giunta, che di incarichi sulle
Commissioni l'avete ricoperta fino ai capelli, ma per darle un
incarico nella Presidenza ve ne siete guardati bene e l'avete fatta
al maschile. Lì avreste dato una dimostrazione di rispetto nei
confronti delle donne, prima di tutto; allora lì vi avrei
apprezzati. Invece avete dimostrato che siete maschilisti come al
solito.
(voci fuori microfono)
Un'altra cosa, questo è il dialogo se... Lo so che siete tanto
maschilisti e lo stato dimostrando, sia voi che la Stella Alpina.
Prima di tutto io volevo dire una cosa: noi ha abbiamo aperto il
dialogo, proprio in confronto di quello che hanno sempre detto sia
voi che i colleghi della Stella Alpina. Questa è stata la
dimostrazione che ci state prendendo in giro! Ne prendiamo atto!
Noi vi abbiamo dimostrato nelle Commissioni che quando facciamo le
audizioni, quasi sempre vi manca il numero legale. Noi abbiamo
dato, vi abbiamo dato dimostrazione di serietà, non abbiamo mai
abbandonato le Commissioni, abbiamo sempre lavorato. D'ora in poi
ci regoleremo noi, vista l'arroganza che state dimostrando in
questo Consiglio. Ne prendiamo atto e vedremo cosa fare, perché
penso che un pochino di umiltà potevate dimostrarla. Invece oggi
avete dimostrato veramente quello che valete. Ne prendiamo atto per
il futuro. Grazie.
Presidente -
Ci sono altre dichiarazioni di voto? Ha
chiesto la parola il collega Nogara, per dichiarazione di voto, ne
ha la facoltà.
Nogara (UVP) -
Grazie Presidente. Ecco, colleghi: abbiamo
fatto confusione e quindi il Presidente della Giunta ci ha subito
ripreso, dandoci una spazzolata un po' a tutti per quello che
abbiamo detto oggi!
Come al solito il Presidente ha parlato di tutto o quasi, ma
pochissimo del problema che abbiamo sollevato. Qui non è il fatto
se in altre Regioni c'è il Presidente della Giunta o Presidente del
Consiglio. Il problema grosso che abbiamo avuto in queste
settimane, in questi mesi, è quello che ha riconosciuto lei,
nell'altro Consiglio, quando ci ha proprio detto a tutti che manca
effettivamente il dialogo in quest'aula! Il dialogo in quest'aula:
molti Consiglieri ce l'hanno ricordato che manca; per il bene della
Valle d'Aosta bisogna avere dialogo.
lei mi dica Presidente, a questo punto, che dialogo abbiamo
avuto noi per la scelta del Presidente del Consiglio. Adesso lei mi
può tirare fuori tutte le gabole, come al solito lei è bravissimo a
spostare il problema da una parte all'altra: ha parlato di tutto,
come le ho detto prima, meno del problema che abbiamo noi adesso.
Nessuno ce l'ha con Marco Viérin, noi si parlava di contenuti. Dei
contenuti che abbiamo già presentato dieci mesi fa, non c'è niente
di nuovo. lei si è subito poi anche attaccato al progetto di
Renaissance
. Il progetto di Renaissance - gliel'ho detto
anch'io in quest'aula - erano dei punti che noi abbiamo messo, un
programma scritto che chi voleva aderire aderiva. Qualsiasi persona
poteva benissimo aderire e si potevano portare dei cambiamenti. Ma
questo è il dialogo che si ha tra maggioranza e minoranza; ognuno
poi la vede come vuole. Io non sto a discutere se lei ha firmato o
no: sarebbe anche stupido dirlo e farlo.
Quello a cui io mi riferivo è proprio sempre il vostro... Adesso
io non voglio dire, ma è quasi populismo il vostro, nel senso che
tutte le volte che si parla, si parla di dialogo quando è il
momento! Io vi dico cosa ha detto il collega Borrello: si era
chiesto un rinvio per discutere di alcuni punti; è normale che
nell'altra seduta del Consiglio si sia chiesto un rinvio, ma si è
chiesto un rinvio proprio per discutere delle cose che si volevano
portare qui in Consiglio. Noi non siamo stati contattati da
nessuno! Giustamente, come altri miei colleghi hanno detto prima,
c'era il collega Viérin che in questi giorni vagava per gli uffici
per parlare con noi, però a livello politico nessuno ci ha detto e
ci ha interpellato. E giustamente i nostri movimenti, secondo me,
(ma mi sembra una cosa logica), hanno chiesto: ma sentite, ne
parliamo o no di queste cose? Solo questo!
Poi come si è girata la frittata di là: da quello che ci hanno
detto i nostri Capigruppo, ha parlato solo lei per spiegare, anzi
per confondere, come ha confuso prima il fatto che è il partito
politico, noi noi Consiglieri che dobbiamo discutere di queste
cose.
Mi riferisco di nuovo a quello che ha detto Borrello: ci sono
però sensibilità diverse, nonostante si voglia dialogare; sui punti
presentati nella riunione dei Capigruppo non siamo d'accordo.
Allora io dico: se questo è dialogare, siamo distanti, ma siamo
distanti parecchio. Probabilmente io penso che una persona normale
si aspetterebbe che da un dialogo del genere, diciamo... Adesso io
qua faccio delle ipotesi, si poteva anche benissimo dire: sentite,
questi sono i punti, li abbiamo ricevuti stamattina, perché voi ce
li avete mandati ieri sera - dico un'ipotesi - beh, rinviamo di un
giorno, due giorni, una settimana, quello che è, troviamoci tutti e
parliamone. Poteva essere un'ipotesi: ecco, questo io dico.
Una delle cose importantissime di cui non abbiamo parlato è che
in quest'aula, delle mozioni, delle risoluzioni che nessuno ha
mandato avanti, nessuno se ne è interessato! I 116: noi abbiamo un
sacco di 116 ai quali abbiamo avuto delle risposte, non le abbiamo
avute o le abbiamo avute evasive, che non ci hanno risposto. Questa
è anche una cosa importantissima della Presidenza del Consiglio!
Questa è una cosa importante che... Io sono d'accordo con lei
Presidente che qua ognuno è targato, è chiaro che ognuno è targato,
però se uno si prende un impegno o una funzione, il Presidente del
Consiglio ha la funzione di garantire quello che succede in
quest'aula. lei in questo momento mi dice "certo", però sa
benissimo anche lei che delle mozioni e delle risoluzioni che sono
state votate qua in quest'aula non sono state portate a termine.
Perché? Noi ci appelliamo al Presidente del Consiglio proprio per
queste cose. Qui non si parla di targati o non targati, ma del
lavoro che deve fare il Presidente del Consiglio.
Riferendomi alle Commissioni: lei mi dice che l'altra volta le
ho risposto garbatamente, ma non mi riferivo alle Commissioni. Le
Commissioni sono importantissime: ma tutte le Commissioni che noi
abbiamo chiesto qui in quest'aula! Le Commissioni speciali che
abbiamo chiesto! lei l'altra volta, quando ha fatto l'intervento,
ha parlato della Commissione dei rifiuti, perché le andava di
parlare della Commissione dei rifiuti; quando abbiamo parlato della
Commissione del Casinò faceva dei salti alti così sulla sedia!
Allora: o si fanno le Commissioni speciali o non si fanno! Io non
mi riferivo alla Commissione dei rifiuti: noi in Commissione con
l'Assessore Bianchi e con tutti i miei colleghi, abbiamo fatto un
lavoro che secondo me è valido, abbiamo portato avanti un qualcosa
che è un piano da cui partire. Ecco, era questo a cui mi riferivo.
Nelle Commissioni, se si lavora e se si tiene conto di quello che
fanno le Commissioni, si può fare tanto. Mi spiace di aver sforato
il tempo, grazie.
Presidente -
Ci sono altre dichiarazioni di voto? Invito
a prenotarvi. Ha chiesto la parola per dichiarazione di voto il
collega Chatrian, ne ha facoltà.
Chatrian (ALPE)
- Sì, grazie Presidente.
Sono molto dispiaciuto dal bruttissimo intervento che il
Presidente Rollandin ci ha fatto poc'anzi. Le chiedo a nome
personale: non mi e non ci prenda solo in giro! lei nella sua
maggioranza, nella sua Union Valdôtaine, con i suoi partner può
fare tutto quello che vuole, ma le chiedo solo un favore: non mi e
non ci prenda solo in giro. Per due motivi, Presidente Rollandin,
cari colleghi, per due motivi principali. Il primo: io non penso
che il Presidente di un Consiglio regionale abbia un unico onere,
che è quello di togliere o non togliere la parola. Mi dispiace,
questa è una affermazione del Presidente Rollandin di poc'anzi. Mi
dispiace banalizzare e umiliare così una figura istituzionale.
Seconda riflessione: noi, colleghi, in questi undici mesi più volte
abbiamo chiesto, richiesto, motivando in maniera dettagliata e
spiegando anche alla popolazione valdostana perché abbiamo
richiesto all'interno di questo Consiglio delle Commissioni, non
solo speciali, ma anche delle Commissioni di inchiesta. Noi
sappiamo cosa comportano le Commissioni, quanto lavoro, quanto
impegno, quanto studio e quanta voglia di conoscere e sapere le
cose. Ci spiace, Presidente Rollandin, che dopo quarant'anni che
lei si occupa di politica in questa Valle, banalizzi volutamente
questo argomento, non a noi caro, ma caro ai valdostani, a chi ci
ascolta, a chi vuole sapere e conoscere cosa succede in certi
mondi, in un certo mondo parallelo dove noi oggi non possiamo avere
informazioni, non possiamo avere nulla e accesso a delle
informazioni base. Io spero - lo auspico - che il nuovo Assessore,
Ego Perron, da subito si metta in moto per creare queste
condizioni, perché in questi sei anni la Presidenza Rollandin non
ha voluto aprire e scoperchiare le pentole nelle società
partecipate e controllate.
Rimando al mittente - mi spiace, ascoltando attentamente il suo
intervento, collega Presidente Rollandin - quando lei ci prende i
giro, perché non prende in giro il sottoscritto o i colleghi, ma
prende in giro i valdostani, rendendo ridicolo il discorso della
Commissione sui rifiuti, quando sa perfettamente che in quest'aula
più volte ci siamo battuti per creare le condizioni e mettere sul
tavolo, invece delle Commissioni d'inchiesta, delle Commissioni
speciali per conoscere nel dettaglio perché la nostra Casa da gioco
va a ramengo, perché il nostro gruppo CVA mette in campo o fa certe
cose, quando noi eletti e Consiglieri non possiamo avere accesso a
tali informazioni. Mi spiace veramente che sia sceso così in basso,
volutamente, per spostare il dibattito su altre cose che oggi non
c'entravano e denigrare completamente il lavoro che in quest'aula è
stato fatto in questo mesi e soprattutto in questo anni.
Presidente
- Ha chiesto la parola per dichiarazione di
voto il collega Cognetta, ne ha facoltà.
Cognetta (M5S) -
Grazie Presidente.
Mi ha fatto molto piacere l'intervento del Presidente Rollandin,
perché ho capito che questa crisi lo ha un po'
ringanzullito
: la cosa mi fa davvero piacere! Sì, perché
lo vedo più...ringalluzzito! Questa è una notizia molto positiva,
voglio dire: le crisi non è vero che fanno male, ma fanno bene.
Volevo dare uno spunto al candidato Presidente del Consiglio, ex
Assessore collega Marco Viérin, fargli presente che - lei dirà che
non c'entra nulla, ma è solo per spiegare - l'incoronazione del
figlio di Juan Carlos, del famoso Re di Spagna, costerà 100 mila
euro, che in effetti è un po' poco, perché non so se sa le spese
che ogni tanto facciamo come Presidenza del Consiglio; per restare
in tema,
La Donna dell'anno
ci è costata 125 mila euro.
Quindi, io sono favorevole a sponsorizzare la futura incoronazione
del Re di Spagna come Presidenza del Consiglio: gli diamo qualche
soldo, visto - diciamo così - tutte quante le sponsorizzazioni
(Topolino, Pippo, feste di musica, tutto quello che facciamo), così
magari possiamo mettere anche la nostra effigie, il nostro emblema
su questa incoronazione che potrebbe essere anche un ritorno di
immagine mica male per la Valle d'Aosta. Gli diamo qualche soldo:
20-30-50 mila euro, così anche loro fanno una festa di livello;
insomma, è un'incoronazione, non è mica cosa che capita tutti i
giorni! Questo solo per dire che magari vorremmo un cambio di
gestione nel futuro Presidente eventuale di questo Consiglio.
Un'altra cosa che mi preme sottolineare rispetto a quello che è
accaduto oggi (sono le 18 e 21) in 3 ore e 21, è che non riusciamo
a parlarci: ormai è chiaro. Non riusciamo a parlarci soprattutto
perché, probabilmente - questa è una mia opinione personale, della
quale mi assumo la responsabilità - tra forze di maggioranza già
non vi parlate spesso, quindi è difficile che poi riusciate a
parlare con noi. Non riuscite, diciamo così, a trovare una sintesi
e quindi chiaramente poi i problemi sono sempre i nostri. È una
cosa che è accaduta anche durante la crisi che abbiamo appena
finito, tant'è che una settimana fa ci siamo lasciati dicendo: va
beh, ci incontriamo e ne parliamo. Invece pare che non dovevamo
essere noi, che dovevate essere voi, che non eravamo i movimenti,
ma erano i Consiglieri: insomma, era tutta una serie di questioni
che non siamo riusciti a mettere insieme. La cosa mi risulta un po'
strana, in quanto a noi ha fatto piacere che lei sia stato messo
nell'ufficio accanto al nostro: ci siamo visti diverse volte,
abbiamo parlato. Magari avessimo fatto una questione più ufficiale,
anche noi ne avremmo giovato: non stavamo qui a discutere 3 ore e
22, adesso. Scusate se faccio di corsa.
Un'ultima cosa che vorrei sottolineare rispetto a questa
giornata è che, probabilmente, se il Presidente Rollandin ritiene
che il cambio, diciamo così, di strategia dev'essere che dobbiamo
stare zitti, ridere alle sue battute e far finta che va tutto bene,
ma noi potremmo anche farlo per il bene della Valle d'Aosta! Per
quanto riguarda - sto parlando per me e il mio collega Ferrero, eh;
non vorrei... - dicevo, potremmo anche farlo, però almeno ce lo
dica chiaramente! Perlomeno quello! Non è che facciamo finta di
fare discorsi di livello elevato e poi alla fine vuole
semplicemente che ci stiamo zitti e basta. Prima, in Capigruppo, ha
detto: è chiaro che se ci mettiamo tutti d'accordo - ha detto -
diventa un po' un pastrocchio, perché poi ognuno deve mantenere le
sue posizioni. Forse dobbiamo solo fare finta di mantenere le
proprie posizioni e poi far finta che va tutto bene. Questo mi era
parso di leggere di là. Magari ho capito male, però se lei me lo fa
capire meglio, io sono qua.
Presidente
- Grazie. Ha chiesto la parola per
dichiarazione di voto il collega Donzel, ne ha facoltà.
Donzel (PD-SIN.VDA)
- Grazie.
C'è modo e modo di giocare e vincere le partite. Ci sono quelli
che guardano, come in questo caso, all'interesse di una Regione che
è in enorme difficoltà economica. Per quanto riguarda il mondo
delle imprese, i dati di Banca d'Italia sono terrificanti e quindi
servirebbe un approccio che è quello di dire: mettiamo insieme le
energie, mantenendo distanti i rapporti, cioè la maggioranza è
stata eletta per fare la maggioranza, la minoranza deve fare la
minoranza, ma se ci sono delle idee buone, delle idee valide,
sfruttiamole per dare risposte ai valdostani. Invece, assistiamo a
uno show: ci fa piacere vedere in ottima forma il nostro Presidente
della Regione, perché auguriamo il bene e la salute a tutti, però
lo vediamo meglio quando indossa i panni dell'uomo pragmatico,
piuttosto che quelli del comico.
Intanto, per precisare: lei non può, sapendo la cultura che lei
ha e la conoscenza della nostra autonomia, paragonare il Consiglio
regionale della Valle d'Aosta a dei Consigli regionali eletti col
sistema maggioritario, che hanno tutt'altra storia e tutt'altri
numeri al loro interno, tutt'altro funzionamento. Quelli sono
eletti col sistema maggioritario, mentre qui c'è un sistema ancora
sostanzialmente a base proporzionale con dei numeri che gli altri
non hanno, diciotto a diciassette, lo ripetiamo, che imponevano un
atteggiamento diverso nella gestione maggioranza minoranza. Non ha
voluto neanche starci a sentire, tanto per darci idea di quella che
è la sua idea del dialogo.
Venendo a quella farsa in cui il Capogruppo dell'Union ha voluto
rappresentare la Conferenza dei Capigruppo come un luogo in cui si
è voluto rimarcare l'importanza del dialogo, beh, noi siamo molto
limitati, collega Farcoz, ci abbiamo messo alcuni giorni a
discutere fra di noi, a condividere alcuni punti, perché siamo
comunque forze politiche diverse. Pensare che in dieci minuti si
possano affrontare temi che da anni sono dei nodi difficili da
sciogliere in Consiglio regionale, è puerile, me lo consenta: è
puerile!
Che le forze politiche, Presidente Rollandin, non debbano essere
coinvolte, mi sembra veramente un'assurdità. Anzi, noi pensiamo che
senza la spinta delle forze politiche dell'Union Valdôtaine e della
Stella Alpina - lo chiediamo ai Consiglieri regionali e soprattutto
agli Assessori, perché la proposta era rivolta al Presidente del
Consiglio e agli Assessori, di ridursi l'indennità - e beh, col
piffero che se la ridurranno mai l'indennità! Serve quindi una
spinta della società, delle forze politiche, per far mettere in
testa a dei signori che l'indennità non se la vogliono toccare, che
è arrivato il momento. Penso che anche l'Union Valdôtaine avrà
degli iscritti, dei terminali sul territorio, quindi probabilmente
quel movimento lì qualche pressione sui suoi eletti la può fare:
non dare ordini, perché gli eletti io penso che giustamente debbano
esercitare il loro mandato, ma qualche pressione la possono fare. È
quindi assolutamente ridicolo che le forze politiche non possano
intervenire nel merito della riduzione dei costi della
politica.
E che dire delle altre proposte, dove comunque anche l'esigenza
di trasparenza, di pubblicità, può essere sentita dalle forze
politiche e può essere posta come problema: mica ci devono dare
delle prescrizioni! Era il tentativo di dire: visto che si erano
aperti dei tavoli, anziché... Abbiamo subito deciso che, quando c'è
una faccenda che riguarda il Consiglio: fuori le forze politiche e
ce la giochiamo qui tra di noi. Bene, me ne ricorderò per il
futuro! Quando capiterà che magari vi inventate un finto tavolo di
forze politiche, dirò "eh no! Questa è una partita che si gioca in
Consiglio regionale, perché è lì che si vota". Mi sembra che ce le
potevamo risparmiare queste uscite che stanno veramente spiazzando
quel tentativo di dare un senso a una crisi politica.
Io non vorrei che, riaffermato il principio che adesso c'è di
nuovo un Governo, ci sono di nuovo diciotto voti, si possa pensare
di governare così, di nuovo a colpi di norme che arrivano, di
imposizioni. Sono molto preoccupato sul fatto che in un clima di
questo tipo possa arrivare in discussione l'assestamento di
bilancio, perché noi idee ne abbiamo, ne vogliamo parlare in modo
serio, non vogliamo che si ridicolizzi il Consiglio regionale e il
dibattito in quest'aula, quindi manterremo la nostra serietà, il
nostro atteggiamento serioso. Se la maggioranza ha tanto voglia di
ridere e scherzare, saranno i numeri e i dati che porteremo in
quest'aula a far vedere che c'è poco da ridere e molto da
lavorare.
Presidente
- Grazie. Ci sono altre dichiarazioni di voto?
Ha chiesto la parola per dichiarazione di voto il collega Viérin
Laurent, ne ha facoltà.
Viérin L. (UVP)
- Merci Président. On a écouté la seule
réplique qui est arrivée sur ce sujet, au-delà des interventions
des collègues: c'est qu'il n'est pire sourd que celui qui ne veut
pas entendre.
Abbiamo assistito nel dibattito di questo pomeriggio, collega
Cognetta, non tanto al problema di parlarsi, ma probabilmente al
problema di capirsi. Perché ci si può anche parlare tante volte, ma
il problema è che se non ci si capisce, o meglio, se non si ha la
possibilità di capirsi, diventa poi difficile arrivare a una
conclusione. Il dialogo tra sordi, che siano poi sordi in modo
pretestuoso o perché non abbiamo magari espresso bene il nostro
pensiero, è un dialogo difficilmente realizzabile. E accanto ai
sordi ci sono anche i muti, nel senso che il mutismo del candidato
alla Presidenza, che forse ha troppo parlato l'altra settimana e
quindi se ne è ben guardato questa settimana, a parte ripassare il
discorso di insediamento, che probabilmente già si assapora, porta
ad una necessità di ripuntualizzare alcuni aspetti.
Solo per puntualizzare: noi abbiamo detto una cosa diversa,
Presidente, nella nostra remora su questa settimana. Noi abbiamo
detto semplicemente questo: il percorso avrebbe anche potuto
portare ad una Presidenza espressa dalla maggioranza, ma noi
avremmo auspicato che una condivisione prima di contenuti e poi
eventualmente una condivisione di un nome poteva arrivare in modo
diverso; questo ci siamo limitati a dire, al di là di altre
considerazioni; questo è il rammarico. Poi noi abbiamo anche detto:
voi avete anche i numeri, al di là dell'auspicio dell'ex Assessore
Farcoz che dice "speriamo che ce lo votino", ma noi sappiamo che
voi avete i numeri della maggioranza e quindi noi, come ruolo di
opposizione, semplicemente rivendicavamo un percorso diverso.
Questo semplicemente per esprimere bene il pensiero. È chiaro che
il metodo della scelta di una condivisione del percorso non è stato
realizzabile, così come il dialogo, perché probabilmente - abbiamo
usato il probabilmente - questa quadratura di un rimpasto aveva già
delle determinazioni ben precise. Non è che siamo così ingenui da
non capire che voi il dialogo o il dialogo tra sordi o tra chi non
può capirsi perché ci sono altre questioni, non è arrivato
semplicemente perché non poteva arrivare, a causa di questo di
questo rimpasto. È chiaro che probabilmente il collega Marco Viérin
l'altra settimana si è un po' spinto oltre, allora noi avevamo un
po' aspettato che si parlasse innanzitutto di contenuti, che invece
nel silenzio anche di questo pomeriggio su tutti i temi posti, al
di là poi dell'esprimerli dopo la votazione, noi li avremmo
auspicati prima della votazione da un candidato alla Presidenza.
Ecco qual è il nostro pensiero.
lei si è un po' spinto oltre. De Gaulle diceva che, poiché un
politico non crede mai in quello che dice, quando viene preso alla
lettera rimane sempre molto sorpreso. lei oggi ci sembra un po'
sorpreso, nel senso che il suo silenzio forse è anche sorpresa. Noi
l'abbiamo presa alla lettera, l'altra settimana: lei ha detto
apriamo un dialogo, un confronto, i contenuti; purtroppo lei era
già stato designato da altri e questo non ci è piaciuto; l'ha detto
anche qualche altro collega. Avete deciso, questa è la vostra
scelta, noi la rispettiamo, però non venite anche a chiederci poi
la condivisione in termini di espressione di voto: ecco quello che
noi volevamo dire.
Perché la crisi non si è ancora conclusa: la crisi si conclude
eventualmente oggi con questa elezione. La crisi si conclude oggi
eventualmente con questa elezione! Ecco perché voi non avete potuto
aprire un dialogo eventualmente anche sulle persone, oltre che sui
contenuti, perché quella casella, a quella persona, di quella forza
politica conclude eventualmente una crisi. Questa è la realtà!
Quindi noi esprimiamo semplicemente il nostro stupore per questo.
Avete fatto la vostra uscita la settimana scorsa e siete stati in
difficoltà, e oggi queste sono le conseguenze.
Su altre questioni è chiaro che noi avremmo auspicato un
percorso diverso, perché il ruolo di garanzia è espressione nella
Presidenza del Consiglio. È chiaro che i contenuti li giudicheremo
dalle azioni concrete: erano semplicemente richieste. La nostra era
una lista di richieste, per indicare nelle sensibilità di chi andrà
a presentarsi alla carica di Presidente del Consiglio, che
venissero tenute in conto queste sensibilità. Ecco perché noi ci
auspicavamo un suo intervento, collega Marco Viérin, nel dire: ma
bene, ci sono queste questioni, io mi occuperò di questo, mi
occuperò della francofonia, piuttosto che della riduzione dei costi
della politica. lei lo dirà dopo essere stato eletto, ma di solito
si va in campagna elettorale, si promette - poi si disattende, eh!
Poi si disattende - però ci si presenta con un programma e la gente
si esprime in base, al di là del nome, della simpatia, sui
programmi che oggi lei non ci ha espresso. Quindi noi non sappiamo
e a scatola chiusa sinceramente non ce la sentiamo.
Avevamo un auspicio: il collega Farcoz auspica che arrivino i
voti da parte vostra, noi auspicavamo che i contenuti, al di là del
suo silenzio, arrivassero in modo concreto. Non è avvenuto - e
concludo Presidente - non c'è problema. Abbiamo capito che lei,
collega Marco Viérin, prima ancora di iniziare è stato declassato.
Qualcun altro è stato declassato proprio dal ruolo che aveva, lei è
stato declassato ad un ruolo probabilmente di moderatore: darà e
toglierà la parola, perché non abbiamo ancora sentito propositi.
Però se voi ci dite "prima votate e poi vediamo", beh, noi vi
diciamo: intanto iniziate a votare voi, poi vedremo.
Presidente -
Grazie. Per dichiarazione di voto il collega
Bertschy. Ne ha la facoltà.
Bertschy (UVP) -
Grazie Presidente.
In conclusione di questo dibattito, dove come sempre abbiamo
avuto la capacità, noi dell'opposizione, di creare una discussione
e il Presidente Rollandin e pochi altri di alimentare le repliche,
abbiamo la possibilità di trarre le conclusioni. Conclusioni che
ancora una volta evidenziano come la XIV legislatura, che poteva
avere una svolta, a questo punto e in conclusione di questa crisi
ricomincerà per ora nella stessa maniera nella quale si è conclusa.
Presidente, lei diceva che c'era poca voglia di dialogare due mesi
fa: non poteva che essere la risposta di come siamo stati trattati
per un anno. La storia bisogna ricordarsela tutta: se noi ci siamo
comportati in una certa maniera è perché per un anno di fila
abbiamo solo preso pesci in faccia. E oggi ricominciamo da qui.
Speriamo che le cose che vi abbiamo detto vi convincano che noi non
vogliamo andare avanti in questa maniera.
Certo, andate sull'usato sicuro! Marco Viérin è alla quinta
legislatura, il Presidente Rollandin è un uomo esperto: più di così
questo Consiglio regionale non può chiedere. Una ventata di novità
sarebbe stato il minimo che in una Regione a Statuto autonomo
avremmo potuto pensare, al di là delle persone. Certo che
l'autonomia...è vero, fuori ci sono tanti movimenti e partiti
politici che raddoppiano le cariche, qui si poteva dare un esempio
positivo per distinguerci. Una maggioranza che guadagna un solo
voto sulla minoranza poteva fare un
beau geste
, almeno di
discutere la possibilità. Non è stato voluto e ne prendiamo atto,
com'è giusto che ne prendano atto il Presidente dell'Union
Valdôtaine e della Stella Alpina, Pastoret e Martin, che oggi sono
stati, almeno per qualche ora, esautorati dal loro ruolo: che
stiano tranquilli, perché ci pensa come sempre, e fa bene - come ho
già detto lo scorso Consiglio regionale - il Presidente Rollandin,
il quale ha un suo metodo di portare avanti la politica e lo
rappresenta nelle occasioni che contano.
Noi oggi non possiamo che vedere due filosofie, due visioni
diverse della politica che non si incontrano, come sempre,
maggioranza e minoranza. Non ci incontriamo, perché noi immaginiamo
che la politica sia mettersi al servizio dei cittadini e non di
quelli che semplicemente rappresentiamo come movimenti e come
partiti. I cittadini non sono solo cittadini quando hanno delle
tessere, lo sono sempre e questo ce lo si dimentica. Una visione
differente che presuppone, con un modello differente, degli
interpreti differenti a portarli avanti, perché se no, se così non
fosse - e credo che tra qualche minuto sentiremo anche alcune altre
cose - se così non fosse basterebbe dire: votiamo una persona, poi
qualche cosa si fa, tanto non è che ci sono differenze. L'ha detto
bene il Presidente Rollandin: siamo tutti uguali, ma cosa stiamo
tanto a dire, cerchiamo quello che ha più tempo, più esperienza,
come in questo caso, fa lui e si va avanti.
Noi ci aspettavamo un segnale di cambiamento. Questa volta ce lo
aspettavamo veramente, l'abbiamo aspettato fino all'una del
pomeriggio, quando ci siamo riuniti come eletti coi nostri
presidenti e segretari di movimenti, chiedendogli se per caso era
arrivato questo "s-m-s", perché ormai il telefono non si usa più,
ma magari un s-m-s poteva arrivare: nulla! Perché era già previsto
che nei Capigruppo ci avrebbero detto in dieci minuti: discutiamo
delle cose e andiamo avanti. Lo ripeto: non contesto il metodo,
perché è un metodo che si conosce! È talmente ben utilizzato che va
avanti e siamo qui giustamente a parlare di un Governo che va
avanti col Rollandin bis. Che problema c'è? L'importante è esserne
a conoscenza, non farne parte e dimenticarsi.
Noi, quindi, in assenza di questo segnale di cambiamento,
crediamo sia opportuno da parte delle forze di opposizione
presentare una nostra candidatura. C'est pour une gestion
différente, plus transparente, plus attentive de l'histoire du
Conseil de la Vallée, plus représentative et bien sûr plus proche à
notre Statut d'autonomie, pour la défense de notre identité
linguistique, qui doit être part en premier lieu des charges les
plus importantes de notre Région. C'est donc au nom des forces
d'opposition du programme et des objectifs que nous avons
présentés, que je propose la candidature de Patrizia Morelli à la
charge de Président du Conseil de la Vallée. Non la presentiamo
perché "dobbiamo" mettere una donna, la presentiamo perché crediamo
nel suo valore. Nous la indiquons pas dans le sens d'une
répartition des fauteuils ou de simple compte mathématique, nous la
indiquons et soutenons pour ses qualités, ses valeurs, ses idéaux,
pour lesquels s'est toujours battue avec honnêteté et conviction.
Patrizia travaille dès toujours en défense de la Vallée d'Aoste, de
son autonomie, de son identité, de son particularisme linguistique,
elle défend et soutient le fédéralisme, elle croit dans le
dialogue, l'écoute et le respect de la personne. Per le forze di
opposizione è il candidato ideale per portare avanti anche alla
Presidenza del Consiglio un sistema per cambiare la politica in
Valle d'Aosta.
Presidente
- Vi sono altre dichiarazioni di voto? Ha
chiesto la parola la collega Patrizia Morelli, ne ha facoltà.
Morelli (ALPE
) - Merci Monsieur le Président.
Président Rollandin, je me joins aux autres collègues, pour me
réjouir que vous ayez retrouvé le sens de l'humour et de la
boutade, après vous avoir vu pendant les deux derniers mois
toujours plus tendu et plus sombre. Nous sommes des adversaires
politiques, mais je crois que nous tenons à la santé de tout le
monde. Tuttavia, non ho apprezzato né il suo passaggio sulla
collega Rini, definita "la donna messa in Giunta", né il ritratto
tracciato della figura del Presidente del Consiglio. Fossi nei
panni del collega Marco Viérin qualche piccolo appunto forse glielo
farei.
Siamo veramente portatori di visioni diverse - hanno ragione i
colleghi che lo hanno sottolineato - per certi versi
inconciliabili. Dunque è giusto e bene che le posizioni rimangano
distinte, perché ha ragione quel giornalista che oggi ha scritto
sul
La Stampa
: l'unanimismo politico sa offrire solo
sterilità. Noi proviamo sommessamente ad offrire dei contenuti,
semplici, perfettibili, ma che riteniamo possano cominciare ad
imprimere un reale cambiamento. Ne hanno già parlato i colleghi che
mi hanno preceduto, io voglio semplicemente, per chiarezza,
ribadire in modo sintetico quali sono i contenuti che noi avremmo
voluto sottoporre alla maggioranza.
In primis, la riduzione dei costi della democrazia, con la
riduzione del compenso del Presidente del Consiglio, ridotto al
livello di quello degli Assessori, dei Vicepresidenti del
Consiglio, dimezzati, dei Presidenti delle Commissioni consiliari e
dei Segretari dell'Ufficio di Presidenza, come d'altronde avevamo
già proposto durante gli emendamenti della finanziaria. Secondo
punto, pubblicità delle sedute di Commissione: è già stato ben
detto dai colleghi, noi riteniamo che il Consiglio debba essere una
casa trasparente e che i cittadini debbano avere la possibilità di
seguire tutti i lavori del Consiglio. Quindi, se attualmente le
sedute delle Commissioni non sono pubbliche, noi proponiamo che le
sedute delle Commissioni siano pubbliche e che soltanto in casi
eccezionali si svolgano sedute chiuse. Proponiamo l'istituzione di
una Commissione speciale per la riforma del Titolo V, perché il
tema dell'autonomia lo riteniamo assolutamente prioritario, ma
riteniamo ugualmente importante l'istituzione di una Commissione
speciale sulle società partecipate, che avevamo già avanzato e che
era stata rifiutata. Poi c'è un passaggio sulle attività
istituzionali e culturali, in un'ottica di razionalizzazione dei
costi, ma anche nell'ottica di conferire un carattere di maggiore
sobrietà alla Presidenza del Consiglio e per finalizzare l'attività
del Consiglio al suo ruolo istituzionale e normativo.
Essenzialmente, noi pensiamo che sia necessario rimodulare in
riduzione l'importo assegnato al bilancio del Consiglio, come già
abbiamo proposto, e che si debbano fissare dei criteri per
regolamentare la natura delle attività organizzate dal Consiglio,
riconducendole a finalità prettamente istituzionali e poi che si
debba prevedere una programmazione annuale almeno per l'ottanta
percento delle attività. Non è pensabile, come è già stato
ricordato, che il Consiglio diventi lo sponsor delle più varie
attività sul territorio. Il Consiglio ha una sua natura
istituzionale che crediamo vada valorizzata e rispettata. Il
Presidente dev'essere il garante dell'applicazione degli atti
approvati in Consiglio, deve vigilare costantemente
all'applicazione e all'attuazione degli atti approvati e rendersene
garante. E poi riteniamo che si debba garantire la diffusione
televisiva, ma anche radiofonica del Consiglio. Infine, l'ultimo
passaggio di questo documento che avevamo predisposto, riguarda una
riorganizzazione del personale del Consiglio, che è effettivamente
un aspetto tecnico, come è stato fatto osservare dal Presidente
Rollandin, ma del quale abbiamo già discusso lungamente, anche
all'interno della Conferenza dei Capigruppo, senza mai per il
momento giungere ad una reale concretizzazione.
Io concludo il mio intervento ringraziando tutti i colleghi
dell'opposizione per la fiducia che mi viene accordata, di cui mi
sento molto onorata. Grazie.
Presidente
- Non vi sono altre dichiarazioni di voto? Se
non vi sono altre dichiarazioni di voto, procediamo alla votazione.
Chiedo scusa, ha chiesto la parola il collega Viérin Laurent.
Viérin L. (UVP
) - Solo per una questione tecnica.
Essendoci delle omonimie ed essendo che molto probabilmente per
votare il collega Viérin bisogna utilizzare anche il nome,
chiederemmo, onde evitare il controllo del voto, che siano indicate
esplicitamente le modalità, cioè nome e cognome o cognome e nome
del candidato, in modo da evitare che ci sia il controllo.
Grazie.
Presidente
- Sì, in caso di omonimia bisogna scrivere
ovviamente il cognome oltre al nome di battesimo: il nome e il
cognome. Il regolamento non prevede di scrivere in stampatello o
meno: il nome e il cognome. Ha chiesto la parola il collega Viérin
Laurent, per mozione d'ordine?
Viérin L. (UVP
) - Solo per chiarire. Quindi sulla scheda
si scrive il nome e il cognome, in caso di omonimia, e solo il
cognome in caso non ci sia omonimia. L'ordine è questo, grazie.
Presidente
-Ha chiesto la parola il collega Nogara.
Nogara (UVP)
- Per essere chiari, visto che sono
scrutatore, per capire. Volevo sapere se ci sono dei problemi se è
in stampatello, in corsivo, se non ci devono essere dei
punti...chiedo solo queste cose qua!
Presidente
- Abbiamo deciso di scrivere il nome e il
cognome: uno può scriverlo come vuole! L'importante è che si
capisca il nome e il cognome: se c'è un'altra candidatura per la
quale non c'è omonimia, può essere indicato solo il cognome.
Allora procediamo alla votazione. La votazione verrà fatta nella
cabina di voto, il collega Segretario chiamerà a uno a uno i
Consiglieri, verrà consegnata una scheda e la penna dall'usciere e
poi la scheda verrà depositata nell'urna in mezzo all'aula.
Dichiaro aperta la votazione.
Appel nominal
I Consiglieri scrutatori sono Nogara, Borrello, Restano e il
Consigliere Segretario Follien.
Dichiaro l'esito della votazione.
Presenti: 35
Votanti: 35
Schede nulle: 1
Schede valide: 34
Hanno preso voti:
Viérin Marco: 17
Morelli Patrizia: 17
(applausi in aula)
Non si applaude in aula, grazie.
Procediamo, quindi a una seconda votazione. Ricordo che bisogna
indicare nome e cognome in caso di omonimia, e visto che un
candidato, Viérin Marco, ha un altro collega che si chiama Viérin
Laurent, bisogna quindi indicare nome e cognome. Ha chiesto la
parola il collega Viérin Laurent, ne ha facoltà.
Viérin L. (UVP)
- Grazie Presidente.
Noi avevamo posto, volutamente, la questione dell'omonimia, per
evitare che ci fossero degli errori. Noi prendiamo atto dell'esito
della votazione e della questione della non validità di una scheda.
Le ricordiamo intanto, se forse vuole ripetere, le modalità di
voto, perché noi facciamo sicuramente tesoro di quello che è
successo e crediamo che l'acutezza degli eletti in quest'aula sia
proporzionale alla capacità di scrivere nome e cognome su una
scheda. Ci auspichiamo, per la maggioranza, che si una questione di
errore. Quindi, Presidente, le chiediamo semplicemente se vuole
ripetere in modo più esplicito come si vota: siamo in un'aula di
Consiglio regionale, fa strano che un minuto dopo l'aver spiegato
come si vota, ci sia un errore del genere. Poi lasciamo a voi le
valutazioni politiche del caso.
Presidente
- Ripeto, come ho già fatto prima, le modalità
di voto: si deve indicare nei casi di omonimia, come lo è nel caso
del candidato Viérin Marco, nome e cognome: nome e cognome! Nel
caso dell'altro candidato è sufficiente il cognome. Procediamo alla
seconda votazione. Invito il Consigliere segretario a chiamare al
tavolo di votazione i singoli Consiglieri cui verranno assegnate
una penna, da parte dell'usciere e una scheda sulla quale bisognerà
indicare nome e cognome del candidato in caso di omonimia ed
eventualmente anche solo il cognome nel caso di non omonimia.
Procediamo di nuovo alla votazione.
Appel nominal
Invito gli scrutatori, Nogara, Restano e Borrello, insieme al
Consigliere Segretario Follien.
Esito della seconda votazione.
Presenti: 35
Votanti: 35
Schede nulle: 1
Schede valide: 34
Hanno riportato voti:
Viérin Marco: 17
Morelli Patrizia: 17
Si procede, quindi, alla terza votazione...
(voci fuori microfono)
...ma io posso dirlo tante volte! Il fatto è che voi ascoltiate
bene, perché qui mi sembra che qualcuno non voglia ascoltare e poi
dà la colpa al Presidente. Allora, su richiesta io ho detto: si
vota nome e cognome nel caso di omonimia. Qui c'è solo un candidato
per il quale c'é omonimia e si chiama Marco Viérin. Per l'altro
candidato è sufficiente il cognome o il nome e cognome, non ha
importanza, perché non c'è omonimia. Ecco, quindi la Presidenza non
può far altro che ripetere per l'ennesima volta la stessa cosa che
ripeto da mezz'ora! Forse c'è qualcuno che sta giocando, ma allora
non è colpa assolutamente della Presidenza del Consiglio che deve
applicare le cose che ha detto davanti a tutti. È chiaro? Nome e
cognome nel caso di omonimia; per l'altra candidatura si può
mettere nome e cognome o cognome. Così è stato richiesto e così è
stato accettato, possiamo procedere? Ha chiesto la parola il
collega Bertschy, ne ha facoltà.
Bertschy (UVP)
- Sì Presidente, intanto per ringraziarla
per il rigore che sta mettendo in questa votazione e, tra l'altro,
anche per segnalare come è assurdo come lei debba spiegare,
probabilmente ai suoi colleghi componenti di maggioranza, per la
quarta volta come si vota. Se non si vuol vedere è chiaro che poi
pian pianino le cose magari si sistemeranno, ma questo in politica
si chiama un segnale che si dà, di un certo tipo.
Non c'è soddisfazione per questa candidatura, non stiamo tanto
qua a raccontarcela: non si riesce a far diciotto, siamo
diciassette e mezzo, diciassette e tre quarti, forse arriveremo a
diciotto. Fossi il collega Marco Viérin, che non ha potuto neanche
parlare per presentare la sua candidatura e oggi non si vede
esprimere il voto nelle prime due votazioni, non credo posso avere
questa grande soddisfazione ed è l'indicazione del percorso
sbagliato che è stato fatto dalla maggioranza per arrivare alla sua
indicazione alla Presidenza. Non se lo merita neanche lui!
Rispetto a questo, forse, una considerazione politica ulteriore
sul passaggio che avete fatto per arrivare a una carica così
importante, è il caso che la si faccia. Sforziamo ancora la terza
votazione e la quarta per vedere se strappiamo il diciottesimo
voto? O cerchiamo un ragionamento condiviso una volta per tutte? Se
vogliamo andare avanti così, andate avanti così! Sarà così per i
prossimi atti, dove qualcuno avrà mal di pancia: sarà sempre così!
Si ricomincia come ci siamo lasciati il 26 marzo. Ogni tanto
qualcuno deve dare, attraverso questo voto segreto, dei segnali
chiari di non essere soddisfatto delle scelte politiche, delle
discussioni, dei percorsi fatti. Se si vuol far finta che qui
dentro ci siano persone che non sentono e che non abbiano capito
che il Presidente André Lanièce abbia indicato che si deve indicare
nome e cognome per votare il candidato in caso di omonimia, beh si
fa finta di non cogliere il segnale politico! Se poi si vuol
confondere il fatto che qualcuno di noi ha aggiunto anche il nome,
beh è un altro discorso ancora. Il segnale politico è talmente
chiaro: una volta Viérin, una volta Viérin Marco, poi vedremo se la
terza votazione andrà bene. Però non c'è soddisfazione né per la
candidatura, né per il progetto e né per il percorso che è stato
fatto. Quindi vediamo se da parte vostra c'è voglia di riflettere
su questa situazione politica e se no a ognuno le sue valutazioni.
Questa è la Presidenza del Consiglio regionale, non è una carica
che si fa a colpi di piccoli pezzi di voti che arrivano, per la
seconda volta in questa legislatura, alla terza e alla quarta
votazione. Probabilmente qualche errore politico - anzi: non
probabilmente! - gli errori politici li avete fatti anche questa
volta e il voto lo dimostra.
Presidente
- Ha chiesto di parlare il collega Chatrian,
ne ha la facoltà.
Chatrian (ALPE
) - Grazie Presidente. Innanzitutto per
ringraziarla, per la correttezza e soprattutto per la sua
schiettezza. Le prime due votazioni: è molto chiaro e palese!
Qualcuno della maggioranza non è d'accordo, vuole segnalarlo,
quindi noi abbiamo fatto bene, come forze di opposizione,
all'inizio di questa votazione a richiedere la segretezza del voto;
la forma diventa sostanza. E nel dibattito che abbiamo avuto solo
poc'anzi, mi sembra importante che un Presidente del Consiglio non
sia solo votato per togliere o dare la parola. Il ruolo del
Presidente del Consiglio, vero e serio, deve garantire segretezza
del voto, trasparenza e soprattutto, come in questo caso, se ci
sono dei problemi, che sia chiaro e inequivocabile che se qualcuno
vuole controllare il voto noi dobbiamo evitarlo. Solo con una
Presidenza chiara, determinata e seria, a questo punto il tutto non
deve più accadere. Grazie.
Presidente
- Ha chiesto la parola il collega Donzel, ne
ha la facoltà.
Donzel (PD-SIN.VDA)
- Grazie Presidente, per come sta
conducendo questo difficile momento dal punto di vista della
tensione che si è creata in aula. Ci tengo a precisare che alle
prime due votazioni successive all'elezione del nuovo Governo la
maggioranza non raggiunge i diciotto voti. Allora, invece di
irridere il dialogo, di dire che si può procedere facendo finta di
niente, si dovrebbe cominciare a far finta che questo dialogo deve
da qualche parte partire. Se volete insistere su questa strada,
andrete veramente a mettere fortemente in discussione questa
legislatura. Allora, che senso ha avuto dire ai valdostani che
visto che il momento è difficile bisogna cercare il dialogo,
bisogna risolvere insieme i problemi, se poi non lo fate, se poi vi
incaponite di fare di testa vostra.
I valdostani ci stanno guardando, si rendono conto che siete
andati a raccontare a tutti in giro che non volevate le elezioni
per il bene dei cittadini, eccetera e poi regolarmente mettete in
difficoltà quest'aula con dei comportamenti che sono
inequivocabili. Perché nessuno qui è analfabeta, tutti hanno
sentito le modalità di voto, quindi è evidente che siamo di fronte
a quei casi di quei documenti liberi di dire o liberi di votare.
Sono dei messaggi trasversali che vengono mandati con questi voti
ed è importante che ci sia garantita l'assoluta segretezza del voto
e non ci siano quelle manovre, che sono state fatte nel caso
dell'insindacabilità, di non partecipare al voto per controllare il
voto dei Consiglieri regionali: mi ero lamentato l'altra volta, e
qui siamo di nuovo a un caso analogo. Ecco perché ci vuole la
massima serietà nel controllo delle schede e non possono essere
accettate schede che non rispondano ai requisiti che sono stati
illustrati in modo chiaro ed esplicito dalla Presidenza. Comunque
una maggioranza seria non insisterebbe in questa sfida senza senso,
perché dopo due voti in cui non si raggiunge il quorum il candidato
è ritirato: qui non è arrivato a diciotto; avesse avuto i diciotto
e diciotto, si capirebbe perché si può andare avanti, ma in questo
caso si dovrebbe per serietà ritirare il candidato.
Presidente
- Ha chiesto la parola il collega Ferrero, ne
ha facoltà.
Ferrero (M5S)
- Grazie Presidente. Volevo semplicemente
far notare che l'opposizione responsabilmente non ha fatto
ostruzionismo, siamo rimasti in aula, abbiamo partecipato alle
votazioni, potevamo uscire e quello che era stato il pronostico
fatto dal Presidente Rollandin ovviamente non si è verificato.
Ci teniamo a segnalare che, al di là di tutto, qui o si fa un
Consiglio straordinario per fare un corso accelerato ai vostri
Consiglieri, per riuscire a capire come si vota: questa potrebbe
essere un'ipotesi. La mia ipotesi degli ulteriori otto Assessori
sarebbe quella che potrebbe salvarvi. Quindi le ipotesi più strane
alla fine sono quelle che poi potrebbero consentire a voi
effettivamente di avere una maggioranza, perché questo non è un
inizio, questo per voi è l'inizio della fine. E adesso,
effettivamente il Presidente Rollandin - peccato che non ci sia
l'inquadratura - effettivamente deve aver mangiato non un rospo,
due rospi, per cui ecco che il sorriso si è improvvisamente spento.
Noi chiediamo quindi subito una Conferenza Capigruppo.
Presidente
- Siamo sotto votazione, quindi non possiamo
interrompere i lavori. Stiamo facendo una votazione. Procediamo...
Ha chiesto la parola il collega Bertschy, ne ha facoltà.
Bertschy (UVP)
- Non so se si può interrompere la
votazione, ma fare delle considerazioni politiche da parte vostra
sicuramente! Questo è l'aspetto che forse riviene anche al
Presidente: non credo sia così orgoglioso di questa situazione
neanche il collega Marco Viérin! È il caso di andare avanti in
questa direzione? Di ricominciare in questa situazione? Da parte
vostra, se volete tentare il colpo, il terzo magari vi va bene, ma
politicamente in segnale è chiaro lo stesso! Vogliamo provare a
trovare un candidato condiviso, a fare un percorso condiviso con le
forze politiche, oppure andiamo avanti e diamo questo ultimo
strappo per vedere se le cose funzionano? L'altra settimana eravate
disponibili al dialogo. Adesso avete votate due volte e non siete
arrivati a diciotto: un segnale in più forse per dialogare e magari
trovare una condizione!
Presidente
- Se non vi sono richieste di intervento,
procediamo alla terza votazione. Ricordo le modalità: sarete
chiamati dal Consigliere Segretario al tavolo di votazione, vi
verrà consegnata una penna dall'usciere, un foglio dal Consigliere
Segretario e si indica nel caso di omonimia nome e cognome, nome e
cognome! Nel caso di non omonimia si può scrivere cognome o cognome
e nome, su questo non c'è stata richiesta diversa, per cui va bene
qualsiasi cosa. Procediamo alla votazione.
Appel nominal
Invito gli scrutatori Borrello, Restano, Nogara e il Consigliere
Segretario Follien a procedere al controllo della votazione.
Risultati della terza votazione:
Presenti: 35
Votanti: 35
Hanno riportato voti:
Morelli Patrizia: 17
Viérin Marco: 18
In base all'esito della votazione, proclamo eletto Presidente
del Consiglio il Consigliere Marco Viérin. Porgo a nome mio e di
tutto il Consiglio regionale le felicitazioni al nuovo Presidente e
lo invito a prendere posto al banco della Presidenza.
Si dà atto che alle ore 20 assume la presidenza il Presidente
Marco Viérin.
