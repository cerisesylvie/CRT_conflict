Classificazione
BILANCIO E CONTABILITA' REGIONALE



Oggetto del Consiglio n. 913 del 2 dicembre 2009 - Resoconto
OGGETTO N. 913/XIII - Disegno di legge: "Bilancio di
previsione della Regione autonoma Valle d'Aosta/Vallée d'Aoste per
il triennio 2010/2012". (Approvazione di un ordine del giorno,
reiezione di un ordine del giorno e ritiro di altri tre ordini del
giorno).
Articolo 1
(Bilancio di previsione per il triennio 2010/2012)
1. È approvato lo stato di previsione dell'entrata e della
spesa del bilancio di previsione della Regione per il triennio
2010/2012, allegato alla presente legge, nell'importo complessivo
di euro 1.874.400.000 per l'anno 2010, euro 1.916.700.000 per
l'anno 2011 ed euro 1.937.400.000 per l'anno 2012.
Articolo 2
(Quadro generale riassuntivo)
1. È approvato il quadro generale riassuntivo del bilancio di
previsione per il triennio 2010/2012, allegato alla presente legge,
che indica il riepilogo delle entrate ripartite per titoli e il
riepilogo delle spese ripartite per funzioni-obiettivo.
Articolo 3
(Ammontare presunto dei residui attivi e passivi)
1. L'ammontare presunto dei residui con riferimento ai volumi
complessivi del bilancio al 31 dicembre 2009 è determinato in euro
954.000.000 per i residui attivi ed in euro 1.014.000.000 per i
residui passivi.
Articolo 4
(Previsioni di cassa)
1. Il totale delle entrate delle quali è prevista la
riscossione e il totale delle spese delle quali è autorizzato il
pagamento per l'anno 2010 è fissato in euro 1.830.000.000.
Articolo 5
(Ripartizione tra diversi settori di destinazione degli
interventi finanziari per il recupero del patrimonio storico e
architettonico del borgo di Bard)
1. Ai sensi dell'articolo 2, comma 1, della legge regionale
1° dicembre 1992, n. 68 (Interventi finanziari per il recupero del
patrimonio storico-architettonico del borgo di Bard),
l'autorizzazione di spesa di annui euro 250.000 per ciascuno degli
anni finanziari 2010, 2011 e 2012, di cui all'UPB 1.7.3.20
"Contributi per investimenti per i beni culturali" dello stato di
previsione delle spese, è così ripartita:
a) acquisizione da parte del Comune di immobili:
1) anno 2010 euro 25.000;
2) anno 2011 euro 25.000;
3) anno 2012 euro 25.000;
b) concorso nelle spese di restauro e recupero di
immobili:
1) anno 2010 euro 200.000;
2) anno 2011 euro 200.000;
3) anno 2012 euro 200.000;
c) interventi pilota su immobili di proprietà privata e
pubblica:
1) anno 2010 euro 25.000;
2) anno 2011 euro 25.000;
3) anno 2012 euro 25.000.
Articolo 6
(Erogazione al Consiglio regionale)
1. I fondi per il programma annuale di attività della
Consulta regionale per la condizione femminile, di cui alla legge
regionale 23 giugno 1983, n. 65 (Istituzione della consulta
regionale per la condizione femminile), sono periodicamente
trasferiti al Consiglio regionale su richiesta della sua
Presidenza, in relazione alla realizzazione dell'attività stessa
(UPB 1.1.1.12 "Spese per istituzioni diverse" parz.).
Articolo 7
(Accensione di prestiti)
1. Per il finanziamento di spese per investimento previste
nei settori beni culturali, viabilità, rischi naturali e antropici
e per la realizzazione di infrastrutture ricreativo-sportive, la
Giunta regionale è autorizzata a contrarre, per l'anno finanziario
2010, uno o più prestiti, a medio o lungo termine, con le modalità
ritenute più opportune, per un ammontare massimo di euro 50.000.000
ad un tasso non superiore al tasso IRS a dodici anni, aumentato di
1 punto percentuale, per un periodo di ammortamento non superiore a
venti anni (UPB 1.05.01.10).
2. L'onere derivante dall'applicazione del comma 1, previsto
in complessivi euro 1.850.000 per l'anno 2010, euro 3.800.000 per
l'anno 2011 ed euro 3.750.000 per l'anno 2012, trova copertura per
la quota interessi nella UPB 1.15.1.10 "Oneri per interessi" e per
la quota capitale nella UPB 1.15.1.30 "Quota capitale per
ammortamento mutui" dello stato di previsione della spesa del
bilancio di previsione per il triennio 2010/2012 e alle
corrispondenti UPB dei bilanci successivi.
Articolo 8
(Istituzione di nuove unità previsionali di base)
1. La Giunta regionale è autorizzata ad apportare,
nell'ambito del bilancio di previsione per il triennio 2010/2012,
con proprie deliberazioni, le variazioni necessarie per
l'istituzione di nuove unità previsionali di base sia per la
gestione dei residui sia per la gestione degli stanziamenti di
competenza di risorse assegnate con atto amministrativo.
Articolo 9
(Variazioni concernenti autorizzazioni di spesa relative a
leggi regionali entrate in vigore dopo la presentazione al
Consiglio regionale del bilancio)
1. Ai sensi dell'articolo 29, comma 3, della legge regionale
4 agosto 2009, n. 30 (Nuove disposizioni in materia di bilancio e
di contabilità generale della Regione autonoma Valle d'Aosta/Vallée
d'Aoste e principi in materia di controllo strategico e di
controllo di gestione), la Giunta regionale è autorizzata ad
apportare, con proprie deliberazioni, le variazioni al bilancio
disposte da leggi regionali entrate in vigore dopo la presentazione
al Consiglio regionale e la cui copertura finanziaria sia
adeguatamente prevista nel medesimo.
Articolo 10
(Allegati al bilancio di previsione)
1. Sono approvati i seguenti allegati al bilancio di
previsione per il triennio 2010/2012:
a) Allegato n. 1/A: Stanziamenti di competenza delle spese
correnti e relativi finanziamenti;
b) Allegato n. 1/B: Stanziamenti di competenza delle spese di
investimento e relativi finanziamenti;
c) Allegato n. 2/A: Elenco delle proposte e dei disegni di
legge regionali che trovano finanziamento nei fondi globali di
parte corrente;
d) Allegato n. 2/B: Elenco delle proposte e dei disegni di
legge regionali che trovano finanziamento nei fondi globali di
investimento;
e) Allegato n. 2/C: Elenco delle proposte e dei disegni di
legge regionali che trovano finanziamento nei fondi globali di
investimento della finanza locale;
f) Allegato n. 3: Elenco delle garanzie fideiussorie
principali o sussidiarie prestate dalla Regione;
g) Allegato n. 4: Quadro dimostrativo dell'equilibrio
economico del bilancio.
Articolo 11
(Entrata in vigore)
1. La presente legge sarà pubblicata nel Bollettino ufficiale
della Regione ed entrerà in vigore il 1° gennaio 2010.
Allegati
(omissis)
Président
- Chers collègues, nous reprenons nos travaux.
Je vous rappelle que nous sommes toujours en discussion générale
pour ce qui est du point n° 12 à l'ordre du jour: le projet de loi
n° 70. Le Parti Démocratique a présenté 5 propositions d'ordre du
jour à ce sujet.
La parole au Conseiller Rigo.
Rigo (PD)
- Seguiamo l'ordine con cui ce li ha assegnati
l'ufficio? Così abbiamo un ordine...
Président
- Je donne lecture du premier ordre du jour
présenté par le Parti Démocratique:
Ordine del giorno
Preso atto che l'Azienda USL della Valle d'Aosta quest'anno
ha sperimentato il progetto "Lavorare meglio per vivere meglio: la
conciliazione come occasione di innovazione organizzativa";
Ricordato che il progetto consisteva nella realizzazione di
un centro estivo rivolto alle figlie e ai figli dei dipendenti
dell'Azienda;
Tenuto conto che l'obiettivo era quello di fornire il modello
organizzativo di un servizio extrascolastico di sostegno ai
genitori nella gestione dei loro figli durante le vacanze estive
della scuola;
Valutato che il progetto oltre ad essere preziosa risorsa per
le famiglie aveva lo scopo di essere stimolo per il gioco, la
creatività, la fantasia dei bambini e dei ragazzi;
Preso atto che il periodo di vacanza delle attività
scolastiche è stato indicato dai dipendenti al Comitato Pari
Opportunità della Regione come uno dei problemi aperti di
conciliazione;
il Consiglio regionale
Impegna
il governo regionale ad esaminare l'opportunità di avviare,
con il coinvolgimento del Comitato Pari Opportunità, per il periodo
delle vacanze scolastiche del prossimo anno, una sperimentazione di
un servizio extrascolastico per i figli dei dipendenti regionali,
anche sulla base delle risultanze del servizio sperimentato
dall'Azienda USL.
F.to: Carmela Fontana - Donzel - Rigo
Rigo (PD)
- ... allora discutiamo dell'ordine del giorno
relativo ai servizi extrascolastici, che è il primo in elenco.
Voglio ricordare che la conciliazione - è stato detto qualche
volta - fra lavoro e famiglia è un tema di stretta attualità, una
delle questioni centrali del dibattito non solo sindacale;
promuovere un forte sostegno alle responsabilità familiari e ai
compiti di cura dei genitori significa avere una politica per la
famiglia. Ricordavamo che tutti lamentano la bassa natalità nel
nostro Paese e in Valle d'Aosta, ma pochi ricordano che le donne e
gli uomini non riescono ad avere i figli che desiderano: secondo
alcuni dati ISTAT, il 63 per cento delle donne vorrebbe avere 2
figli, il 28 per cento ne vorrebbe 3 e solo il 9 per cento vuole
fermarsi ad 1 figlio. Nei fatti invece, come sapete, ogni coppia ha
in media solo un figlio, perché gli ostacoli che si frappongono al
desiderio di maternità e di paternità sono enormi. Nel nostro
Paese, non ho dati riferiti alla sola Valle d'Aosta ma non credo
che la situazione sia molto diversa, nel nostro Paese, dicevo, c'è
una assimmetria fra donne e uomini nella cura dei figli e nel
lavoro familiare che, nonostante i passi in avanti fatti e
confermati dall'utilizzo del congedo parentale anche da parte degli
uomini (molto basso per la verità in Valle d'Aosta), sembra poco
scalfita. Secondo l'ISTAT, il 50,4 per cento delle donne con
bambini piccoli (sotto i 5 anni) lavora 60 o più ore alla
settimana; tale numero di ore è condiviso solo dal circa 20 per
cento dei padri. Un gran numero di donne abbandona il lavoro dopo
la nascita del primo figlio, il 20 per cento delle madri occupate
al momento della gravidanza ha smesso di lavorare per motivi
diversi. È il momento, forse sarebbe meglio dire una necessità, ma
anche un'opportunità quella di sperimentare una politica, dicevamo
ieri, che sia davvero amica nei confronti della famiglia e che
l'accompagni e la sostenga davvero. Ricordavamo che in questi anni
le istituzioni valdostane si sono impegnate, hanno costruito leggi
e attivato i servizi: la legge regionale sulla famiglia in primis,
quella sul sistema regionale dei servizi socio-educativi per la
prima infanzia, la legge sugli oratori, la presenza capillare della
scuola per la prima infanzia, i centri estivi, le ludoteche, i
soggiorni marini, il centro per la famiglia e così via. Gli enti
locali, l'Assessorato regionale sanità, salute e politiche sociali,
d'intesa, hanno attuato via via esperienze significative attraverso
una politica integrata con il volontariato e la cooperazione.
Dobbiamo quindi continuare a sostenere la paternità e la maternità,
promuovere i diritti dell'infanzia, sostenere il costo economico
dei figli, cose che ci siamo detti.
Occorre riaffermare un ultimo principio: quello della
conciliazione fra la vita familiare e la vita lavorativa, l'ho
accennato sopra, sono le donne a farsi carico in prevalenza dei
ruoli familiari anche quando lavorano a tempo pieno. Dobbiamo
promuovere la cultura della parità dei diritti e dei doveri anche
all'interno della coppia e cambiare gli stili di vita non solo
all'esterno della casa, del proprio alloggio, perché una società è
realmente democratica se la partecipazione di donne e di uomini nel
lavoro e nella famiglia è equilibrata e condivisa (vorrei anche
aggiungere: così come nella politica). Oggi non è così, questa è
una ragione in più che ci ha portato a presentare questo ordine del
giorno. In Regione lavorano in maggioranza donne, quindi sono i
soggetti su cui maggiormente ricade la responsabilità della
gestione dei figli anche durante le vacanze scolastiche. Conciliare
le ferie dei colleghi, gli impegni dell'ufficio e la difficoltà
spesso di trovare disponibilità nel periodo necessario nei servizi
gestiti dalle Comunità montane non è a volte così facile. Perché
quindi non dare una mano e sostenerle in un periodo ancora più
difficile nella conciliazione fra lavoro e cura dei figli piccoli?
Perché non porci l'obiettivo di definire un modello inizialmente
sperimentale, di sostegno alla gestione dei servizi
extrascolastici, che risponda ad esigenze di conciliazione tra i
tempi di cura dei bambini e degli adolescenti e i tempi di lavoro
delle madri e dei padri con quelle dei colleghi e di un ufficio che
non può essere sguarnito? Servizi extrascolastici che siano anche
capaci di promuovere la realizzazione di laboratori multiattività
nei quali i bambini e i ragazzi possano sperimentarsi liberamente;
servizi quindi anche capaci di promuovere la realizzazione di
attività di vario genere, attraverso le quali i bambini possano
esprimere la propria creatività, socializzare e condividere le
esperienze.
Certo, abbiamo la consapevolezza che la realizzazione di questo
progetto non sia così immediata e semplice, vale però almeno la
pena di provarci,
"esaminare l'opportunità di avviare..."
come abbiamo scritto nell'ordine del giorno - non abbiamo scritto:
"dobbiamo assolutamente promuovere" -, sarebbe opportuno
coinvolgere da subito il Comitato pari opportunità, conoscere il
percorso seguito dall'Azienda USL della Valle d'Aosta che
quest'anno ha sperimentato questo servizio, attivando anche con
intelligenza fondi europei, individuare il soggetto esterno che
potrebbe affiancare l'Amministrazione - crediamo non sia certo il
caso di una gestione diretta da parte dell'Amministrazione di
questo percorso - e alla fine una sperimentazione sul campo. Sono
sicuro che all'interno della Regione ci sono le forze, le
intelligenze, le capacità per sperimentare e affrontare questa
avventura, o almeno per pensare di esaminare l'opportunità di
avviare tale servizio. Grazie.
Président
- La parole au Président de la Région,
Rollandin.
Rollandin (UV)
- Come il collega Rigo ha detto,
sicuramente l'impegno femminile nell'ambito del "problema famiglia"
- quindi seguire, attivarsi per essere a sostegno dei ragazzi - è
un impegno gravoso, importante, nessuno lo sottovaluta. Credo che
nel contempo vi sia da tenere in considerazione che
l'Amministrazione regionale ha personale non solo di Aosta, ma
praticamente di tutta la Valle, quindi ci sono situazioni
estremamente variegate nell'ambito delle esigenze collegabili al
discorso dei figli. Non dimentichiamo che i ragazzi, quando entrano
nell'ambito scolare - non diciamo scuola superiore, ma per quanto
riguarda anche le medie -, sono seguiti da tutta un'organizzazione.
Qui è stato portato l'esempio dell'USL, che aveva fatto una
nursery
a suo tempo per seguire i bambini più piccoli; sotto
questo profilo, abbiamo dato la disponibilità ad attivare questo
servizio in collegamento con la struttura di Pont Suaz, con cui c'è
già la disponibilità a fare una convenzione per dare un sostegno a
questo tipo di problema; pertanto una risposta è già stata
data.
Per quanto riguarda le attività estive, che mi sembra
sostanzialmente si vogliano tenere in considerazione... prevedere
che vi sia da parte della Regione un'attività che possa risolvere i
problemi delle lavoratrici in modo particolare, anche sempre di più
c'è l'utilizzo della paternità, ossia dell'assegno di paternità e
quindi del ruolo dei padri da non sottovalutare, va bene la parità,
ma non sottovalutiamo anche questo ruolo. Nell'ambito di tale tema
comunque c'è la disponibilità ad esaminare questo problema in
accordo con i Comuni, perché quando si dice:
"la sperimentazione
del servizio extrascolastico per i dipendenti regionali"
,
vorrei dire che a questo punto è meglio che, se questo tema deve
essere affrontato, lo sia tenendo conto del possibile
coinvolgimento anche degli enti locali, perché per loro il discorso
dell'estate potrebbe essere legato a soluzioni anche viste assieme.
Il collega ha ricordato quello che succedeva nei tempi... le
colonie marine, anche le colonie estive, ci sono diverse
organizzazioni che ancora oggi provvedono ad attivarsi per dare una
risposta alla possibilità di avere i figli impegnati in modo serio,
nel senso di avere la serietà di chi li segue durante il periodo
delle vacanze, però noi non crediamo sia possibile avviare già da
subito per il periodo delle vacanze del prossimo anno questo tipo
di soluzione. Chiediamo di avere il tempo per analizzare questo
discorso, per avere la possibilità con i Comuni di fare una
riflessione, per vedere anche con il personale che lavora in
Regione quali possono essere le idee o le suggestioni che possano
essere valutate, per vedere dov'è la massa critica, in che zone,
perché penso che per quelli delle valli le situazioni siano meno
pesanti, per alcuni, perché bene o male "operano" questioni
familiari per i parenti che possono ospitarli durante l'estate,
quindi c'è una disponibilità a seguirli durante le vacanze, forse
per il discorso... in particolare per Aosta si pone in termini
sicuramente diversi dalle altre situazioni.
Ritengo che un esame di questa situazione possa essere fatto e
credo sia corretto anche esaminare se ci sono a disposizione
dell'ente pubblico dei fondi da utilizzare, finalizzandoli a tale
scopo; poi reputo altrettanto condivisibile il fatto che non può
essere l'Amministrazione a mettere in piedi un servizio a gestire:
ritengo sia corretto utilizzare, se c'è, qualche servizio che possa
funzionare e aiutare. Non dimentichiamo che, sotto il profilo del
servizio ludico, per i dipendenti c'è già un'organizzazione come il
CREL, che lavora e che gestisce le vacanze estive e invernali,
tutti gli incontri. Non so se anche sotto questo profilo ci possa
essere un coinvolgimento per avere un supporto nell'ambito del
fatto organizzativo, che è legato ad un fatto regionale e in
accordo con gli enti pubblici.
Se il discorso è messo in questi termini, non possiamo votare,
perché dire per l'anno prossimo di impegnarci... francamente non
riteniamo ci siano i tempi tecnici per utilizzare questa formula;
se il discorso è che noi ci prendiamo l'impegno di portare
all'attenzione o del Consiglio, o della commissione che si vorrà
coinvolgere sotto tale profilo quello che emerge da tale analisi,
per esaminare cosa questo può comportare, quali soluzioni possono
essere prospettate e esaminare assieme quale soluzione definitiva
dare a questo problema, che sicuramente esiste. Non voglio
assolutamente sottovalutare tale problematica, ma vorrei che fosse
inquadrata in modo più ampio e non di fretta, per fare qualcosa che
non è all'altezza delle aspettative delle persone direttamente
coinvolte. Sottolineo ancora che credo che ai vari livelli, anche a
livello scolastico, a livello di attività secondaria vi sia già una
serie di proposte e di impegni che vanno nella direzione di
sostenere l'attività dei ragazzi durante il periodo estivo, ma
possiamo fare un ulteriore sforzo per analizzare se ci sono
soluzioni che vanno nella direzione auspicata con questo ordine del
giorno. Se i colleghi insistono nel farlo votare, ci asteniamo; se
invece vale questa proposta, ci impegniamo a trovare il modo di
raccordarci su delle idee da proporre e poi analizzarle insieme per
vedere cosa si può attivare, con l'ottica che viene proposta da
questo ordine del giorno.
Président
- La parole au Conseiller Rigo.
Rigo (PD)
- Non voglio dare l'impressione che la Regione
debba essere il tutto-fare, che sulle spalle di essa carichiamo
tutti i bisogni dei cittadini valdostani. Non sono favorevole
all'apertura di un asilo-nido regionale come è stato per l'Azienda
USL, perché l'Azienda USL ha altri tipi di problemi e di
organizzazione del lavoro; c'è una diffusione capillare dei servizi
per la prima infanzia in Valle d'Aosta che può benissimo soddisfare
per l'asilo-nido esigenze anche dei dipendenti regionali. Qui si
tratta invece di conciliare alcuni momenti della vita di un lavoro
d'ufficio nei mesi estivi con l'attività delle colleghe, riferite
ai bisogni familiari, al fatto che molte giovani coppie non hanno
altre alternative, o perché non ci sono i nonni, perché lavorano
tutti e due in quel periodo, o per molte ragioni dovendo conciliare
la completa gestione delle vacanze scolastiche dei bambini; vacanze
scolastiche che non riescono ad essere, anche se i Comuni si
attivano, completamente coperte dai servizi pubblici e privati. Noi
abbiamo voluto porre all'Amministrazione un problema, sappiamo che
esiste: se c'è l'impegno da parte dell'Amministrazione regionale di
sentire il Comitato delle pari opportunità, di sentire i sindacati,
gli enti locali, di farsi un'idea di come potrebbe essere costruita
la risposta a questo bisogno, siamo pronti a ritirare l'ordine del
giorno; se c'è tale impegno e se, nel giro di qualche mese, ci sono
delle risultanze in commissione, nella riunione dei Capigruppo,
insomma se c'è qualche modo di interloquire fra il Consiglio e la
Giunta regionale su questo problema.
Président
- La parole au Président de la Région,
Rollandin.
Rollandin (UV)
- Quanto avevo detto in precedenza andava
in questa direzione: di impegnarci a fare tale riscontro con i
soggetti che sono stati qui ricordati, in modo da verificare delle
proposte da analizzare insieme per vedere in che modo dare delle
risposte credibili e soprattutto attuabili per quanto riguarda i
giovani durante il periodo estivo.
Rigo
(fuori microfono)
- ...va bene, lo
ritiriamo...
Président
- Le premier ordre du jour présenté par le
Parti Démocratique est retiré.
Il Consiglio prende atto del ritiro.
Président
- Je donne lecture du deuxième ordre du jour
présenté par le Parti Démocratique:
Ordine del giorno
Premesso che la legge regionale 2 marzo 1992, n. 3
"Interventi per la riqualificazione di Aosta quale moderno
capoluogo regionale" è stata uno strumento importante per la
modernizzazione della città, riconoscendo al Comune di Aosta gli
strumenti finanziari per affrontare gli oneri derivanti dai servizi
svolti per tutta la regione in quanto centro di importanti servizi
di carattere regionale;
Tenuto conto che la citata legge regionale ha messo in campo
una proficua concertazione tra il Comune e la Regione, mediante una
programmazione degli interventi che oggi si può dire conclusa con
il finanziamento delle ultime opere inserite nei piani
pluriennali;
Ribadita la necessità di dotare il capoluogo regionale di
mezzi e strumenti che consentano l'ordinato sviluppo dei servizi,
il miglioramento della qualità urbana, ed il finanziamento delle
opere pubbliche di interesse regionale;
in previsione del prossimo rinnovo dell'Amministrazione
comunale di Aosta;
il Consiglio regionale
Impegna
la Giunta regionale a:
- presentare una proposta di revisione della legge su Aosta
Capoluogo, tenendo conto dell'esperienza trascorsa, per
salvaguardare il metodo della programmazione condivisa sulle opere
di interesse generale e la continuità dei finanziamenti;
- valutare nuove procedure per l'appalto dei servizi di
progettazione ed esecuzione delle opere che consentano di ridurre
in modo considerevole i tempi di realizzazione degli interventi
previsti dai piani pluriennali.
F.to: Carmela Fontana - Donzel - Rigo
La parole au Conseiller Rigo sur le deuxième ordre du jour.
Rigo (PD)
- Da qualche parte ho letto che la città di
Aosta - scusate, parliamo dell'ordine del giorno riferito ad Aosta
capoluogo - è sospesa fra declino e fiducia e sempre in
un'intervista si diceva che Aosta non ha un'anima, non è
un'industriale, né turistica, non è città di servizi avanzati,
allora potrei dire che è una città un poco anarchica. La legge
regionale del 2 marzo 1992 - ne abbiamo parlato questa mattina -,
concernente interventi per la riqualificazione di Aosta quale
moderno capoluogo regionale, era nata con la finalità di dare
risposta agli interrogativi sopra ricordati. Ed allora cos'è Aosta?
È una città che sta cambiando, profondamente, ed aveva bisogno, ha
bisogno, di una cornice di riferimento, una legge e quella legge è
stata importante tre "motivi": si riconosceva la funzione di
capitale valdostana della nostra città, prevedendo finanziamenti
destinati a migliorare la qualità dei servizi a disposizione di
tutti i valdostani e non solo per gli aostani; si riconosceva
l'autonomia della città nella definizione di un programma
pluriennale di opere che nel loro complesso dovevano garantire il
miglioramento della qualità, in particolare della qualità
urbanistica e ambientale di Aosta; si riconosceva la programmazione
come metodo per la realizzazione di una serie di interventi che
dovevano nascere attraverso un processo di concertazione fra
istituzioni diverse, in particolare fra la Regione e il Comune. Non
è stato un processo facile, non è stato un percorso semplice, non è
stato possibile rispettare i tempi sia di progettazione sia di
realizzazione previsti nel piano (ne abbiamo discusso, ricordava
stamani l'Assessore Marco Viérin, a ottobre dell'anno scorso). La
legge regionale aveva predisposto generosi flussi finanziari per un
periodo di dieci anni, mentre stiamo "chiudendo" - ne abbiamo
discusso anche stamani - gli effetti di tale legge e questo è un
primo motivo di riflessione.
L'ordine del giorno che richiamo vuole guardare al futuro di una
città che sarà oggetto di grandi trasformazioni: l'area megalitica,
lo Splendor che aprirà fra poco, la valorizzazione del comparto di
Sant'Orso, il teleriscaldamento, l'università, per citare solo
alcune delle grandi trasformazioni urbanistiche. Crediamo allora
che occorra ridisegnare una nuova cornice, perché non possiamo
lasciare domani, al termine di tutte queste operazioni, la città da
sola, ci vuole un'azione di sistema che veda coinvolti tutti i
protagonisti del territorio, attori che devono tutti remare dalla
stessa parte (non avviene così normalmente). Ma quali sono i nodi
da sciogliere e cosa dovrebbe indicare la legge secondo me?
Un'attenzione particolare alla città turistica, ricca di
testimonianze storiche e archeologiche preziose, una città che
ambisca ad entrare in un circuito europeo delle città d'arte.
Questa funzione deve essere rafforzata non solo con grandi
testimonianze, ma con una rete di servizi che valorizzino questo
patrimonio. La città dei servizi avanzati, per tutti i valdostani,
impone una concertazione fra attori diversi fra i Comuni de La
Plaine, fra la Regione, per migliorare il sistema viabile,
l'insieme di edifici che ospiteranno le diverse attività a valenza
regionale e la città universitaria che sa offrire infrastrutture di
qualità, non solo il
campus
, alle ragazze e ai ragazzi che
arriveranno da tutte le regioni italiane, ma anche speriamo
dall'estero. Chiediamo quindi al Governo regionale di cominciare a
delineare una nuova proposta, ovviamente frutto dell'esperienza
maturata dalla precedente, con la collaborazione
dell'Amministrazione comunale; una proposta che sia poi concertata
con l'assemblea cittadina che uscirà dalle elezioni comunali del
prossimo anno. L'ordine del giorno ci sembra sufficientemente
chiaro: una proposta di revisione della legge su Aosta capoluogo,
tenendo conto delle cose che dicevo prima, ma anche nuove procedure
per ridurre i tempi della progettazione e della fase degli appalti,
insomma cercare di non ripetere gli errori della legge precedente.
Grazie.
Président
- La parole à l'Assesseur aux ouvrages publics,
à la protection des sols et au logement public, Marco Viérin.
Viérin M. (SA-UdC-VdA)
- Ringrazio il collega Rigo anche
per aver ricordato la parte del dibattito in merito a questo tema
durante la mattinata, argomento che era stato toccato dal collega
Louvin. Riprendendo quella discussione, Rigo ben conosce il
deliberato che questo Consiglio ha votato ad ottobre, ossia ha
votato un deliberato per arrivare alla conclusione di questo
accordo del 1992, ben datato, e questo Consiglio ha voluto
precisare in maniera chiara il fatto di dire:
"non mettiamo
scadenze, diamo chiavi in mano al Comune di Aosta di agire per
arrivare al collaudo di quelle opere entro una certa data, ma senza
che la Regione possa mettere un euro in più"
. Questo è stato un
discorso di piena autonomia data al Comune e di riconoscimento, ma
allo stesso tempo anche di responsabilità. Ad oggi possiamo dire
che su 29.000.000 che in ottobre scorso erano ancora da spendere
siamo arrivati a circa 22 e nel bilancio triennale di quest'anno le
somme sono ben visibili su quello che è stato l'intento di questa
Giunta; basti pensare che abbiamo messo 16.855.000 nei tre anni per
cercare di far capire anche ad Aosta che deve chiudere questi
lavori anche da un punto di vista finanziario. Rimarranno ancora
6.000.000, che, se la città di Aosta accelererà un po' i tempi, si
potranno anche inserire nei prossimi anni per chiudere tutto nel
triennio.
Detto questo, sono da condividere le osservazioni: è una città
turistica, il coinvolgimento anche del Consiglio de La Plaine,
città universitaria, eccetera, ma sull'intento che il Consiglio
regionale ha dato l'anno scorso: quello di mettere la parola fine,
chiusura dei lavori su quello che è stato, più che una revisione
come viene chiesto, andrà eventualmente ridefinito un altro accordo
che riprenda da zero tutta la questione. È chiaro che in questo
momento, con le difficoltà di ordine finanziario, di gestione delle
risorse finanziarie da parte della Regione, andare ad aprire un
capitolo, come diceva anche Rigo, senza aspettare che ci sia anche
la nuova Amministrazione comunale... perché noi decideremmo oggi e
andremmo poi ad iniziare un confronto con un'Amministrazione
comunale, che entrerà in senso efficace nel pieno potere delle
funzioni a fine del prossimo anno; quindi questo sarà un argomento
che potrà essere ripreso nella discussione del bilancio del
prossimo anno. Se il collega ritira l'ordine del giorno...
altrimenti ci asterremo.
Président
- La parole au Conseiller Rigo.
Rigo (PD)
- Su una cosa concordo: non può autonomamente
il Consiglio regionale dotarsi di una legge che riguarda la città
di Aosta, senza un pieno coinvolgimento, un rapporto nella
costruzione stessa della legge con il Comune capoluogo. Voi sapete
meglio di me che per una legge di questo genere occorre tanta
pazienza, tanta buona volontà, tante riunioni, tanti incontri non
solo fra i tecnici, ma anche fra le forze politiche che governano
le varie istituzioni, che si trovano a confrontarsi. Una legge di
questo genere comporta un accordo con il Comune capoluogo, ma deve
trovare anche il coinvolgimento almeno dei Comuni del Conseil de la
Plaine e quindi una legge che non vedrà realizzato il suo percorso
in tempi brevi. Si tratta ora di documentarsi, di fare delle
valutazioni anche dell'esperienza passata, di mettere attorno ad un
tavolo i tecnici e cominciare ad esaminare quelle che potrebbero
essere le nuove funzioni, i nuovi compiti e anche le reciproche
intese fra l'Amministrazione comunale e l'Amministrazione
regionale. Per andare a stringere un'intesa ci vuole il tempo, per
quello che dicevamo di avviare una revisione, una valutazione
sull'esperienza di Aosta capoluogo, per arrivare in tempi
relativamente brevi, nel giro del prossimo anno e con il bilancio
pluriennale del prossimo anno con l'indicazione di questo percorso.
Per questo c'è urgenza, non certo per vedere realizzato fra qualche
mese il disegno di legge, ma perché in questi mesi sia data la
possibilità alle Amministrazioni di un confronto effettivo; quindi
manteniamo l'ordine del giorno.
Président
- La parole au Conseiller Louvin.
Louvin (VdAV-R)
- Qualche anno fa un comico, che adesso
si sta aprendo alla politica e che si chiama Beppe Grillo, teneva
un programma che si intitolava "Te la do io l'America" ed era molto
simpatico; ho l'impressione che invece qui vi sia qualcun altro che
pensa "Te la do io Aosta capitale", perché l'approccio che vediamo
nel rapporto Regione-Comune di Aosta in questo momento non ci
sembra essere molto in linea con lo spartito musicale di questo
ordine del giorno che il collega Rigo, con motivazioni nobili e con
grande conoscenza di causa della questione, sottopone
all'Assemblea. Su Aosta capitale le grandi partite sono già in
corso e le grandi decisioni non passano sul piano della
concertazione, sul piano del dialogo, tra i due palazzi, ma passano
attraverso una corrente a senso unico che va dalla Regione al
Comune. Crediamo che dall'ospedale - fortemente voluto nella sua
ricollocazione ed ampliamento sull'insediamento esistente -
all'università - per la quale la decisione è già stata assunta
senza troppe concertazioni di Aosta capitale e viaggia anche questa
su direttrici ben conosciute -, alla questione stessa del metrò,
rispetto alla quale il Sindaco di Aosta allarga le braccia, dice di
non saperne niente, mentre procedono spediti i preparativi su
questo versante, crediamo che la preparazione di Aosta di domani in
questo momento si giochi all'interno di queste quattro mura e non
nel dialogo fra i due palazzi.
Se dobbiamo in questo momento fare una valutazione di revisione
della legge su Aosta capoluogo, legge per la quale ci dice
l'Assessore Viérin c'e questa coda che la porta sicuramente al
2012, se non ho capito male, perché nel triennale lei ha parlato di
un impegno spalmato di questa natura, il bambino di Aosta capitale
sulla base della vecchia legge arriva oltre la maggiore età ed avrà
20 anni quando, ipoteticamente, si concluderà con la possibilità
del Comune ancora di recuperarsi i 6.000.000 di euro che ballano.
Ora, se fossimo stati in regime di applicazione di normative
europee, ci sarebbe già stato il meccanismo di disapplicazione e il
Comune di Aosta si sarebbe già visto ritirare 5, 6, 7 anni fa tutti
i suoi fondi, amen. Non è così, non è certamente un intento
punitivo che c'è da questa parte dell'emiciclo, ma ci chiediamo
come possa ancora reggere questo impianto e se abbia un senso
parlare oggi di revisione della legge su Aosta capoluogo.
Concordo in termini generali sull'opportunità che vi sia
qualcosa di totalmente nuovo, noi siamo preoccupati sulle basi che
questo può avere in questo momento, quando il Sindaco di Aosta è
nell'ambito delle sue numerose funzioni... di fatto anche la
funzione svolta dal Presidente della Regione per quanto riguarda le
decisioni più importanti che riguardano questa città... riteniamo
quindi che questa esortazione, pia nella sua concezione, ma non
risponda ad una valutazione realistica di come sono oggi
strutturati i rapporti fra i due palazzi. Non ci sentiamo, quale
che sia la posizione che adottano la maggioranza e il Governo su
questo ordine del giorno, di innestarci su tale logica e voteremo
contro questa espressione di richiesta di impegno alla Giunta
regionale. Riteniamo che debba essere ricostruito su altre basi il
rapporto e il dialogo fra la città e la Regione, ma credo che
ormai, dato il calendario che è già innescato, la questione si
ponga prevalentemente in termini di opinione che sarà espressa
all'interno della cittadinanza, da parte del corpo elettorale, su
questa vicenda. In questo sicuramente il tema sarà più
opportunamente riaggiornato dal calendario dopo le elezioni
comunali di Aosta.
Président
- La parole au Conseiller Rigo.
Rigo (PD)
- Non so, collega Louvin, se sono già fatte
ipotesi politiche per il futuro di Aosta; so che ci sono grandi
progetti, tu li hai ricordati. Mi interessa relativamente questo
fatto. Credo che, al di là delle maggioranze che avrà Aosta nei
prossimi anni, la questione fra Aosta capoluogo, la Regione, i
Comuni del Conseil de la Plaine, diventa centrale non solo per
Aosta, ma per tutta la regione. Credo che un accordo
politico-istituzionale su come le istituzioni vogliono lavorare, su
quale base ci debba essere una reciproca collaborazione, questo va
al di là secondo me, ma sono un po' un vecchio sognatore, degli
accordi politici di governo dei rispettivi ambiti territoriali.
Ritengo che la funzionalità di Aosta, la sua crescita dipenda non
solo da una buona amministrazione della città, ma da quale rapporto
c'è fra la città, i Comuni vicini e l'Amministrazione regionale. Se
veramente tutti crediamo nella valorizzazione di Aosta, città
capoluogo, e che questa valorizzazione possa essere anche una
valorizzazione dell'intera regione, dobbiamo lavorare in quella
direzione al di là delle posizioni che occupano le singole forze
politiche. Per questo chiedo comunque alla Regione di pensare a
questo fatto, perché tale problema è un problema centrale della
vita politica e amministrativa di questa regione.
Président
- La parole au Président de la Région,
Rollandin.
Rollandin (UV)
- Il porsi il problema di Aosta capitale
credo non sia di oggi, noi lo abbiamo riconosciuto in tempi non
sospetti, le forze politiche che sono qui tutte hanno riconosciuto
che ci deve essere un'attenzione particolare per Aosta, che svolge
una serie di funzioni sicuramente che non sono solo per Aosta o per
la Plaine, ma sono per tutta la regione. Come politica in senso
generale stiamo andando verso una situazione che crei i presupposti
per far sì che non vi sia un eccessivo afflusso ad Aosta dalle
valli laterali che vada ad appesantire i problemi di viabilità e
tutto il resto, ma che Aosta svolga la funzione di capitale
moderna, turistica, ricettiva, eccetera; questo è sicuramente un
aspetto condiviso da tutti. Il problema che è stato qui evocato ha
due profili importanti: il primo, il piano a suo tempo approvato ha
avuto dei tempi di realizzazione eccessivamente lunghi, che hanno
svilito quello che era un piano strategico, perché, se piano
strategico è, deve andare su opere che non sono i marciapiedi, che
non sono la rettifica delle strade, ma che è qualcosa di
obiettivamente serio. Questa è l'autocritica che ci facciamo, per
quanto ci riguarda, ci prendiamo la dose di responsabilità che è
giusto assumersi. Qui in Regione oggi abbiamo ben presente questo
problema e, a dispetto di Louvin, che quando sente parlare di
Aosta, ha un "prurito" che non so a quale animale avvicinarlo come
sensazione... perché il mammut, che ha così impressionato la folla
solo forse perché è un animale estinto, di cui nessuno può dire la
velocità, nessuno può dire perché è stato estinto, nessuno può
valutare la forza di reazione... il che per noi è un onore...
difatti, quando Louvin ha detto:
"un mammut",
avevo inteso
che fosse un bel complimento rivolto alla Regione, perché un
animale così importante da cui è derivata la gran parte delle
bellezze degli animali che vediamo era un complimento! Ho poi visto
che invece l'interpretazione è più riduttiva e questo mi dispiace.
In questo caso, quando si parla di Aosta, immediatamente scatta il
sistema:
"ma l'università, l'ospedale, non c'è dialogo..."
.
Possiamo dimostrare, atti alla mano, che non solo il dialogo c'è,
ma portiamo anche tutte le risposte che sono state date in questo
periodo in termini assolutamente positivi. Con riferimento
all'ospedale, in Comune si è discusso e approvata una procedura ben
chiara; per l'università, si sta portando avanti insieme al Comune
di Aosta e adesso attraverso la società ad hoc il tema che è frutto
di un accordo con il Ministero, Aosta e Regione secondo un piano
condiviso da tutti. Si sono discussi e risolti molti dei problemi
della viabilità, si è discusso e risolto il problema delle scuole,
sia per l'Institut agricole e non solo per le scuole polmone, ma
per la localizzazione delle scuole per il futuro, quindi dando un
assetto importante sotto questo profilo. Si è discusso e risolto il
problema di individuare una soluzione alle tante sedi disperse
dell'Amministrazione regionale nel comune di Aosta: 200 piccole
sedi periferiche distribuite su tutto il territorio da parte degli
uffici regionali credo che fossero esagerate. Il tema di vedere una
localizzazione specifica all'interno di un'area, che noi
conosciamo, l'area vicino alla Cogne, con una possibilità di avere
un palazzo regionale, va nella direzione auspicata ed è frutto di
un accordo con il Comune di Aosta. Questo è il dialogo che c'è
stato e c'è su tutti i problemi più importanti che li coinvolge.
Vale per il discorso che è stato fatto per l'approvvigionamento
idrico, vale per il discorso fatto per i parcheggi per Pila e per
la riorganizzazione della strutturazione necessaria per un
collegamento stretto fra Aosta e Pila, che è una ricchezza per la
città, oltre che per Pila. Questa è la dimostrazione che il dialogo
c'è, è fruttifero, oltre che fruttuoso, ricco di ricadute positive
che noi crediamo siano all'attenzione di tutti e abbiano dato degli
ottimi risultati. Questo non esclude che sicuramente ci debba
essere un'attenzione particolare al problema di Aosta vista come
una capitale che deve avere dei punti strategici da presentare e
che possano essere oggetto sotto questo profilo di quello che
un'amministrazione vuole portare avanti, insieme con
l'Amministrazione regionale. Credo sia corretto dire che a pochi
mesi dalle elezioni si discute... si può discutere adesso, ma
sicuramente se ne discuterà anche dopo, è corretto questo, io non
credo vi sia nulla da dire... Quello che voglio dire è che
l'attenzione e la ragione per cui noi oggi diciamo che non ci
sembra giusto e non ci sentiamo di approvare questo ordine del
giorno è perché, a nostro avviso, va in una direzione che...
condividiamo l'opportunità di studiare una soluzione per Aosta che
abbia qualcosa di strategico, difficilmente riusciremo a farlo con
questi tempi, questa è la sostanza, ma deve essere qualcosa per
Aosta di strategico. Ritengo che non potremmo più accettare di
andare a presentare un programma per Aosta che si riferisca a dei
semplici aggiustamenti o a qualcosa di assolutamente secondario:
questo sarebbe perdere il rispetto verso la capitale o sminuirne il
valore. Crediamo che tale astensione espliciti la volontà, che
ribadiamo: avere un'attenzione particolare per Aosta capitale, ma
occorre farlo nel momento giusto e con la collaborazione di tutte
le forze che in questo credono e vorranno contribuire con delle
idee allo sviluppo.
Certo ci sono dei temi che sono ancora in grande discussione, il
Puchoz sicuramente è un tema su cui si discute da anni, che si fa?
Non credo che su questo sia possibile discuterne o raggiungere
un'intesa in poco tempo, però è un obiettivo che abbiamo tutti di
valorizzare quello che ha il Comune di Aosta. Così quando qualcuno
ha detto:
"il metrò"
, noi abbiamo già cercato di correggere
che questo tipo di atteggiamento che... con un trasporto leggero a
livello di
People Mover
che, al di là della sigla, vuol dire
attivare un meccanismo di trasporto leggero, che non è il metrò per
dimensioni, utilizzo, forma di gestione, ma che serve ad un
trasporto di tragitto ridotto. Nel caso di specie avevamo indicato
il passaggio dalla zona vicino a La Pila, quindi alla partenza
della funivia, fino all'ospedale passando per il centro di Aosta,
come una possibilità che in pochi minuti permetta di avere questo
tragitto e riportare al centro di Aosta la gente che poi può
decidere dove andare ad Aosta. È una scelta che sta per essere
approfondita per portare all'attenzione del Consiglio, come del
Comune di Aosta che è già stato messo in condizione di discutere
questo... quali sono le soluzioni ottimali. Ecco le ragioni per cui
non riteniamo di fare oggi dei passi che devono essere portati
avanti con le opzioni giuste e le valutazioni necessarie.
Président
- Je soumets au vote l'ordre du jour n° 2
présenté par le Parti Démocratique:
Conseillers présents: 31
Votants: 8
Pour: 3
Contre: 5
Abstenus: 23 (Agostino, Bieler, Alberto Cerise, Comé, Crétaz,
Empereur, Isabellon, La Torre, André Lanièce, Lattanzi, Lavoyer,
Maquignaz, Marguerettaz, Pastoret, Prola, Emily Rini, Rollandin,
Rosset, Salzone, Tibaldi, Laurent Viérin, Marco Viérin, Manuela
Zublena)
Le Conseil n'approuve pas.
Président
- Je donne lecture de l'ordre du jour n° 3
présenté par le Parti Démocratique:
Ordine del giorno
Premesso che su tutto il territorio nazionale le imprese
agricole non riescono più a sostenere i pesanti costi produttivi,
contributivi e burocratici, 30.000 aziende hanno chiuso i battenti
nel 2009 e 100.000 sono a rischio nel prossimo anno, sotto la
pressione congiunta della globalizzazione e della crisi
finanziaria.
Rilevato che la situazione in Valle d'Aosta, in particolare
nel settore zootecnico, è ulteriormente aggravata dalle difficili
condizioni di un contesto di montagna, con tutti i costi aggiuntivi
legati allo sfruttamento di territori con forti pendenze, a pascoli
alpini che richiedono onerosi spostamenti e che sono disponibili
solo per poche settimane all'anno, alla sempre maggiore pressione
abitativa sulle aree coltivabili, alle piccole dimensioni di molte
aziende rispetto alla media europea.
Riscontrato che, al di là dell'impegno profuso, perdurano i
ritardi nell'erogazione di importanti contributi a sostegno
dell'attività agricola;
Il Consiglio regionale
Impegna
La Giunta regionale ad intervenire tempestivamente
per:
- completare i lavori di ristrutturazione nel caseificio di
Saint-Marcel con la realizzazione di un reparto adibito a
burrificio per la lavorazione delle panne e del siero prodotti
nelle aziende e nelle latterie della nostra Regione, che abbiano
difficoltà a garantire standard di qualità al prodotto
finale;
- installare in Bassa Valle, nel Centro Valle e in Alta Valle
impianti efficienti per la pastorizzazione del latte che consentano
di trattare il latte delle aziende, che non producono la fontina o
il formaggio tradizionale valdostano, e il latte degli allevamenti
sottoposti a vincoli sanitari, al fine di garantire i
consumatori;
- ricalibrare, dopo l'erogazione delle misure anticrisi, un
pacchetto di misure strutturali per garantire alle aziende la
certezza delle risorse necessarie a sostenere la competizione di
chi opera in montagna con i territori avvantaggiati dal punto di
vista ambientale e soprattutto socioeconomico.
F.to: Carmela Fontana - Donzel - Rigo
La parole au Conseiller Donzel sur cet ordre du jour.
Donzel (PD)
- Volutamente abbiamo risparmiato ai colleghi
una serie di considerazioni sulla mucca valdostana, che hanno
caratterizzato anche il dibattito di questo Consiglio regionale e
che sembrano essere di grande interesse, perché avevamo deciso di
concentrare le nostre energie sul settore agricolo rispetto ad un
ordine del giorno che permettesse di evidenziare la gravità della
situazione non solo a livello locale, ma anche a livello nazionale.
Come è stato messo in evidenza anche dalla relazione dell'Assessore
al bilancio, bisogna avere presente qual è la situazione non solo
della Valle d'Aosta, ma qual è la situazione in cui versa il Paese
Italia e vi assicuro che i dati che ho presentato qui sono i dati
di un'associazione nazionale, quindi non me li sono inventati,
hanno chiuso 30.000 aziende, poi darò altri dati, che vi daranno
l'idea di com'è gravissima la situazione a livello nazionale. È
chiaro che in questo contesto verrebbe da attendersi che, come
hanno auspicato in buona fede alcuni agricoltori valdostani, che
hanno potuto ammirare i tentativi di trasformare anche le mucche
valdostane in portabandiera di forze politiche, tentando di
alterare un concorso amicale in una sfida politica agghindando le
bovine con una tradizione che non ci appartiene, con simboli
politici e quant'altro... molti agricoltori valdostani si sono
rivolti all'esterno, perché convinti che fuori il Ministro Zaia
sarebbe arrivato a braccia aperte ad accogliere gli agricoltori. La
situazione fuori invece è molto diversa, le imprese agricole non
riescono più a sostenere i pesanti costi produttivi, contributivi e
burocratici; oneri che pesano come macigni sulla gestione
aziendale. Oltretutto c'è un continuo e drammatico accollo dei
prezzi praticati sui campi, un
mix
esplosivo che sta
tagliando inesorabilmente i redditi dei produttori, che incontrano
sempre più difficoltà ed ostacoli; uno scenario drammatico, al
quale bisogna porre al più presto gli adeguati ripari. Cosa
succede? Non è una divagazione, questo serve per arrivare a noi. La
finanziaria varata dal Governo addirittura tagliava le risorse,
ossia il fatidico Ministro Zaia, a cui si rivolgevano alcuni
agricoltori valdostani convinti di avere, tagliava le risorse al
mondo agricolo: 550.000.000 di euro in meno. Successivamente un
maxi-emendamento approvato al Senato ha solo mischiato le carte in
tavola; sono previste risorse per il Fondo di solidarietà per
calamità naturali e per la fiscalizzazione degli oneri sociali, ma
i soldi sono stati sottratti ad altre voci già destinate agli
agricoltori, una vera beffa! Negli ultimi dieci anni, ecco i dati,
circa 500.000 imprese agricole, in particolare quelle che operano
in zona di montagna e svantaggiate hanno chiuso i battenti; il
rischio è che i prossimi 3-4 anni altre 250.000 aziende possano
cessare l'attività. Senza interventi mirati e straordinari, sarebbe
una tragedia per l'intero settore! Cosa fa il Governo? Questa è
voce della Coldiretti:
"i fondi stanziati nella finanziaria per
l'agricoltura sono del tutto insufficienti, ben lontani dagli
impegni assunti dal Governo e dal Parlamento nei confronti degli
agricoltori italiani"
. Questo è quanto ha affermato il
Presidente della Coldiretti, Sergio Marini, in riferimento alla
legge finanziaria:
"Le risorse proposte non coprono affatto le
esigenze del settore, con il paradosso che la nostra agricoltura
rischia di diventare l'unico settore in Italia e in Europa in cui,
in un momento di particolare crisi, con la finanziaria si aumentano
le tasse e i costi"
. Questa quindi è la situazione a livello
nazionale ed è chiaro che i soggetti più colpiti da tale
disattenzione che vive l'intero settore nazionale sono le realtà di
montagna come la nostra.
Vi è poi anche un altro problema: il problema che a livello
europeo non si tiene conto del fatto che ci sono delle realtà che
dal punto di vista socio-economico possono avere nei confronti
nostri una competizione molto più alta. Di recente per esempio
affluiscono anche in Valle d'Aosta bovini che vengono dall'est
Europa, che hanno dei prezzi assolutamente bassi e rendono
impossibile per i nostri bovini, anche se hanno una carne di
qualità migliore, essere competitivi con questi territori, che sono
dal punto di vista socio-economico avvantaggiati, nel senso che
vivono in condizioni di maggiore povertà, quindi possono essere più
pronti ad una competizione nei nostri confronti. Siamo di fronte ad
una crisi davvero grave nel settore della carne bovina, perché ci
troviamo di fronte ad agricoltori che potrebbero addirittura non
sapere cosa fare di un animale da abbattere, neanche lo possono
regalare, costa eliminare quell'animale dalla loro azienda! La
situazione della Valle d'Aosta quindi si colloca in una situazione
drammatica a livello nazionale. Dallo Stato sarà difficile avere
risposte adeguate, viste le condizioni in cui ci troviamo, sarà
difficile avere risposte adeguate soprattutto per i territori di
montagna.
È chiaro che quello che chiediamo è una maggiore accelerazione
nei tempi di risposta rispetto ad alcune questioni; non ritorno su
una questione a cui ha già risposto l'Assessore in un confronto con
il collega Chatrian, ma è evidente che ci sono ritardi
nell'erogazione di importanti contributi e quello che chiediamo è
un impegno ad una maggiore risposta rispetto a questioni come
quella del burrificio, che potrebbero evitare che alcune aziende si
trovino in difficoltà a rispondere agli standard di qualità che il
prodotto deve avere a livello finale; la stessa cosa vale per gli
impianti di pastorizzazione del latte: che siano immediatamente
operativi.
Per fortuna non verrà fermato il provvedimento anticrisi, per
fortuna che l'anticrisi agli agricoltori va avanti, però noi
chiediamo, come hanno chiesto già altre forze politiche, che dopo
queste misure anticrisi si passi ad una serie di interventi
strutturali che possano dare maggiori garanzie di stabilità al
settore agricolo, perché questo settore possa guardare un po' più
in là dell'anno per anno. Non è più un settore, anzi molte aziende
si stanno chiedendo se ha senso continuare ad investire o se non
conviene percorrere altre strade, quindi abbandonare questo
settore. Servono quindi misure, non semplicemente questo importante
anticrisi che viene fatto, ma misure di tipo strutturale che
garantiscano agli agricoltori la possibilità di dire:
"ce la
farò nei prossimi cinque anni e non dovrò aspettare cosa succede in
autunno se finalmente arriveranno i contributi, oppure no"
.
Président
- La parole à l'Assesseur à l'agriculture et
aux ressources naturelles, Isabellon.
Isabellon (UV)
- Grazie, Presidente. Per quel che
riguarda la premessa della proposta dell'ordine del giorno, non si
può che condividere un'analisi a livello generale e io credo che
l'analisi a livello generale sia una cosa, ma valga anche
un'attenzione alla nostra situazione particolare. Non sto a
ripetere, ma credo che l'intervento del collega Prola in sede di
dibattito in analisi di bilancio abbia ben rappresentato un
raffronto fra alcune situazioni a livello generale e quelle locali.
Questo non è consolante, ma può dare un'impressione anche più
veritiera della situazione con cui ci dobbiamo giornalmente
confrontare anche a livello di mantenimento di prezzi e, se
vogliamo, anche di prospettiva.
Io quindi entrerei subito nel merito delle proposte inserite
sull'ordine del giorno e in particolare questo mi permette di fare
il punto della situazione su delle attività che già in questo
momento sono oggetto di attualità. Per quel che riguarda la
ristrutturazione del caseificio di Saint-Marcel con la
realizzazione di un reparto adibito a burrificio, qui si può dire
che il burrificio è pressoché completato in quanto lì c'è una
convivenza anche con l'attività dell'ISECO, la scrematrice e il
maturatore delle panne sono già collocati presso ISECO, mentre il
collaudo della panettatrice è in fase di ultimazione, quindi siamo
in dirittura di arrivo. Il problema rimane per quel che riguarda la
gestione, nel merito sono state coinvolte la Fédération des
coopératives, che rappresenta i caseifici regionali, e anche la
Cooperativa produttori latte e fontina, che a giorni dovranno
esprimersi su una possibile ipotesi di gestione anche per quel che
riguarda la finalità di questo intervento. Per quel che è della
lavorazione del burro da panne fresche, allo stato attuale tutti i
caseifici distribuiti sul territorio regionale già hanno la
possibilità di operare in questo campo, quindi producono burro da
panne fresche, con tutte le garanzie del caso per quel che riguarda
il prodotto finale e non sono naturalmente dotate di sistemi di
pastorizzazione delle panne, che riguardano il latte che non ha
questi requisiti specifici.
Arrivando al punto due, quasi tutti i caseifici presenti sul
territorio regionale possono effettuare la pastorizzazione del
latte in caldaia, questo è molto importante, perché già è stato
molto utile nelle fasi anche recenti, dove tante aziende sono state
coinvolte, si trovavano in situazione di sospensione o di revoca,
quindi hanno trovato sbocco in questo senso, cito: Arnad,
Châtillon, Champagne, Villeneuve, Valpelline e Morgex, già in
caldaia possono fare questa operazione. Ci sono poi due
pastorizzatori presenti, Arnad per la bassa Valle, Villeneuve per
l'alta Valle, che intervengono direttamente sul latte per la
pastorizzazione, quindi siamo coperti da questo punto di vista. In
questo caso anche le aziende sottoposte a vincolo possono avere un
punto di riferimento e non sono nella situazione di non sapere a
chi rivolgersi.
Sull'ultimo punto, le misure anticrisi, evidentemente le misure
anticrisi sono una cosa e le misure strutturali sono un'altra. Le
prime, proprio per la loro natura, hanno necessità di avere dei
tempi rapidi di applicazione e a questo abbiamo già risposto in
altre occasioni come è stato ricordato dal Consigliere Donzel.
Quando si parla di misure strutturali, questo va reso compatibile
con le risorse disponibili da un lato, che sono di possibile
utilizzazione, e anche le normative di riferimento, perché è in
evoluzione anche la determinazione a livello europeo, che
attualmente è stata con una comunicazione già approvata, di
de
minimis
portato fino a fine 2010 per la situazione anticrisi a
15.000 euro e questo ci permette di dare uno sbocco alla nostra
misura anticrisi, manca solo il decreto a livello nazionale,
comunque è in dirittura di arrivo. Mentre per il futuro questo va
valutato, non tempestivamente, ma con le dovute attenzioni. Credo
quindi, da questo punto di vista, di prendere un impegno, mio e
della Giunta, di valutare questi aspetti più strutturali con il
giusto coinvolgimento anzitutto di tutto il Consiglio attraverso la
commissione consiliare competente e quindi anche con il contributo
fattivo dei consiglieri che vogliono partecipare a queste
iniziative.
Devo riconoscere in particolare al Consigliere Donzel un
comportamento sempre serio, responsabile e collaborativo proprio
nelle situazioni in cui ci siamo trovati anche sul territorio a
affrontare queste problematiche, anche in riunioni specifiche con
gli allevatori, e questo lo devo dire pubblicamente. Alla luce però
di quello che ho detto in precedenza, quindi sui primi due punti, e
su quello che è dell'analisi di eventuali possibili discussioni e
proposte su quelle che sono misure strutturali - che sicuramente
andremo ad affrontare, ma con una tempistica regolare e non più con
quella tempistica tempestiva che poteva essere quella
dell'anticrisi - e alla luce delle normative che si andranno a
sviluppare anche dal punto di vista della Comunità europea, questo
impegno lo posso prendere. Alla luce di tutto questo, proporrei di
ritirare l'ordine del giorno, in quanto la tempestività, fatti
salvi i due punti, per il terzo non sussiste. In subordine noi come
Giunta su questo punto saremmo orientati verso un'astensione.
Président
- La parole au Conseiller Donzel.
Donzel (PD)
- Vorrei essere chiaro: sicuramente il
termine
"tempestivamente"
può aver suscitato una
preoccupazione eccessiva da parte dell'Assessore, ma il termine che
avevamo usato
"ricalibrare"
non voleva dire inventarsi
completamente tutto nuovo, ma voleva andare nella direzione di
dire:
"qui ci sono delle misure che vanno rimesse a punto,
tenendo conto che alcuni di questi punti sono in via di
ultimazione... questo collaudo della panettatrice verrà..."
, mi
sono segnato tutto, la richiamerò in causa per vedere come va la
questione della gestione. Sappiamo quanto sia difficile in questo
momento trovare qualcuno che gestisca delle attività in un settore
che non è certo quello dove si fanno gli affari d'oro, quindi va
riconosciuto che non è un'operazione che si può concludere in
fretta e furia. Mi permetto di dire che su questo torneremo alla
carica. Segnalo la necessità, al di là della possibilità di
pastorizzare in caldaia, di avere anche nel centro Valle la
possibilità di un pastorizzatore, ne abbiamo due, ma uno è a
Villeneuve e l'altro è a Arnad, se dobbiamo far viaggiare il latte,
i costi di trasporto sono quelli che sono, quindi se si potesse
valutare la possibilità del pastorizzatore nella zona centrale.
Torno a dire, probabilmente ha ragione lei: non può essere
un'operazione per cui nel giro di un mese ricalibriamo tutte le
misure del settore agricolo, ci vuole uno studio e un'elaborazione.
Ritirando questo ordine del giorno però sicuramente mi prendo
l'impegno di arrivare, anche se nessuno del PD fa parte della III
Commissione, in commissione per chiedere al suo Presidente di
prendere immediatamente in esame questo tipo di problema, per
vedere nei tempi dovuti di chiudere un percorso secondo me
importante.
Président
- L'ordre du jour n° 3 présenté par le Parti
Démocratique est retiré.
Il Consiglio prende atto del ritiro.
Président
- Je donne lecture de l'ordre du jour n° 4
présenté par le Parti Démocratique:
Ordine del giorno
Ricordato che tredici anni fa, oltre un milione di cittadini
firmarono la petizione che chiedeva al Parlamento di approvare la
legge per l'uso sociale dei beni confiscati alle mafie;
Ricordato inoltre che quell'appello fu raccolto dalle forze
politiche che votarono all'unanimità la legge 109 del 1996 e quindi
l'impegno per sottrarre ai clan le ricchezze accumulate;
Preso atto che un emendamento introdotto in Senato alla legge
finanziaria prevede la vendita dei beni confiscati che non si
riescono a destinare entro tre o sei mesi;
Ritenuto che la vendita di quei beni significa che lo Stato
si arrende di fronte alle difficoltà del loro pieno ed effettivo
riutilizzo sociale come prevede la legge e il ritorno di quei beni
nelle disponibilità dei clan, a cui sono stati sottratti grazie al
lavoro delle forze dell'ordine e della magistratura, avrà un
effetto dirompente sulla stessa credibilità delle
Istituzioni;
il Consiglio regionale
Chiede
al Governo e al Parlamento di ripensarci e di ritirare
l'emendamento alla finanziaria sulla vendita dei beni
confiscati;
Invita
i parlamentari valdostani a farsi interpreti della
preoccupazione dell'Assemblea regionale e a dare il loro sostegno a
norme che facilitino il riutilizzo sociale dei beni
confiscati.
F.to: Carmela Fontana - Donzel - Rigo
La parole au Conseiller Rigo sur cet ordre du jour.
Rigo (PD)
- Giuliano, Provincia di Napoli, avamposto del
clan Nuvoletta-Polverino, una piscina coperta lunga ben 25 metri
era una parte del bagno monumentale di un camorrista, oggi vi
nuotano e si riabilitano ragazzi con handicap. Nella palazzina a
fianco, dove abitavano i guaglioni addetti alla sicurezza del boss,
si trova una caserma della guardia di finanza. Quattro anni di
processi, quattro anni per la destinazione al Comune, due anni di
lavori del Consorzio Sole della Provincia, ma oggi in quella zona,
in quel Comune lo Stato c'è. Risultati simili sono stati raggiunti
grazie all'impegno di alcuni ed alla legge del 1996 per la
destinazione ad uso sociale dei beni confiscati alle mafie. Non è
una legge qualsiasi. Qualcuno è morto per conquistarla. Pio La
Torre voleva le norme sulla confisca dei beni ai mafiosi e Cosa
Nostra lo ammazzò. Con questo omicidio i boss tentarono di bloccare
le leggi, che dettero il via a una nuova stagione della lotta alla
criminalità organizzata. Da quel momento la prima preoccupazione
dei mafiosi fu di escogitare sempre nuovi modi per nascondere le
proprie ricchezze dietro facce e società apparentemente pulite.
Negli anni si sono affinate le capacità delle forze di polizia e
della Magistratura per rintracciare l'origine dei soldi sporchi, ed
anche la società civile è stata capace di diventare protagonista di
questa battaglia: prima raccogliendo le firme per la legge che
prevedeva che i beni fossero riutilizzati anche per fini sociali,
poi costruendo anche tanti progetti che hanno reso evidente che i
beni tolti alle mafie potevano trasformarsi in ricchezza per i
territori sotto la schiavitù delle mafie. È questo quello che
purtroppo il Governo e la maggioranza vogliono cancellare con un
emendamento che consentirà la vendita dei beni dopo soli 90 giorni
dalla confisca. Si vuole distruggere lo strumento principale con il
quale lo Stato e i cittadini possono infliggere una sconfitta
duratura alle mafie: perché i capi arrestati si possono sostituire,
ma il simbolo della vittoria dello Stato e delle scelte libere dei
cittadini rappresentato dai beni riutilizzati non può essere
cancellato. Non è vero che così si raccoglieranno soldi da
destinare alla sicurezza e alla giustizia, perché la maggior parte
serviranno a pagare le ipoteche accese dai mafiosi con le banche;
non è vero che si riuscirà ad evitare la vendita a prestanome dei
mafiosi: quale privato cittadino onesto potrebbe partecipare ad
un'asta per comprare una palazzina appartenente ad un boss e
sperare di non subire ritorsioni? Non è vero che i beni che
andranno all'asta non li vuole nessuno, è così perché i mafiosi li
hanno distrutti e lo Stato non ha stanziato risorse sufficienti per
renderli funzionanti.
Quando "Libera" propose di utilizzare le centinaia di beni
confiscati grazie alla legge antimafia, sviluppò un pensiero
semplice, ma efficace: le mafie non si combattono solo con la
repressione, ma anche con gesti di alto valore simbolico, oltre che
pratico. Con la destinazione a fini socialmente utili dei patrimoni
confiscati si riafferma la legalità e si restituiscono alla
comunità i beni sottratti con l'intimidazione e la violenza. In
questi giorni "Libera" ha anche avanzato al Governo richieste
precise: l'istituzione di un'agenzia centrale nazionale per i beni
confiscati, così come indicato dal CNEL e dalla Commissione
parlamentare antimafia nel 2007; un testo unico in materia di beni
confiscati che elimini le contraddizioni fra le diverse leggi
esistenti al riguardo; il rafforzamento degli strumenti per le
indagini patrimoniali; la confisca dei beni estesi in tutta Europa:
il Parlamento europeo ha stabilito lo scorso maggio che i beni
confiscati negli Stati membri siano destinati ad uso sociale, ho
letto in questi giorni che il Parlamento ha stanziato un
finanziamento per questo fine, si tratta di una decisione nata
anche sulla base del lavoro svolto in Italia da "Libera";
interventi mirati a rendere fruibili i beni confiscati. Ad oggi il
36 per cento di questi presenta ipoteche a volte troppo onerose per
gli enti locali, mentre il 30 per cento è ancora occupato.
Don Ciotti, Presidente dell'Associazione "Libera", è il primo
firmatario di un appello che sta raccogliendo adesioni in tutta
Italia per far ritirare l'emendamento sulla vendita dei beni
confiscati. In questi giorni anche Comuni, Province e Regioni
stanno approvando ordini del giorno che vanno in quella direzione.
Non è solo per questo che abbiamo a nostra volta presentato
l'ordine del giorno alla vostra attenzione, c'è un motivo in più:
nella nostra regione da anni insegnanti, professionisti, forze di
polizia, istituzioni, la nostra Regione in primis stanno facendo di
tutto per diffondere nelle scuole la cultura della legalità. La
Regione credo stia valutando la possibilità di sottoscrivere uno
specifico accordo con l'Associazione "Libera" per una corretta
fruizione di un bene confiscato alla mafia (ricorderete l'incontro
a Courmayeur del Presidente Rollandin con Luigi Ciotti), allora mi
chiedo come non fare nostra da parte del Consiglio la mobilitazione
per fermare un emendamento che, a mio avviso e ad avviso di tanti,
riporterebbe indietro il nostro Paese?
Président
- La parole au Président de la Région,
Rollandin.
Rollandin (UV)
- Su questo tema ringrazio il collega Rigo
per aver voluto ancora una volta riportare all'attenzione del
Consiglio una situazione molto delicata. Credo che il collega abbia
riassunto una parte dei dati emersi dalla relazione del dott.
Maruccia, che è il Commissario responsabile nominato per i beni
confiscati, il quale, facendo un'esposizione dei risultati dal 1999
ad oggi, ha potuto dire che il 75 per cento dei beni confiscati
sono inutilizzati. Ci sono tutti gli esempi che vanno nella
direzione purtroppo di dire quali sono le lungaggini per poter
entrare in possesso dei beni, con dei casi clamorosi di affidamento
di questi beni ad associazioni, che a loro volta erano coinvolte in
organi mafiosi, per cui hanno dovuto rendere questi beni o sono
fallite. Nella sostanza, malgrado tutte le difficoltà, il collega
Rigo ha voluto ricordare l'impegno preso nei confronti di un bene
presente in Piemonte con l'Associazione "Libera". Quando c'è stato
l'incontro con Don Ciotti, avevamo rappresentato la disponibilità
ad un intervento che andasse nella direzione formativa e
propositiva - parte di quei fondi, dei 250.000 euro che dicevo...
non ho allargato il discorso... che sono stati oggetto di
chiarimento oggi da parte di Robert Louvin -, quando si diceva
"parte formativa", era proprio collegato con questo tipo di impegno
di parte dei 250.000 euro: vanno a favore di tale impegno con
"Libera" per attivare dei meccanismi di utilizzo di questa cascina
in Piemonte. Il tutto per dire che il discorso della lotta alle
mafie passi attraverso tanti sistemi, ma soprattutto attraverso una
presa di posizione la più rigida possibile e che escluda ogni forma
che vada nella direzione di non utilizzare al meglio gli strumenti
esistenti. Vorrei ricordare che sempre il Commissario Maruccia ha
lamentato il fatto che non ha poteri tali da agire tempestivamente
sui beni confiscati, in modo da darli ad associazioni che poi li
utilizzino nel modo migliore.
In sostanza credo sia condivisibile l'ordine del giorno, che va
nella direzione di evitare che tali beni siano messi all'asta con
tutti i rischi che questo comporta; questo non vuol dire... credo
vi siano anche stati esempi clamorosi di beni che hanno seguito dei
percorsi strani pur non essendo messi all'asta, però, da quello che
emerge dalle relazioni sia della Commissione antimafia, sia del
Commissario ricordato, tutti si sono espressi contro questa
possibilità di attivare il meccanismo dell'asta, perché la
probabilità che tornino a mafiosi o prestanome è altissima; questo
non vuol dire che non ci siano anche delle eccezioni, ma questa è
la triste realtà che emerge dai dati oggi in nostro possesso. Per
quanto ci riguarda, accogliamo questo ordine del giorno, che va
nella direzione di evitare che vi sia questo ulteriore pericolo di
appesantire questa già difficile lotta alla mafia. Non credo sia il
caso di entrare più nel merito dicendo cose che sono patrimonio
comune di quest'aula: l'impegno che c'è e che deve essere a titolo
individuale, ma a maggior ragione delle istituzioni, di supportare
tutti quegli elementi anche con la cultura del diritto e della
legalità. So che ci sono già proposte di legge che vanno nella
direzione di entrare più tempestivamente e in modo più organico
nella lotta contro la mafia. A nostra volta come Governo regionale
stiamo presentando un progetto che va nella stessa direzione,
quindi credo che a breve ci sarà un dibattito molto serio e
compiuto, in modo che vi sia la possibilità di addivenire ad un
testo il più possibile condiviso. Dico questo perché mi sembra
corretto ricordare che c'è un impegno serio da parte delle forze
politiche per fare il possibile per collaborare in modo attivo alla
lotta alla mafia.
Président
- La parole au Conseiller Bertin.
Bertin (VdAV-R)
- Solo per dire che aderiamo all'ordine
del giorno. Crediamo sia importante un ripensamento da questo punto
di vista. In questi anni sono stati confiscati circa 900 immobili
con questa legge e solo una parte: il 70 per cento è stato
assegnato con la finalità prevista, si rischia che la parte non
assegnata venga in mano di nuovo alle organizzazioni mafiose, anche
perché la caratteristica principale di queste organizzazioni è
essere presente nella società, nella politica, nell'imprenditoria,
eccetera, quindi diventa difficile impedire una riacquisizione da
parte delle organizzazioni mafiose di questi beni. Anche da un
punto di vista simbolico è importante che questi beni siano
riutilizzati con finalità che vanno nella direzione opposta a
quella utilizzata fino al momento del sequestro e della confisca.
Noi su questo argomento, come diceva prima il Presidente della
Regione, abbiamo presentato una proposta di legge che ad inizio
anno inizierà il suo iter, pertanto voteremo favorevolmente questo
ordine del giorno.
Président
- La parole au Conseiller Lattanzi.
Lattanzi (PdL)
- Grazie, Presidente. Reggio Calabria,
mercoledì 18 novembre 2009, ore 10,25:
"È importante e
necessario mantenere l'emendamento - già approvato dal Senato e
passato al vaglio della Camera dei deputati - riguardante i beni
confiscati alla mafia sulla possibilità di essere venduti e il
ricavato utilizzato per la sicurezza e per la giustizia"
. È
quanto afferma in una nota il Presidente del Comitato
interprovinciale per il diritto alla sicurezza (CIDS) Demetrio
Costantino.
"È auspicabile perciò
- sostiene ancora
Costantino -
la conferma della norma giacché la Calabria - dove
ci sono circa 1.000 beni già confiscati sui 3.215 complessivamente
in tutta Italia - è particolarmente interessata essendo questo
territorio ad alto rischio criminale e con la più alta densità
mafiosa del Paese e bisognosa di risorse sufficienti per combattere
il triste fenomeno malavitoso e per amministrare efficacemente la
giustizia. E il giudizio pesantissimo -
prosegue Costantino -
espresso nell'audizione alla Commissione parlamentare antimafia
dal Presidente della Giunta regionale Agazio Loiero, sulla
penetrazione profonda che subiscono alcuni apparati, in particolare
sanità e pubblica amministrazione, conferma l'urgenza di interventi
incisivi. Sbaglia chi, semplicisticamente, afferma che, ponendo
anche in vendita i beni confiscati, si farebbe un regalo alla
mafia, perché verrebbero ripresi dai mafiosi. Essi sono interessati
alle ricchezze e il denaro verrebbe investito meglio - anche per
non far sorgere sospetti - acquistando immobili in luoghi e modi
diversi. D'altronde lo Stato potrebbe scongiurare questo possibile
rischio adottando alcune misure e poi anche vigilando nelle aste
per garantire sicurezza alle persone interessate all'acquisto di
questi beni e intervenendo per assicurare estrema trasparenza...
Sarebbe bene
- conclude il Presidente del CIDS -
evitare di
creare divisioni anche su questo problema con la conferma
dell'emendamento approvato dal Senato sulla possibilità di vendita
dei beni; utilizzare le entrate dalla vendita dei beni
esclusivamente per le forze dell'ordine; impiegare le risorse
esistenti nell'ambito della pubblica sicurezza; attuare trasparenza
nell'assegnazione dei beni; garantire il funzionamento dell'Agenzia
nazionale per i beni confiscati"
.
Noi la pensiamo esattamente come il Presidente del CIDS Demetrio
Costantino, quindi bocceremo questo provvedimento.
Président
- La parole au Conseiller Rigo.
Rigo (PD)
- Non ho voluto scientemente collegare questa
proposta di emendamento alla finanziaria e con il teorema più
generale, che appare sui giornali in questi giorni sui rapporti fra
la mafia e le istituzioni. Non conosco, Presidente, la relazione a
cui fa riferimento, ho solo letto un po' di giornali, mi sono
connesso a internet per avere degli elementi. Sono convinto che ci
sono dei problemi per il riutilizzo di questi beni, credo che vi
siano proposte da parte dell'Associazione e della Commissione
antimafia per dare una rilettura più moderna e più attuale a questa
legge. A noi sembra che introdurre un emendamento nella
finanziaria, bloccandolo, non si fa il bene di nessuno, non si fa
il bene di una legge che vogliamo rendere più moderna e più attiva
nell'attacco alla confisca dei beni mafiosi, non si fa bene alle
forze politiche e al dibattito su tale tema. Separiamo questo
tavolo da quell'altro, altrimenti c'è solo confusione, quindi per
questo chiediamo di togliere tale emendamento, non perché non ne
vogliamo discutere e la stessa Associazione "Libera" ha avanzato
delle proposte in merito.
Visto che lo ha sollevato il collega Lattanzi: il testo
dell'ordine del giorno non è corretto, perché fa riferimento al
Senato dove è già stato votato, bisognerebbe fare riferimento alla
Camera, dove adesso lo stanno votando. Grazie.
Président
- Je soumets au vote l'ordre du jour n° 4
présenté par le Parti Démocratique avec les corrections formelles
souhaitées:
Ordine del giorno
Il Consiglio regionale della Valle d'Aosta/Vallée
d'Aoste
Ricordato che tredici anni fa, oltre un milione di cittadini
firmarono la petizione che chiedeva al Parlamento di approvare la
legge per l'uso sociale dei beni confiscati alle mafie;
Ricordato inoltre che quell'appello fu raccolto dalle forze
politiche che votarono all'unanimità la legge 109 del 1996 e quindi
l'impegno per sottrarre ai clan le ricchezze accumulate;
Preso atto che un emendamento approvato, in Senato, alla
legge finanziaria prevede la vendita dei beni confiscati che non si
riescono a destinare entro tre o sei mesi;
Ritenuto che la vendita di quei beni significa che lo Stato
si arrende di fronte alle difficoltà del loro pieno ed effettivo
riutilizzo sociale, come prevede la legge, e il ritorno di quei
beni nelle disponibilità dei clan, a cui sono stati sottratti
grazie al lavoro delle forze dell'ordine e della magistratura, avrà
un effetto dirompente sulla stessa credibilità delle
Istituzioni;
Chiede
al Governo e al Parlamento di ripensarci e di modificare il
testo, all'esame della Camera dei Deputati (AC n. 2936), che
prevede la vendita dei beni immobili confiscati alle organizzazioni
mafiose;
Invita
i parlamentari valdostani a farsi interpreti della
preoccupazione dell'Assemblea regionale e a dare il loro sostegno a
norme che facilitino il riutilizzo sociale dei beni
confiscati.
F.to: Carmela Fontana - Donzel - Rigo
Conseillers présents et votants:32
Pour: 31
Contre: 1
Le Conseil approuve.
Président
- Je donne lecture de l'ordre du jour n° 5
présenté par le Parti Démocratique:
Ordine del giorno
Premesso che il turismo è un comparto economico-produttivo
molto importante per la nostra regione;
Tenuto conto
che da una recente iniziativa promossa
dall'Associazione degli Albergatori Valle d'Aosta è emersa una
carenza strutturale in questo settore dei trasporti
regionali;
Ricordato
che il tema dei trasporti e dei collegamenti
tra località è stata una delle indicazioni poste con forza
dall'Associazione stessa in sede di audizione sul bilancio
2010/2012 nella Commissione competente;
il Consiglio regionale
Impegna
1'Assessore regionale competente a predisporre, con il
coinvolgimento degli operatori, un progetto capace di migliorare
l'attuale rapporto in essere tra il sistema dei trasporti, le
imprese alberghiere e le attività turistiche.
F.to: Carmela Fontana - Donzel - Rigo
La parole au Conseiller Rigo sur cet ordre du jour.
Rigo (PD)
- Più volte è stato detto che la promozione e
la gestione delle attività turistiche di una Regione come la
nostra, che vuole puntare sul turismo come veicolo trainante del
settore economico-produttivo, sono certamente un tema importante e
qualificante del dibattito che ha visto recentemente il Consiglio
regionale esprimersi. Ricordo le direttive che ha presentato
l'Assessore Marguerettaz rispetto a questo tema. Il tema è stato
giustamente all'attenzione anche dell'Associazione degli
albergatori della Valle d'Aosta, che, attraverso diverse
iniziative, ha cercato di dare il suo contributo, prima di tutto di
interrogarsi e poi presentando alcuni elementi per migliorare
l'attuale modello offerto dalle diverse imprese tutto ciò
attraverso alcune proposte, alcune indicazioni frutto di iniziative
presentate anche in questo periodo: l'indagine conoscitiva di un
campione di albergatori, un incontro di approfondimento fra le
strutture ricettive, il questionario sulla base di indicazioni
emerse dalle interviste stesse, che hanno dato spunto per
indicazioni, la redazione di un documento complessivo.
L'Assessore conosce molto bene queste cose, perché è stato
presente e sa bene che, dai colloqui, dalle interviste e dagli
incontri, è emersa una concordanza su alcuni problemi, fra cui il
tema dei trasporti e dei collegamenti tra le attività è stato uno
di quelli più gettonati. Un problema che si traduce in tre aspetti:
trasferimento
da e verso gli aeroporti, collegamento fra
località in particolare non dotate di infrastrutture per la neve e
stazioni sciistiche rinomate, trasferimenti interni, trasferimenti
comunque all'interno della regione stessa. Una sostanziale
unanimità di giudizio sul fatto che il sistema di trasporti non è
sufficientemente sviluppato rispetto a questo settore. Ritengo sia
un tema importante, che è stato in sede di audizioni posto dal
Presidente dell'associazione - lo voglio sottolineare - con
pacatezza, con garbo e anche fiducia, quella fiducia che è stata
espressione anche dell'intervento dell'Assessore Lavoyer, che ha
detto:
"abbiamo sentito le categorie e abbiamo dato loro fiducia
rispetto alle azioni che farà il Governo regionale"
. Il
Presidente ha posto quindi questo problema cercando di chiedere
all'Amministrazione regionale un sistema più organizzato e
capillare, un sistema anche capace di raccogliere il contributo
degli operatori, delle società di impianti, di tutti i diversi
attori che con le loro particolarità possono essere in grado di
fare rete. In sostanza un sistema di trasporti che sia un
atout
anche per il turismo della nostra regione. Questo è il
motivo della presentazione dell'ordine del giorno, dove si dice:
"predisporre, con il coinvolgimento degli operatori, un
progetto..."
, quindi fare una valutazione assieme e indicare
alcune tendenze, alcune possibilità concrete. Grazie.
Président
- La parole à l'Assesseur au tourisme, aux
sports, au commerce et aux transports, Marguerettaz.
Marguerettaz (UV)
- Il Consigliere Rigo pone l'attenzione
su un tema decisamente corretto e su un'esigenza che più volte gli
operatori turistici e non solo hanno messo sul tavolo ed è stato
oggetto di confronti. Rispetto a questo tema, due informazioni: la
prima, noi abbiamo il nostro piano di bacino di traffico, che dovrà
essere oggetto di approvazione in Consiglio regionale. La
Consigliera Fontana nell'ambito della sua presentazione lamentava
una non approvazione; sicuramente noi abbiamo ben presente i nostri
obblighi e, collega Fontana, l'appalto con gli attuali
concessionari scade il 31 dicembre 2010, quindi in questo momento
l'approvazione del piano di bacino di traffico non avrebbe nessun
riflesso sul trasporto del 2010. Tant'è che oggi abbiamo già
elaborato una bozza del piano di bacino di traffico che è oggetto
di approfondimento presso gli enti locali. Gli enti locali hanno
voluto prendere un po' di tempo per poter esprimere il loro
giudizio e ho già avuto modo di fare un incontro con i Presidenti
delle Comunità montane, che rappresentano i collettori delle
esigenze trasportistiche, quindi il documento esiste, la bozza di
documento che vorrebbe essere trasmessa di fronte a tutti gli altri
attori, albergatori, Patto per lo sviluppo, Confindustria,
eccetera. In quel piano di bacino di traffico sono state inserite
tutte quelle nuove esigenze trasportistiche, turisticamente
parlando, che hanno un riflesso, mi faccia dire: il piano del
bacino di traffico di dieci anni fa non aveva le terme di
Pré-Saint-Didier come punto di attrazione, le terme di
Pré-Saint-Didier oggi fanno 120.130.000 ingressi annui. Capisce
quindi che, come polo di attrazione, dobbiamo riconsiderare le
esigenze, in modo da dare un servizio. Si immagini, già solo le
attività dei campeggi che gravitano nella Valdigne, che
generalmente sono stanziali, utilizzano dei mezzi pubblici, perché
hanno dei camper, quindi stiamo facendo un'azione mirata su questo
aspetto. Queste valutazioni sono inserite, e avremo modo di
confrontarci, dove ci sarà il trasporto sistemico, quello dei
dipendenti e degli studenti, e poi tutti gli altri e le esigenze
turistiche, quindi nella direzione del suo ordine del giorno.
La seconda considerazione che volevo farle è rappresentata da
una modifica della legge, che andrà al Governo regionale se non
questa settimana, la prossima, dove abbiamo introdotto una modifica
nell'ambito della compartecipazione. Oggi nell'ambito del trasporto
poteva esserci solo una compartecipazione da parte dei Comuni e
solo per le tipologie dello ski-bus e dello track-bus, ma il
track-bus non credo sia mai stato attivato e lo ski-bus sicuramente
è stato attivato, ma con oneri solo a carico dei Comuni. Ogni volta
che gli operatori avessero ritenuto di avere delle esigenze quindi
non potevano neanche dire:
"ci crediamo e ci mettiamo anche
delle risorse"
, perché non c'era lo strumento legislativo.
Facendo questa modifica, introduciamo la possibilità per gli
albergatori, ma anche per altri soggetti di compartecipare a delle
iniziative, rispetto a questo, sempre le terme di Pré-Saint-Didier,
avevano introdotto una navetta che andava a prendere le persone
nella Valdigne e anche a Chamonix, oltralpe, poi tutto questo è
venuto meno. Lì potrebbero esserci delle situazioni dove i Comuni,
la Regione e gli operatori fanno la loro parte e con questa
modifica, ripeto, il disegno di legge è pronto, stava aspettando i
pareri delle Finanze, del Legislativo, i soliti pareri per arrivare
in commissione, quindi, informandola di questo, le dicevo che
stiamo andando in tale direzione, se quello che le ho detto poteva
essere sufficiente la inviterei a ritirare l'ordine del giorno.
Président
- La parole au Conseiller Rigo.
Rigo (PD)
- Grazie, Presidente. La ringrazio, Assessore,
lei è stato, oltre che esaustivo, cortese. Siamo convinti che è il
piano di bacino il contenitore degli indirizzi e delle azioni che
vogliamo mettere in campo in questo settore; ci sembrava però che
il problema sollevato in sede di audizione da parte
dell'Associazione degli albergatori fosse corretto e meritasse da
parte del Consiglio un'attenta valutazione. Le due questioni che ci
ha illustrato poc'anzi l'Assessore, il piano e la modifica della
legge, vanno in quella direzione, dice; noi ci crediamo, vogliamo
essere fiduciosi che vi sia non solo il coinvolgimento e la
condivisione degli enti locali, ma anche il coinvolgimento e la
condivisione - perché ognuno deve fare la sua parte e deve essere
contento di fare quella parte - degli operatori. Detto questo,
ritiriamo l'ordine del giorno.
Président
- L'ordre du jour n° 5 présenté par le Parti
Démocratique est retiré.
Il Consiglio prende atto del ritiro.
Président
- Collègues, nous pouvons continuer maintenant
l'examen du projet de loi n° 70 article par article.
Je soumets au vote l'article 1
er
:
Conseillers présents: 32
Votants: 27
Pour: 22
Contre: 5
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Je soumets au vote l'article 2:
Conseillers présents: 32
Votants: 27
Pour: 22
Contre: 5
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 3: même résultat. Article 4: même
résultat. Article 5: même résultat.
Je soumets au vote l'article 6:
Conseillers présents: 32
Votants: 22
Pour: 22
Contre: 5
Abstentions: 10 (Bertin, Giuseppe Cerise, Chatrian, Donzel,
Carmela Fontana, Lattanzi, Louvin, Patrizia Morelli, Rigo,
Tibaldi)
Le Conseil approuve.
Président
- Je soumets au vote l'article 7:
Conseillers présents: 32
Votants: 27
Pour: 22
Contre: 5
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- Article 8: même résultat. Article 9: même
résultat. Article 10: même résultat. Article 11: même résultat.
Président
- Je soumets au vote l'annexe comme a été
amendée par la II
e
Commission:
Conseillers présents: 32
Votants: 27
Pour: 22
Contre: 5
Abstentions: 5 (Donzel, Carmela Fontana, Lattanzi, Rigo,
Tibaldi)
Le Conseil approuve.
Président
- La parole au Conseiller Lattanzi pour
déclaration d'intention.
Lattanzi (PdL)
- Grazie, Presidente. Eviterò ai colleghi
l'analisi dei quadri mondiali di economia, per concentrarmi sulla
dichiarazione di voto, so che siete contenti, i giornalisti
potranno esprimere la loro soddisfazione massima. Presidente della
Giunta, colleghi assessori, colleghi consiglieri, anche se
quest'anno ci aspettavamo una discussione più breve in realtà nei
tempi, così come è stato fino ad ora, non credo che quest'anno sia
stato meno interessante o meno profondo il dibattito sulla
finanziaria. Certo la nuova impostazione impone forse un
ragionamento più politico sulle scelte, sui capitoli di spesa che
una discussione analitica. Avrete notato che il gruppo Il Popolo
della libertà ha evitato di assumere delle posizioni specifiche sui
singoli capitoli, avendo partecipato nelle commissioni alle
audizioni e essendosi fatto una visione di questo bilancio, sulla
quale adesso esprimeremo un parere, sufficiente per poter
posizionare il nostro voto all'interno di quest'aula con una certa
correttezza, anche perché la nuova impostazione strutturale,
tecnica e finanziaria del bilancio è stata pensata per evitare
quello spasmodico teatrino della politica che ha stancato non solo
i consiglieri e i deputati al Parlamento, ma gli stessi elettori,
che vedevano riunioni fiume, le notturne, la presentazione di
migliaia di emendamenti, risoluzioni e ordini del giorno, che non
avevano nulla a che fare con la realtà dei cittadini. Questa non
vuole essere un'accusa nei confronti dei colleghi dell'opposizione,
che invece hanno voluto puntualizzare la loro presenza sui singoli
capitoli; è stata una nostra scelta, una scelta che credo sia
coerente con la necessità di lasciar governare un Governo, di
fargli fare le sue scelte, di lasciargli assumere le proprie
responsabilità per quelle scelte perlomeno nel momento della
finanziaria, limitando il nostro intervento ad un giudizio politico
sulle scelte di questo bilancio.
La prima cosa che ci sentiamo di dire è che noi non ci
vergogniamo della solidità del bilancio della Regione Valle
d'Aosta, anzi non ci sentiamo in nessun modo in imbarazzo nei
confronti delle altre Regioni, perché la nostra Regione ha un
bilancio finanziariamente importante, ricco di risorse; questo non
ci imbarazza, anzi ne siamo contenti per la nostra comunità. Una
posizione diversa ci vedrebbe in una posizione di autolesionismo
incomprensibile. La quantità di risorse che questa Regione ha a
disposizione per far fronte ai propri bisogni noi quindi la
riteniamo importante, credo sufficiente per affrontare le
problematiche del nostro territorio e della nostra comunità e in
nessun modo auspichiamo che queste risorse possano venire meno. Su
questo tema sappiamo che c'è un dibattito e un dialogo aperto anche
con il Governo nazionale, affinché questa Regione possa mantenere
le sue peculiarità di entrate, delle quali abbiamo parlato ieri
mattina, visto che la fonte principe dalla quale recepiamo le
risorse sono i 9/10 dell'imposizione fiscale che c'è su questo
territorio.
Abbiamo anche commentato come questa imposizione meriti
un'attenzione anche nell'orientamento di prospettive auspicabile
perlomeno da tutti i cittadini di una riduzione delle tasse.
Sappiamo che, per mantenere i livelli di incasso fiscale importanti
in presenza di un'ipotesi di riduzione fiscale da tutti auspicata,
non c'è che una sola via: l'aumento della creazione dello sviluppo,
del PIL, della ricchezza delle imprese e dei cittadini su quale
applicare, magari invece che il 43 per cento di imposizione
fiscale, il 33 per cento, per mantenere maggiori risorse. Per fare
questo è necessario adottare una politica dello sviluppo, che
evidentemente non è stato il 2009 l'anno sul quale si è potuto
incidere per lavorare in prospettiva; tutti i Governi del mondo,
compreso quello dell'Italia, e tutte le Regioni, soprattutto quelle
che hanno maggiore manovrabilità sul bilancio, si sono impegnati
sul salvataggio di quello che c'era da salvare in un momento di
grande crisi. Ritengo sia stato un atteggiamento di buon senso,
credo che tutte le iniziative sia a livello regionale, sia
nazionale che sono andate sulle attività anticrisi per mantenere i
consumi interni, per compensare la (speriamo) temporanea
disoccupazione, per far fronte ai bisogni delle famiglie che non
arrivano a fine mese... tutte quelle manovre sono state manovre che
a livello nazionale abbiamo applicato, al momento siamo al governo
noi, ma credo lo avrebbero fatto anche i Governi di
centro-sinistra, perché nel 2009 gli interventi di tutti i Governi
si sono concentrati sul salvaguardare la loro comunità in un
momento di crisi globale.
Non possiamo quindi che aver condiviso, lo abbiamo fatto nei
decreti legge del 2009, la riproposizione di alcune manovre
anticrisi per il 2010, ricordiamo i mutui per la casa, la
sospensione delle rate dei finanziamenti Finaosta per le imprese,
soprattutto una simbolica, ma importante riduzione dell'IRAP per le
imprese, che è stato il desiderio di Tremonti non realizzato,
mentre invece la "Giunta Rollandin" ha potuto farlo grazie alla
qualità delle risorse che abbiamo a disposizione. Credo siano stati
interventi legittimi, contestualizzati alla situazione di crisi,
interventi che in questo bilancio abbiamo ritrovato e che abbiamo
condiviso, come abbiamo apprezzato gli investimenti nella ricerca.
Certo, lo abbiamo detto nel dibattito di ieri mattina, su questo
tema riteniamo che si possa e si debba fare di più, il Presidente
Rollandin aveva accennato ad alcuni investimenti specifici nella
ricerca e nella scuola per quanto riguarda la bassa Valle, crediamo
che quella sia una via importante sulla quale credo siano state
messe ancora troppo poche risorse. Bisogna fare lo sforzo di
"raschiare il barile", ma di trovare risorse per andare nella
direzione di incentivare le aziende, sia quelle valdostane, ma
anche quelle di fuori, di venire a fare sperimentazione, di trovare
nuovi servizi, nuovi prodotti, nuovi mercati dove collocare
l'attività economica della nostra regione.
Un altro sforzo che riteniamo vada fatto in maniera più
incisiva... purtroppo qui, essendo il bilancio un documento
finanziario, non ce n'è traccia, ma in termini politici c'è
un'apertura, l'abbiamo sentito dal Presidente della Giunta e su
questo siamo totalmente favorevoli... è la battaglia per la zona
franca della montagna. Chiamiamola come vogliamo: zona franca della
montagna, territorio di montagna al quale va riconosciuta
un'agevolazione fiscale, magari l'IVA, piuttosto che altre formule
di fiscalità di favore, come è giusto che si abbia dove si fa
fatica a lavorare e a produrre reddito, dove costa di più portare
le materie prime, dove costano di più i servizi. Questo è un altro
tema dove ho visto le forze autonomiste unite, quindi, come PdL,
vogliamo ribadire il nostro favore a questa politica, che va nella
direzione di aiutare una comunità di montagna, la nostra, a creare
le condizioni di competitività sul mercato.
Vogliamo anche riconoscere agli Assessori alla cultura, della
scuola, della sanità e dell'assistenza sociale lo sforzo su due
argomenti che sono molto delicati, argomenti che richiedono
maggiori risorse; tutti sono d'accordo sul fatto che bisogna
riformare la competitività della formazione, della scuola,
dell'università, investire nello sfruttamento dei nostri beni
culturali, siamo tutti d'accordo, ma poi bisogna fare i conti con i
bilanci e bisogna saper fare questo bene, razionalizzando gli
sprechi, indirizzando bene le risorse, creando sinergia fra i
comparti. Dobbiamo riconoscere che almeno nel 2009... e vogliamo
nel bilancio riconoscerlo anche per una prevista azione di governo
in questo senso considerati gli investimenti ancora importanti...
vogliamo riconoscere in questo senso in quella direzione
un'attività a noi congeniale, è la direzione che abbiamo per anni
auspicato e finalmente, dopo un primo anno di rodaggio, questa
Giunta, nonostante la difficoltà di mercato, ha iniziato un
percorso. Così come non si può non riconoscere che qualcosa è
cambiato nel settore del turismo. Dobbiamo dirlo con l'Assessore
Marguerettaz le battaglie nei tempi passati non sono state delle
più morbide, ci siamo confrontati in maniera durissima con
l'Assessore Marguerettaz quando sui temi non eravamo sintonizzati
su un progetto, piuttosto che su un altro. Certo però non possiamo
non rilevare che ci sono ancora troppe cose che non hanno ricevuto
la sterzata decisiva e liberale che il nostro partito si aspetta da
questa Giunta e dalle forze autonomiste tutte. Gli enti locali sono
da rivedere, perché la 54 è uno strumento straordinario di
stabilità degli enti locali, ma è uno strumento molto costoso,
pertanto bisogna affrontare una riforma generale di questo tema.
Altra cosa: sul turismo abbiamo iniziato, ma bisogna andare avanti,
lavorando sulla filiera e sulle proposte a pacchetto. No ai
contributi a pioggia all'agricoltura, Assessore Isabellon, lei ha
una sfida mortale da giocare, ma la comunità valdostana su questo
argomento investe 120.000.000 di euro all'anno e non è possibile
dopo 20 anni essere ancora qui a dirci che, se non c'è
l'assistenza, gli allevatori chiudono, noi vediamo una prospettiva
diversa.
Sulle spese correnti abbiamo già espresso il nostro pensiero,
siamo sufficientemente garantiti dalle parole del Presidente della
Giunta, che ha detto:
"è necessario fare una riforma seria del
pubblico impiego, della sua efficacia e dei suoi costi"
. Non ci
bastano le parole, su tale bilancio ci sono costi che salgono anche
per il prossimo triennio e questa cosa a noi non sta bene, perché
alle parole devono corrispondere i fatti, ossia le misure
finanziarie. Per questo Il Popolo della libertà, pur riconoscendo
un inizio di sterzata importante verso gli obiettivi che avevamo
condiviso, su questo bilancio, speriamo sia l'ultimo, si
asterrà.
Président
- La parole au Conseiller Louvin.
Louvin (VdAV-R)
- Grazie, Presidente. Il bilancio 2010 ha
squarciato qualche velo e al tempo stesso ha dato delle conferme,
proprio perché redatto in modo più leggibile e immediato nella sua
percezione, ha dato conferma di un assetto molto pesante e rigido
della nostra Regione e anche di una non volontà di cambiare rotta,
nel senso delle indicazioni che avevamo già proposto in quest'aula
l'anno passato. Se ci siamo permessi, ma in modo tutt'altro che
disdicevole, di associare all'immagine del mammut questo bilancio,
è stato pensando più ad un cartone animato in voga in questi anni,
quello dell'era glaciale, che non a vicende risalenti nella
preistoria. La vicenda dell'era glaciale peraltro ha avuto un
seguito con un disgelo e poi con una terza puntata che si chiama
"l'alba dei dinosauri"; non so cosa succederà nella nostra vicenda
futura, ci auguriamo che ci sia questo disgelo, ma al momento il
piccolo pachiderma regionale è molto statico, è rigido e non va con
la dovuta rapidità e soprattutto con la dovuta duttilità incontro
alle esigenze di rilancio che pure anche altri colleghi hanno
invocato. In questa discussione abbiamo registrato un inizio di
disgelo e ce ne rallegriamo da parte dei colleghi dell'Union
Valdôtaine, che hanno preso coraggio; noi li invitiamo a
perseverare, perché abbiamo sentito cose intelligenti nel dibattito
e il dibattito è sempre utile in quest'aula quando è aperto e
franco.
Sul bilancio abbiamo complessivamente già illustrato in
discussione generale le nostre riserve, purtroppo dobbiamo
riscontrare che il dato più significativo è rimasto in qualche modo
fuori dal dibattito e da quest'aula ed è emerso nella disamina del
documento contabile nella serata di ieri quando, nell'affrontare il
tema delle entrate, abbiamo evocato due questioni: la questione
della partita del cosiddetto "tesoretto", questo sospeso di credito
della Regione nei confronti del Governo centrale, che con il suo
oscillare fra i 4 e i 600.000.000 di euro è una gustosa carota per
la Regione di poter incrementare le proprie disponibilità e,
dall'altra, su un tema sul quale l'Assessore Lavoyer si è appellato
più a sentimenti religiosi di speranza, che non a concrete
certezze: mi riferisco alla questione della quota forfetizzata
dell'IVA da importazione di 308.000.000 di euro per il 2010, in
crescita ipotetica negli anni successivi, legata ancora
all'abbattimento delle barriere doganali. Perché ripeschiamo queste
due voci - che non sono così evidenziate, anzi una non è per nulla
evidenziata, l'altra è a nostro modo di vedere non correttamente
evidenziata in questo bilancio -? Perché proprio in questi giorni
la Provincia di Bolzano e la Provincia di Trento hanno stretto un
accordo, che vorrei richiamare in quest'aula per la sua particolare
aderenza alla nostra realtà. In questo accordo la Provincia di
Bolzano ha sacrificato il 30 novembre scorso la somma sostitutiva
dell'IVA da importazione - per loro 330.000.000, c'è una certa
consonanza con i nostri 308.000.000 -, li ha sacrificati, li ha
azzerati per il futuro, ossia ha detto:
"non li potremo più
pretendere dal Governo centrale"
- vedo cenni di assenso in
quest'aula - e dall'altra parte ha avuto lo sblocco degli arretrati
che le competevano, ossia è in gioco proprio in questi momenti a
livello nazionale questa partita fra le speciali e il Governo su
tale terreno. È una partita che è rimasta totalmente assente dalla
discussione di questi giorni: è la partita del cambiamento totale
dello scenario per i prossimi anni, che può essere ancora a nostro
favore, ancora positiva se si consumeranno forse delle condizioni
di particolare
feeling
, di particolare sintonia con il
Governo... o potrebbero essere trattate diversamente se così non
fosse... Noi siamo preoccupati, intanto perché come per la
questione buoni di benzina, dove per anni abbiamo avuto un silenzio
tombale in questa Regione, nonostante negli uffici alti si sapesse
esattamente quale ne era il destino, si sta consumando oggi la
stessa situazione: quella di un silenzio assordante, su un tema
come questo che cambierà i connotati del bilancio nei prossimi anni
e nel quale si giocherà quella corresponsione di amorosi sensi, di
cui oggi abbiamo avuto un
avant-goût
nell'intervento
conclusivo anche del collega Lattanzi, di questa fiducia, di questa
astensione di speranza che ha pronunciato poco fa e che segna in
modo molto evidente un percorso di avvicinamento, che ormai si va a
concludere.
Abbiamo visto, Presidente, qualche atteggiamento di disagio nel
corso del dibattito, è difficile incassare degli attacchi come
quello al parassitismo dei dipendenti regionali, uno che lavora e
quattro che non fanno niente! E lei sta a capo di questa
situazione. Capisco il peso con il quale lei assorbe un attacco
come quello al mondo agricolo, di cui si dice sono degli hobbisti
questi qua, stanno lì soltanto perché gli date i contributi... Noi
non siamo né nel primo, né nel secondo caso su questa linea e
capiamo il suo disagio, ma capiamo anche che è in corso una partita
molto accesa, una partita che forse Sky trasmetterà in differita di
qua a qualche mese, quando si concluderà. Questo è il sottointeso
del bilancio attualmente in corso, questa è la partita pesantissima
sulla quale non tutti in quest'aula abbiamo la stessa percezione:
c'è chi la vive ancora con disagio, con sofferenza, quasi come di
un amore che non può trovare piena corresponsione. Noi capiamo
oltretutto anche i lunghi percorsi di collaborazione che ci sono
stati e in parte ci sono ancora in questo momento nelle
amministrazioni, in particolare nell'Amministrazione comunale di
Aosta, ma quella collaborazione che ha dato frutti nel tempo è
ormai considerata da qualcuno un limone spremuto. Bisogna saperlo,
bisogna dirlo e bisogna che anche sulla partita regionale ci sia
questa aperta consapevolezza.
Qui siamo comunque e, per quanto ci riguarda, non a occuparci
delle piccole vicende, piccole ma per noi importanti, delle
amministrazioni locali dell'anno prossimo. Siamo ad occuparci della
grande partita Regione Valle d'Aosta, Comunità valdostana e Governo
centrale. Siamo ad occuparci della nuova "politica dei rubinetti"
che, senza scomodare il ricordo di Fanfani ad Aosta, oggi ci viene
riproposta da Tremonti e Calderoli in altro modo. Abbiamo chiaro
che il Governo centrale darà con una mano e riprenderà dall'altra,
ma sarà comunque generoso e benevolo nella misura in cui ci sarà un
atteggiamento molto più aperto e favorevole nei confronti delle
forze del centro-destra a livello locale. Noi non condividiamo
questo, noi siamo autonomisti di lungo corso, naturalmente le
vicende hanno trovato dei percorsi diversi, ma credo che siamo
fermamente radicati nella concezione autonomistica da non
considerare positivamente questo tipo di subalternità.
Questa è la nostra preoccupazione, tutta finanziaria, legata ad
un bilancio nel quale abbiamo iscritto in prospettiva ancora il
mantenimento di determinate voci che vedranno sicuramente il loro
stravolgimento nel quadro della discussione sul federalismo
fiscale. Questo bilancio per il 2010 non dà le risposte che ci
aspettavamo, ma soprattutto non è veritiero per quanto riguarda le
prospettive future. Grazie.
Président
- La parole au Conseiller Donzel.
Donzel (PD)
- Cari colleghi, ci siamo espressi con
serenità lungo tutto il corso di questo dibattito, quindi non
cambieremo il nostro stile nel finale, nonostante qualcuno si
preoccupi molto dei nostri matrimoni futuri, il che ci rallegra,
perché vuol dire che qualche interesse intorno a noi c'è. Volevo
ricordare che il Presidente dell'ANCI Giovane ha dichiarato che la
finanziaria attualmente in discussione alla Camera massacra
letteralmente i Comuni, il contesto delle proposte riguardanti gli
enti locali li penalizza; finanziaria, Codice delle autonomie,
federalismo fiscale, i Comuni diventano poveri di risorse, energie,
poteri e prospettive. Questo è quello che ci regala il Governo
nazionale, la situazione internazionale ci dice che la
disoccupazione in Europa è a livelli record, è ai massimi dal 1999,
a livello italiano era dal 2004 che non eravamo in una situazione
così con un 27 per cento di disoccupazione giovanile, la situazione
valdostana l'abbiamo ampiamente descritta, ci troviamo in una
situazione difficile dove di certo nessuno ci farà regali. Non
saremo poi noi a lamentarci se verrà chiuso un accordo positivo con
il Governo nazionale, ho detto che a Trento governa il Partito
Democratico, il primo partito dell'autonomia trentina, il quale ha
stretto un accordo con il "Governo Berlusconi", dunque non ci
scandalizza che si debba fare un accordo con il Governo nazionale
per garantire delle risorse alla nostra realtà, sapendo che
certamente non siamo visti come una realtà a cui si può ancora
dare, ma piuttosto una realtà a cui qualcuno immagina di prendere e
noi giudichiamo questo sbagliato, giudichiamo questo scorretto.
Quando sento parlare di inni alla zona franca montana o di
fiscalità in favore delle zone di montagna, vorrei invitare di
nuovo ad andare a vedere le proposte di legge depositate dal
Partito Democratico, che parlano di agevolazioni fiscali nelle zone
di montagna e confrontatele con quelle del PdL per vedere quali
sono quelle più vantaggiose. Noi quindi preferiamo che parlino gli
atti che non le chiacchiere, le fanfaronate, per dire:
"noi
siamo in una certa direzione"
, quando tutti remano invece per
andare da un'altra. Per noi quindi la situazione è più difficile,
perché siamo una realtà di montagna, siamo una realtà penalizzata
da un contesto produttivo più difficile per deficit strutturali,
che nel settore industriale e agricolo vengono da lontano, ma
abbiamo un oggettivo vantaggio: un bilancio che ha ancora delle
importanti risorse e non possiamo negare che spunti di tipo
keynesiano siano stati messi in atto in questo tipo di bilancio.
Non è quindi un atto di fiducia, di speranza per quanto ci
riguarda, noi ci atteniamo agli atti; il "Governo Berlusconi" non
riduce l'IRAP, non abbassa le tasse per i soggetti produttori, qui
invece lo si fa. Ci sono più soldi...
(interruzione del Consigliere Lattanzi, fuori
microfono)
...ma questi sono i fatti reali, un bilancio lo approvi se ha
certe cose, oppure no; qui vengono presi importanti provvedimenti a
sostegno dei più deboli in una logica che non è di tipo
assistenzialistico. Assistenzialismo è dare a chi può lavorare,
assistenzialismo è dare a chi può produrre; aiutare una donna di 58
anni separata dal marito, casalinga, che si trova senza reddito non
è assistenzialismo, ma è dare la possibilità ad una persona di
sopravvivere. Noi pensiamo che sia giusto dare dei soldi a queste
persone e lo diciamo con chiarezza; questo non è assistenzialismo o
clientelismo. Clientelismo è dare a chi può lavorare, a chi può
fare per non fare e questo è un altro discorso, noi siamo contrari
a quel modello. Riteniamo quindi che ci siano dei segnali in questa
direzione.
Perché con un bilancio di questo tipo noi ancora non ci
esprimiamo a favore completamente? Perché ci sono delle zone di
ambiguità, che attendono delle risposte concrete e faccio degli
esempi. Ci sono degli impegni interessanti e importanti sulle
politiche del lavoro, che è la cosa che ci interessa più di tutte,
ma di questi documenti già in passato ne abbiamo scritti. Bisogna
vedere come questi documenti verranno tradotti in fatti concreti,
in azioni reali. Abbiamo importanti allocazioni di risorse sulla
ricerca, sullo sviluppo dell'università, ma non è ancora chiaro
qual è il disegno dell'università, è da discutere, è da decidere e
bisognerà vedere che tipo di risposte daranno questi investimenti
che immaginiamo di fare sulla ricerca per lo sviluppo
industriale.
Un altro elemento che secondo noi merita un'attenzione è che è
ancora tutta da giocare la partita degli ammortizzatori sociali,
quelli ulteriori; si è parlato, si è tentata una concertazione con
i sindacati, ma ancora non si è deciso esattamente cosa fare. Noi
staremo a guardare con uno spirito di collaborazione e di proposte,
anche perché se oggi in Italia qualcuno dice che anche il "Governo
Berlusconi" ha difeso posti di lavoro e cassa integrazione... ma
guardate che gli ammortizzatori sociali li abbiamo conquistati con
le unghie e con i denti, con lotte sindacali che sono durate per
anni! E adesso per fortuna ci sono e qualcuno, anche un Governo di
centro-destra li sta usando bene, speriamo di non sfasciarli, di
non mandarli a ramengo e io sono molto preoccupato, come è
preoccupata anche una parte del PdL per fortuna! Gli ammortizzatori
sociali, che erano delle cose che si diceva:
"questa gente,
sempre in cassa integrazione, non ha voglia di lavorare!"
...
per fortuna che ci sono e per fortuna che abbiamo lottato affinché
ci fossero, perché avrei voluto vedere senza quegli strumenti oggi
cosa avremmo fatto in questo Paese nella nuova realtà! Bene che in
Valle d'Aosta si siano utilizzati e si parli di utilizzazione anche
di cassa integrazione in deroga e ulteriori strumenti da
creare.
La cosa che più mi ha interessato, e qui mi rivolgo al
Presidente, perché davvero questa è una cosa che guarderemo con
grande attenzione, è la possibilità di questa... che adesso chiamo
agenzia, non so come chiamarla, ma che possa dare una risposta al
precariato, in particolare a tutte quelle figure che lavoravano
nelle mostre, oppure a quelli che hanno fatto per anni, parlo di
oltre 10 anni, nelle scuole, personale handicappato, gli educatori,
gli operatori di sostegno, perché negli anni hanno cambiato tre o
quattro volte il nome, ma la loro vita è rimasta legata alla loro
esperienza lavorativa, ogni 2 anni un concorso, l'incertezza del
posto, eccetera, queste persone devono avere una risposta seria,
perché svolgono la stessa identica mansione da più di 10 anni, non
è possibile definire questo un lavoro precario. Non è un lavoro
flessibile, è lo stesso lavoro, inizia lo stesso giorno, finisce lo
stesso giorno da 10 anni, non è normale che queste persone vivano
in tali condizioni, bisogna sbloccare questa situazione.
Per finire una legge che ho chiamato legge antipovertà, qualcuno
trova che questo termine suoni male, anche se tale termine lo usa
la Caritas e, quando ci fa comodo, siamo pronti ad ascoltare la
Caritas, quando fa meno comodo, non l'ascoltiamo, però cambiamole
il nome, non chiamiamola legge antipovertà, ma penso che in una
regione ricca, dove la maggior parte delle persone stanno bene, non
si può immaginare di abbandonare delle persone in condizioni di
povertà.
Infine l'impegno, preso già l'anno scorso dal Governo regionale
di una norma che sia più vicino alla sicurezza dei lavoratori, ma
che venga incontro alle imprese rispetto ai costi della sicurezza.
Troppo spesso assistiamo a controlli unicamente punitivi, bisogna
immaginare un percorso che dia risorse alle imprese, che possano in
qualche modo nella fase di installazione del cantiere avere dei
controlli perché tutto sia a norma, che noi andiamo verso una
logica della prevenzione dell'incidente e non dell'intervento
quando è troppo tardi.
Vi sono poi gli altri impegni presi sugli ordini del giorno che
non ricorderò; si tratta di impegni, non ancora di scelte
completamente assunte, questo è il motivo per cui ci asteniamo e
nell'anno a venire verificheremo tutti questi impegni. Grazie.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Grazie, Presidente. Una piccola
considerazione: nei miei ricordi scolastici il mammut è un animale
peloso, quindi può essere simbolicamente usato per un cappotto
caldo per i valdostani e questo bilancio con tale simbologia penso
possa essere un bilancio di garanzia per la popolazione valdostana,
soprattutto se si deve preparare per l'ipotetica era glaciale, che
ipotizzava il collega Louvin e che intravedeva in uno
stravolgimento del federalismo fiscale. A noi pare che il regime
del federalismo fiscale valdostano sia garantito da una legge
costituzionale, quindi diciamo che anche gli osservatori esterni,
indipendentemente dalla politica, guardano con tranquillità al
futuro dei bilanci valdostani su questo versante. La partita aperta
non può essere quella dell'IVA da importazione, del trasferimento
sostitutivo dell'IVA da importazione, mi pare di percepire questa
come una partita aperta auspicata. Allo stato delle cose non vi è
una partita aperta su quel versante, tutt'al più vi è una partita
aperta per vedere di allentare il Patto di stabilità, e su quella
politicamente ci stiamo muovendo a 360 gradi. Non può essere preso
a riferimento il rapporto di Trento e Bolzano, perché l'intesa del
Governo con le Province autonome di Trento e Bolzano non è riferita
all'IVA da importazione sostitutiva, come quella che regola il
trasferimento indicizzato al bilancio regionale; quello di Trento e
Bolzano è un cambio alla rinuncia di una quota dell'IVA da
importazione, cosiddetta "quota variabile": in contropartita Trento
e Bolzano ottengono la compartecipazione al 90 per cento su tutte
le imposte incassate in loco, inclusi i giochi che finora non erano
compresi. L'informazione quindi deve essere data totalmente e non
può essere fatto un parallelo di questo accordo con scenari
catastrofici per il bilancio della nostra Regione.
Da un punto di vista politico, invece voglio sottolineare la
forte coesione delle forze autonomiste di questa maggioranza nel
sostenere e nel proporre tale documento finanziario, che è andato
nella direzione, da un lato, di sostenere la crisi in atto,
dall'altro, di pensare fortemente al futuro della nostra Regione.
Ringrazio ancora tutti i colleghi consiglieri per il lavoro svolto
in commissione, per il lavoro di grande approfondimento che è stato
fatto, per l'esame attento che è stato fatto durante le audizioni,
per i qualificati e puntuali interventi. Penso che tutti insieme,
anche se con ruoli diversi e diverse posizioni, (di maggioranza o
di opposizione) abbiamo svolto un lavoro serio e, con altrettanta
serietà, soddifatto gli interessi dei valdostani con l'approvazione
di questo documento finanziario di programmazione, che può far sì
che si creino i presupposti per progettare una base solida e far
guardare ad un futuro sereno per la Valle d'Aosta e per la nostra
popolazione.
Président
- La parole au Président de la Région,
Rollandin.
Rollandin (UV)
- Grazie, Presidente. Anch'io mi permetto
di ringraziare tutti i colleghi, quelli del gruppo dell'Union
Valdôtaine, della Stella Alpina e di Fédération, che hanno voluto
come maggioranza dare un contributo importante del dibattito e che
sono stati alla base di una giusta sottolineatura nei diversi
aspetti e nelle diverse sfaccettature, evidentemente a supporto di
un bilancio qui presentato, per meglio illustrare le sfaccettature
di un bilancio importante. Per il resto, se ci atteniamo ad un
discorso serio e concreto sulle finalità della presentazione di una
finanziaria e di un bilancio, credo che le considerazioni in parte
siano già state svolte. Se vogliamo tradurlo tutto nel futuribile
politico, ritengo che facciamo un esercizio interessante, ma credo
che troverà i suoi spazi e i suoi tempi. Io di matrimonio parlerei
solo di quello del collega Chatrian, che è imminente, e gli
facciamo gli auguri, per il resto mi riservo di entrare nel merito
quando ci saranno gli sposi.
Il discorso di fondo credo sia interessante sotto due profili.
Credo che tutti abbiano apprezzato la concretezza con cui abbiamo
cercato di tener conto di una difficoltà del momento, che si
traduce in crisi, che si traduce in un momento ancora in
evoluzione. Dati ne sono stati portati, sono stati enunciati i
rischi, le difficoltà soprattutto nell'ambiente del lavoro. Qui
voglio tornare, perché su questo credo vi sia un impegno
trasversale di tutti per cercare di attivare dei meccanismi che
anche con dei metodi come quelli delle zone franche... voglio
ringraziare anche per i supporti e gli aiuti che vengono a tutti i
livelli... per far sì che questa diventi realtà, l'importante è che
si arrivi a fare qualcosa anche nella nostra regione, che vada in
questa direzione.
Sulle dichiarazioni finali abbiamo già fatto alcuni interventi,
penso che le sottolineature... il dibattito sugli enti locali si
imporrà, credo che, sotto questo profilo, sappiamo che c'è
un'attesa, un'esigenza di chiarimento che va nella direzione di
trovare un modo perché ci sia sempre più rappresentatività, sempre
più esigenza anche nei piccoli Comuni, con la sostenibilità ci sia
una coralità di interventi. Credo che nel contempo, per quanto
riguarda le spese correnti, ci debba essere una giusta attenzione,
per evitare che sfugga di mano il percorso che alcuni di noi
vogliamo fare.
Importanti poi le sottolineature, al di là delle osservazioni
che possono essere fatte a supporto di immagini più o meno
colorite, credo sia giusto sottolineare nella discussione del
bilancio un aspetto importante come quello degli accordi che sono
stati fatti fra la Provincia di Trento e la Provincia di Bolzano.
Siccome non possiamo entrare nel dettaglio, mi permetto solo di
dire che ci sono delle valutazioni importanti che vanno nella
direzione di dire che, per quanto riguarda l'IVA da importazione,
che era prevista per la Provincia di Bolzano, 137.000.000 di euro e
non 300.000.000, mentre 300.000.000 erano i dati relativi alle
spese che attualmente la Provincia andrebbe a sostenere... quando
erano spese connesse con i finanziamenti non percepiti... questo è
il resoconto...
(interruzione di un consigliere, fuori microfono)
... questo è lo sviluppo del dibattito che c'è stato in
Consiglio. Al di là di questo, credo sia importante sottolineare
che a fronte di questo eventuale sforzo, che alla fine si traduce
in 400.000.000 di euro per la Provincia di Bolzano, che ha 4 volte
la disponibilità nostra, con finanziamenti fatti con leggi
nazionali e lo sblocco dei fondi... voglio ricordare che come fondi
sono stati sbloccati 4.000.000 di euro, legati a finanziamenti già
in itinere.
Come posso dire che non siamo preoccupati di valutazioni che qui
sono emerse sulla modalità con cui intervenire a livello
dell'organizzazione della macchina regionale; tutti riconoscono che
è necessario intervenire, a noi spiace che si parli di fannulloni o
si generalizzi, noi abbiamo parlato di meritocrazia. Noi riteniamo
che sia giusto andare verso il concetto di riconoscere chi lavora e
di intervenire per chi non lavora. Come per la malattia, abbiamo
dovuto prendere atto che anche in Valle d'Aosta c'è stata una
riduzione con i provvedimenti attuati dal 36 al 40 per cento di
malati in meno; io non voglio commentare, prendo atto che questi
dati sono all'attenzione di tutti. Dobbiamo entrare nel merito di
un discorso sul personale che deve essere corretto, nel senso che a
scalare dal coordinatore al dirigente ognuno faccia la sua parte,
perché la politica altrimenti non risolve nulla. Se non c'è una
presa di coscienza anche delle responsabilità... perché si è voluto
giustamente responsabilizzare la pubblica amministrazione, ma
responsabilizzare vuol dire che non è che il circolo alla fine
arriva che la delibera è della Giunta per quello che viene fatto
dal dirigente! Ognuno si assuma le responsabilità, ci sia una
giusta valutazione di colui che opera con diligenza, venga premiato
e così credo che vada la responsabilizzazione nella possibilità di
premiare chi lavora.
Sui buoni benzina noi non solo non abbiamo voluto nascondere
nulla, ma abbiamo voluto dire con chiarezza che non potevamo andare
oltre su un tema che era già previsto nel 2003; quindi non è che
oggi abbiamo inventato qualcosa e abbiamo voluto di colpo
stravolgere un'abitudine dei cittadini valdostani. Abbiamo voluto
evitare di fare quello che è successo per il Friuli, di voler
andare avanti e far finta di nulla, per poi trovarsi con la
procedura di infrazione e dover restituire i fondi. Noi abbiamo
creduto importante dire la verità, dire che non si poteva andare
oltre, che c'è l'abrogazione della legge come a livello statale
viene fatto in parallelo, perché l'interlocutore è quello e
permettere di valutare in parallelo la possibilità di avere una
presenza importante a livello di famiglie con il bonus
riscaldamento, con questo strumento che riteniamo importante. Non
siamo a dire che nel tempo non c'è stata un'utilità per quanto
riguarda la presenza del buono benzina, ma se questo non era più
possibile, non è che noi abbiamo scelto di non darlo, perché questo
si sta cercando di dire:
"vedete, hanno abolito i buoni
benzina"
, ma non siamo noi che abbiamo abolito! Pubblicheremo
questo perché bisognerà far conoscere alla gente qual è la verità,
bisogna che si dica nel 2003 cosa è successo con tutti i passaggi
che ci sono stati. Non abbiamo nulla da nascondere, quindi credo
che abbiamo fatto bene.
Sull'agricoltura, brevissimamente, credo che l'impostazione sia
molto serena. Come tutti noi siamo molto preoccupati di quello che
sta succedendo, perché, quando c'è qualcuno che non rispetta le
regole, porta danno a tutti; per pochissime unità, per gente che
non è stata corretta paghiamo tutti, paga l'immagine della Valle,
ne pagano i proprietari e chi lavora. Rispetto al fatto che in
agricoltura, se non c'è l'intervento pubblico, non c'è una
remunerazione sufficiente, noi riteniamo che debba essere fatta una
valutazione più attenta e più coscienziosa, nel senso di
riconoscere che molto del lavoro che viene fatto è in condizioni di
disagio tale, per cui la redditività non è quella della pianura.
Cose scontate? Certo, lo facciamo pubblicamente! Ma questa è una
valutazione che abbiamo fatto perché, laddove in Svizzera avevano
messo una legge per pulire i prati e, se l'interessato non lo
faceva, veniva fatto pubblicamente, abbiamo visto che il costo era
dieci volte tanto, quindi sull'agricoltura è un dibattito molto
sereno che deve essere fatto. Non ci siamo mai permessi di
intervenire nel merito dell'iter che sta andando avanti delle
inchieste, non ci siamo mai permessi di dire se non che c'è
un'inchiesta in corso, non abbiamo elementi da sottoporre, al di là
di quello che già si conosce. Oggi siamo arrivati ad un primo
punto, ci sono ancora degli approfondimenti, speriamo che si arrivi
presto alla conclusione per togliere quelle macchie e andare a
fondo di un tema, che ha sconvolto tutti noi; sotto il profilo di
questo tema ci torneremo presto.
Due brevissime note ancora per dire che sul precariato siamo
molto sensibili e vogliamo mantenere gli impegni che ci siamo dati,
vogliamo andare nella direzione di sostenere con correttezza un
intervento che vada a stabilizzare laddove è possibile il lavoro.
In conclusione riteniamo di avere avuto occasione di discutere un
bilancio che correttamente ha affrontato dei temi con grande
severità... e cosciente che... quando si discuterà del federalismo
fiscale, non ci saranno sorprese per la Valle d'Aosta. Grazie.
Président
- Je soumets au vote le projet de loi dans son
ensemble:
Conseillers présents: 33
Votants: 27
Pour: 22
Contre: 5
Abstentions: 6 (Benin, Donzel, Carmela Fontana, Lattanzi, Rigo,
Tibaldi)
Le Conseil approuve.
