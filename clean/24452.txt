Classificazione
ASSISTENZA SANITARIA E OSPEDALIERA
Servizio di emergenza sanitaria (118)



Oggetto del Consiglio n. 3375 del 6 marzo 2008 - Resoconto
OGGETTO N. 3375/XII - Disegno di legge: "Disciplina del
sistema regionale di emergenza-urgenza sanitaria". (Approvazione di
ordine del giorno)
Articolo 1
(Finalità e oggetto)
1. Al fine di assicurare un tempestivo intervento in ogni
caso di evento critico di natura sanitaria, la presente legge
disciplina l'organizzazione del sistema regionale di
emergenza-urgenza sanitaria, comprensivo delle attività di allarme,
di soccorso, di trasporto, di comunicazione, di accettazione e di
emergenza sanitaria ospedaliera. La presente legge disciplina,
inoltre, le modalità di trasporto sanitario non urgente di feriti
ed infermi mediante l'utilizzo di mezzi idonei allo scopo.
Articolo 2
(Definizioni)
1. Ai fini della presente legge, si intende per:
a) emergenza sanitaria, una situazione patologica di
drammatica gravità, ad insorgenza improvvisa e a rapida evoluzione,
tale da compromettere la sopravvivenza del soggetto e da imporre un
intervento immediato ed appropriato per il sostegno delle funzioni
vitali;
b) urgenza sanitaria, una condizione patologica critica per
la quale, pur non esistendo un immediato pericolo di vita, è
necessario un intervento assistenziale-terapeutico e di trasporto
entro breve tempo;
c) trasporto sanitario programmabile, un'attività non urgente
finalizzata alla movimentazione con mezzi idonei destinata, di
norma, al trasferimento di persone non altrimenti trasportabili,
con impiego di personale adeguatamente addestrato.
Articolo 3
(Organizzazione del sistema)
1. Il sistema regionale di emergenza-urgenza sanitaria (SEUS)
è assicurato da un insieme organizzato di strutture e servizi tra
loro funzionalmente integrati ed uniformi su tutto il territorio
regionale.
2. Il SEUS si articola nelle seguenti attività:
a) allarme sanitario;
b) soccorso territoriale;
c) accettazione ed emergenza sanitaria ospedaliera.
3. Al fine di ottimizzare gli interventi di soccorso sia in
condizioni ordinarie sia in caso di maxiemergenze o di emergenze
non convenzionali, il SEUS interagisce con le forze dell'ordine, il
servizio di protezione civile, il Corpo regionale dei vigili del
fuoco, il Corpo forestale della Valle d'Aosta e il Soccorso alpino
valdostano.
Articolo 4
(Allarme sanitario)
1. L'attività di allarme sanitario su tutto il territorio
regionale è assicurata dall'Azienda regionale sanitaria USL della
Valle d'Aosta, di seguito denominata Azienda USL, attraverso la
centrale operativa Valle d'Aosta Soccorso 118, collegata
operativamente con il servizio di protezione civile, il Soccorso
alpino valdostano, il Corpo forestale della Valle d'Aosta e il
Corpo regionale dei vigili del fuoco. All'atto della piena
operatività della Centrale unica del soccorso, le funzioni
afferenti alle attività di allarme sanitario sono integralmente
assolte dalla predetta Centrale.
2. L'attività di allarme sanitario è organizzata in modo tale
da garantirne la compatibilità con i sistemi in essere nelle altre
regioni, onde consentire la gestione del traffico
interregionale.
3. L'attività di allarme sanitario è garantita su tutto il
territorio regionale dal numero telefonico unico di chiamata
gratuita 118 e da un'unica rete di comunicazione radio quale
componente sanitaria della rete regionale di protezione
civile.
4. La centrale operativa Valle d'Aosta Soccorso 118 è attiva
tutti i giorni dell'anno nell'arco delle ventiquattro ore. Essa
assicura e garantisce, in particolare:
a) l'organizzazione dell'intervento di emergenza-urgenza sul
territorio, secondo protocolli e modalità organizzative definiti
dall'Azienda USL ai sensi dell'articolo 12, comma 2;
b) il coordinamento delle attività di trasferimento, in
accordo con le strutture ospedaliere, dei pazienti che necessitano,
in regime di urgenza sanitaria, di interventi specialistici non
eseguibili in loco;
c) il coordinamento delle attività dei trasporti sanitari
programmabili;
d) il collegamento con i medici di continuità
assistenziale;
e) l'attivazione della componente sanitaria, sulla base dei
piani regionali di protezione civile, in caso di maxiemergenze,
emergenze non convenzionali e calamità;
f) la gestione e il coordinamento delle attività, avvalendosi
di un sistema integrato di teleradiocomunicazioni informatizzato
che garantisca la riservatezza, la sicurezza e la rintracciabilità
dei dati.
Articolo 5
(Soccorso territoriale)
1. Il modello della rete di soccorso territoriale è
articolato su due livelli di risposta, definiti risposta integrata
tecnico-sanitaria bimodale, e si caratterizza per l'utilizzo di
personale sanitario, tecnico e volontario adeguatamente formato.
Tale attività deve permettere di modulare la risposta in maniera
efficiente ed efficace, a seconda della tipologia degli interventi
e della stratificazione dei bisogni, con una distribuzione
territoriale delle risorse umane e tecnologiche quali ambulanze,
auto mediche ed elicotteri, atte ad assicurare una risposta
adeguata e rapida.
2. L'Azienda USL gestisce e coordina l'attività di soccorso
territoriale secondo i protocolli adottati ai sensi dell'articolo
12, comma 2.
3. Nell'ambito dell'attività di soccorso territoriale,
l'Azienda USL:
a) provvede al soccorso e trasporto sanitario urgente,
avvalendosi del personale sanitario medico, dipendente e
convenzionato, del personale infermieristico, tecnico e volontario
presente presso le postazioni di soccorso permanenti o
temporanee;
b) può avvalersi della continuità assistenziale secondo
schemi operativi che valorizzino le sinergie tra il servizio di
continuità assistenziale e il SEUS in ambito territoriale, ai sensi
degli accordi convenzionali regionali vigenti;
c) istituisce protocolli organizzativi tra la componente
territoriale e quella ospedaliera, finalizzati all'integrazione e
alla rotazione del personale sanitario nell'area
dell'emergenza.
4. L'Azienda USL, per lo svolgimento delle funzioni
attribuitele, si avvale:
a) del personale e dei mezzi di soccorso del servizio
sanitario regionale e della struttura di elisoccorso;
b) del personale, delle sedi e dei mezzi delle organizzazioni
di volontariato del soccorso, iscritte nella corrispondente sezione
del registro regionale di cui all'articolo 6 della legge regionale
22 luglio 2005, n. 16 (Disciplina del volontariato e
dell'associazionismo di promozione sociale. Modificazioni alla
legge regionale 21 aprile 1994, n. 12 (Contributi a favore di
associazioni ed enti di tutela dei cittadini invalidi, mutilati e
handicappati operanti in Valle d'Aosta), e abrogazione delle leggi
regionali 6 dicembre 1993, n. 83, e 9 febbraio 1996, n. 5), sulla
base di apposita convenzione in modo da perseguire una strategia di
capillarità dell'attività di soccorso e trasporto
sanitario;
c) del personale della Croce rossa italiana (CRI) autorizzato
sulla base di apposita convenzione;
d) del personale di altri enti privati autorizzati sulla base
di apposita convenzione.
Articolo 6
(Centri traumatologici)
1. Avuto riguardo alla particolare orografia regionale e al
sistema di soccorso territoriale e al fine di fornire un ulteriore
livello di assistenza sanitaria, la Regione garantisce l'offerta di
presidi sanitari distribuiti sul territorio regionale, denominati
centri traumatologici, volti all'assistenza e al trattamento di
base di eventi traumatici.
2. I centri traumatologici, in cui operano medici specialisti
in ortopedia e traumatologia e personale infermieristico, assolvono
alla funzione di ambulatori di primo filtro territoriale per il
tempestivo trattamento in loco di eventi traumatici che non
richiedono necessariamente il ricovero immediato in strutture
ospedaliere.
3. I centri traumatologici sono strutture territoriali
dislocate strategicamente per rispondere efficacemente alla domanda
assistenziale, soprattutto in occasione dei flussi turistici
stagionali.
4. L'accesso dell'utenza ai centri traumatologici, in quanto
servizio aggiuntivo, non ricompreso nei livelli essenziali di
assistenza erogati dalla Regione, è diretto e comporta la
partecipazione alla relativa spesa, ai sensi dell'articolo 35,
comma 6, della legge regionale 25 gennaio 2000, n. 5 (Norme per la
razionalizzazione dell'organizzazione del Servizio socio-sanitario
regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione).
Articolo 7
(Personale medico del SEUS)
1. Il personale medico operante nel SEUS assicura:
a) gli interventi di assistenza e di soccorso avanzato sul
territorio mediante l'utilizzo di ambulanze adeguatamente
attrezzate;
b) le attività assistenziali e organizzative in occasione di
maxiemergenze;
c) i trasferimenti di competenza.
2. Sino alla completa ridefinizione dell'organizzazione
territoriale dell'assistenza primaria da parte dell'Azienda USL, le
sedi territoriali di prime cure, nelle quali operano i medici di
emergenza territoriale (MET), assicurano, di norma, l'operatività
nell'arco delle ventiquattro ore per tutti i giorni
dell'anno.
3. L'Azienda USL definisce, sulla base di specifici modelli e
dei protocolli organizzativi approvati ai sensi dell'articolo 12,
comma 2, lettera f), le modalità di rotazione
intra-extraospedaliera del personale medico operante nel SEUS, al
fine di assicurare una fattiva integrazione tra la componente
territoriale e quella ospedaliera.
Articolo 8
(Inquadramento nella dirigenza medica del ruolo sanitario dei
medici di emergenza territoriale)
1. I medici di emergenza territoriale titolari di incarico a
tempo indeterminato in servizio alla data di entrata in vigore
della presente legge presso l'Azienda USL, con un'anzianità di 5
anni di effettivo servizio anche non continuativo presso la
medesima, sono inquadrati, a domanda, nel ruolo sanitario, previo
giudizio di idoneità secondo le procedure di cui al decreto del
Presidente del Consiglio dei ministri 12 dicembre 1997, n. 502
(Regolamento recante norme per l'inquadramento nel ruolo medico del
Servizio sanitario nazionale di incaricati del servizio di guardia
medica e medicina dei servizi).
2. La Giunta regionale provvede con propria deliberazione a
definire le procedure per l'espletamento della prova di selezione
di cui al comma 1.
Articolo 9
(Postazioni territoriali di ambulanze e mezzi di soccorso e
trasporto)
1. L'attività di soccorso e di trasporto di infermi è
esercitata mediante ambulanze ed automediche, con le modalità
stabilite dall'articolo 35bis della l.r. 5/2000 e dalle relative
disposizioni applicative.
2. Le postazioni territoriali di ambulanze sono distribuite
sul territorio regionale in base alle particolari condizioni
orografiche dei luoghi e ai relativi tempi di percorrenza, al fine
di ridurre al minimo l'intervallo di tempo durante il quale il
paziente rimane privo del supporto assistenziale. Le postazioni
territoriali di ambulanze sono allertate esclusivamente dalla
centrale operativa Valle d'Aosta Soccorso 118 attraverso il sistema
integrato di teleradiocomunicazioni informatizzato.
3. Le postazioni territoriali fisse di ambulanze sono
classificate nel modo seguente:
a) sedi di ambulanze medicalizzate (SAM), attive nell'arco
delle ventiquattro ore per tutti i giorni dell'anno, in cui opera,
di norma, personale tecnico dipendente specializzato, i cui compiti
e le cui funzioni sono definiti, nel rispetto della normativa
statale vigente, nell'allegato A, e personale sanitario, dipendente
o convenzionato;
b) centri di ambulanze dei volontari (CAV), nei quali opera
personale del soccorso appartenente alle organizzazioni di
volontariato di cui all'articolo 5, comma 4, lettera b),
adeguatamente addestrato per il soccorso e il trasporto
sanitario;
c) centri di ambulanze di base (CAB), nei quali opera il
personale dipendente o convenzionato degli enti di cui all'articolo
5, comma 4, lettere c) e d), adeguatamente addestrato per il
soccorso e il trasporto sanitario.
Articolo 10
(Personale del soccorso territoriale)
1. Il personale sanitario, tecnico e amministrativo assicura
l'attività di soccorso e di trasporto secondo il fabbisogno, i
profili e le posizioni funzionali individuati dall'Azienda USL, ai
sensi dell'articolo 8, comma 3, lettera f), della l.r.
5/2000.
2. Al fine di assicurare la tempestività dell'intervento
secondo il modello della rete di soccorso territoriale e la
continuità dei trasporti sanitari e in ossequio a quanto disposto
dall'articolo 5, comma 4, il SEUS si avvale, prioritariamente, dei
volontari del soccorso, adeguatamente formati sulla base delle
disposizioni regionali vigenti in materia, appartenenti alle
organizzazioni di volontariato del soccorso, iscritte nella
corrispondente sezione del registro regionale di cui all'articolo 6
della l.r. 16/2005. L'Azienda USL si avvale, inoltre, sulla base di
appositi accordi, di altri enti o soggetti privati autorizzati al
soccorso o al trasporto sanitario di infermi e feriti, i cui
addetti devono essere adeguatamente formati sulla base delle
disposizioni regionali vigenti in materia.
Articolo 11
(Accettazione ed emergenza sanitaria ospedaliera)
1. L'attività di accettazione ed emergenza sanitaria
ospedaliera è organizzata al fine di assicurare tempestivamente la
diagnostica e il trattamento in caso di emergenza-urgenza.
2. L'attività di accettazione ed emergenza sanitaria
ospedaliera è disciplinata dall'Azienda USL nell'atto aziendale, ai
sensi dell'articolo 10 della l.r. 5/2000.
Articolo 12
(Adempimenti di competenza dell'Azienda USL)
1. L'Azienda USL, nell'ambito della propria autonomia
organizzativa e nel rispetto delle disposizioni di cui alla
presente legge, adotta tutti gli atti necessari a disciplinare le
modalità di funzionamento del SEUS.
2. In particolare, entro quattro mesi dalla data di entrata
in vigore della presente legge, l'Azienda USL:
a) adotta specifici protocolli per l'organizzazione della
centrale operativa Valle d'Aosta Soccorso 118, finalizzati a
definirne i livelli di operatività e di responsabilità, e per
l'organizzazione dei trasporti sanitari;
b) definisce le modalità organizzative dei centri
traumatologici di cui all'articolo 6, le risorse necessarie per il
buon funzionamento del relativo servizio, i livelli di
responsabilità e di integrazione con la struttura ospedaliera e le
attrezzature necessarie all'espletamento delle attività dei centri
medesimi;
c) definisce le modalità organizzative delle sedi di
ambulanza SAM, CAV e CAB;
d) identifica gli standard informativi del SEUS integrabili
all'interno di un sistema informatizzato di cartella sanitaria
unica;
e) predispone e rende operativi i protocolli e le modalità
organizzative delle attività del personale tecnico dipendente
specializzato addetto alle attività di soccorso e trasporto di
infermi;
f) definisce le modalità organizzative di integrazione dei
MET e del personale dipendente con il dipartimento di emergenza,
secondo criteri di rotazione sia nelle strutture ospedaliere sia
sul territorio, al fine di assicurare corrette risposte alle
emergenze-urgenze;
g) disciplina, mediante protocolli operativi concordati con
il servizio di protezione civile, l'utilizzo sanitario dei mezzi di
elisoccorso, ai sensi dell'articolo 35 della l.r. 5/2000;
h) stipula appositi accordi per regolamentare le modalità
della collaborazione in materia di primo soccorso in ambito montano
con il Soccorso alpino valdostano e le società che gestiscono i
comprensori sciistici per quanto riguarda i pisteurs-secouristes di
cui all'articolo 4 della legge regionale 15 gennaio 1997, n. 2
(Disciplina del servizio di soccorso sulle piste di sci della
Regione);
i) stipula appositi accordi con il servizio di protezione
civile per la gestione di maxiemergenze e di emergenze non
convenzionali;
j) disciplina i rapporti con gli enti organizzatori di eventi
e manifestazioni, stabilendo le modalità del relativo
convenzionamento.
3. Entro sei mesi dalla data di entrata in vigore della
presente legge, al fine di migliorare l'efficacia, l'efficienza e
l'appropriatezza delle prestazioni, l'Azienda USL individua,
nell'ambito delle procedure di verifica e revisione della qualità
delle attività del SEUS, standard, indicatori e metodologie per una
corretta programmazione e valutazione delle attività di soccorso e
per la verifica dei risultati conseguiti.
4. Entro un anno dalla data di entrata in vigore della
presente legge, l'Azienda USL avvia il sistema di collegamento
informatico tra la centrale operativa Valle d'Aosta Soccorso 118,
le sedi SAM e la struttura ospedaliera adibita ad accettazione e
pronto soccorso, in applicazione degli standard informativi
definiti ai sensi del comma 2, lettera d).
5. L'Azienda USL predispone, nel rispetto delle disposizioni
regionali attuative delle linee guida approvate a livello statale,
appositi programmi di formazione ed aggiornamento del personale di
competenza addetto alle attività di cui alla presente legge. In
particolare, al fine di ottimizzare il ruolo dei medici di
continuità assistenziale rispetto alle problematiche
dell'emergenza-urgenza, l'Azienda USL predispone un apposito piano
di formazione permanente obbligatoria della durata minima di
cinquanta ore annuali individuali.
6. L'Azienda USL provvede a trasmettere annualmente alla
struttura regionale competente in materia di sanità una relazione
contenente le informazioni e i dati afferenti alle attività
disciplinate dalla presente legge.
Articolo 13
(Disposizioni finali)
1. La Giunta regionale, previo parere della Commissione
consiliare competente, è autorizzata ad apportare, con propria
deliberazione da pubblicare sul Bollettino ufficiale della Regione,
anche in esito alle informazioni e ai dati acquisiti ai sensi
dell'articolo 12, comma 6, modificazioni ed integrazioni
all'allegato A.
Articolo 14
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegato A
(Omissis)
Presidente
- La parola al relatore, Consigliera Viérin
Adriana.
Viérin A. (UV)
- Le Service des urgences sanitaires sur
plan régional fut institué dans notre région par la loi régionale
n° 21 le 4 mai 1998. Aujourd'hui nous allons examiner un nouveau
projet de loi en la matière, qui se propose de faire une mise à
jour de la loi précédente, afin de garantir une plus grande
synergie entre les différentes structures et le nombreux services
et organismes concernés sur l'ensemble du territoire, dans le but
d'assurer un niveau plus performant d'efficacité et d'efficience
dans le sillon tracé par le Plan pour la santé et le bien-être
2006-2008 approuvé par loi régionale n° 13 le 20 juin 2006.
Cette loi a retenu toute l'attention de la V
e
Commission et a fait l'objet d'un ample et constructif débat, qui a
abouti à la rédaction d'un texte de Commission en grande partie
partagé par les Commissaires. C'est donc sur ce nouveau texte que
l'Assemblée va devoir se pencher et ensuite s'exprimer
aujourd'hui.
Le système des urgences est désormais conçu comme une entité
opérationnelle unique, qui regroupe les acteurs et les structures
parsemés sur le territoire et l'Hôpital régional. Ceci dans le but
de fournir un service plus performant selon les différentes
typologies d'intervention, moyennant également une utilisation plus
rationnelle de toutes les figures professionnelles concernées.
L'article 1
er
définit les finalités de la loi: d'un
côté, l'organisation du système régional des urgences; de l'autre,
les modalités de transport sanitaire. L'article 2 contient les
définitions des locutions les plus courantes présentes dans le
texte de loi. L'article 3 concerne l'organisation du système qui se
compose de l'alerte sanitaire, du secours territorial et de
l'acceptation/émergence sanitaire hospitalière. L'article 4 établit
que le système des urgences est assuré par une centrale
opérationnelle dénommée "118" qui œuvre en
synergie avec les Forces de l'ordre, le Service de protection
civile, le Corps régional des sapeurs-pompiers, le Corps forestier
régional et le Secours alpin valdôtain. Pour ce qui est de cet
aspect, si important pour lancer le plus tôt et le plus
efficacement possible les secours demandés, un autre projet de loi
licencié par le Gouvernement le 14 février dernier et qui fera
l'objet d'un examen de la Commission compétente dans les jours qui
viennent...
(interruption d'un Conseiller, hors micro)
... déjà approuvé par la Commission... tu vois, il suffit de
relâcher un peu l'attention et tout se passe dans cette Région...
donc arrivera à l'examen final de l'Assemblée avant (parait-il) la
fin de cette législature. Il s'agit du projet de loi n° 205:
"Organisation de la centrale unique pour la gestion des appels de
secours", qui permettra une meilleure coordination des
interventions de secours avec une plus adéquate rationalisation des
moyens et des structures disponibles.
L'article 5 définit fonctions et modalités opérationnelles du
secours territorial. Il met également l'accent sur la collaboration
indispensable entre les ressources du service sanitaire régional,
les associations de bénévolat inscrites au Registre régional, la
Croix Rouge italienne, ainsi que les organismes privés dûment
autorisés par des conventions spécifiques. A ce propos 2
amendements ont été accueillis au cours des travaux de Commission:
à l'alinéa 4 on a effacé
"in ordine decrescente di priorità"
et, toujours au même alinéa, nous avons ajouté une lettre: la
lettre d), afin de ne pas mettre sur le même plan la Croix Rouge et
les organismes privés, en considération également de l'excellent
travail accompli jusqu'à présent par le personnel de la Croix Rouge
sur notre territoire.
L'article 6 insère les Centres traumatologiques en marge du
système des urgences et leur donne une tâche de crible, afin de
prêter un service local pour les cas de traumatisme qui ne
nécessitent pas d'une hospitalisation immédiate ou future. Bien
entendu, à ce propos un problème se pose puisque les centres en
question que nous trouvons sur le territoire, et plus spécialement
dans les stations touristiques, fournissent des soins moyennant le
paiement des mêmes et donc se posent sur un plan différent par
rapport à un système d'urgence qui se veut gratuit pour tout le
monde, mais évidemment, puisqu'ils existent et assurent une aide
précieuse dans des localités très éloignées des centres
hospitaliers, doivent remplir leur rôle et faire en sorte que les
cas les plus simples n'aillent pas tous engorger les services
hospitaliers. Il reste néanmoins indispensable une correcte et
prompte information aux usagers, afin qu'ils puissent décider en
toute liberté et en connaissance de cause si se faire soigner sur
place ou bien demander un transfert à l'Hôpital le plus proche. A
ce propos les services concernés nous ont assuré que les adeptes
aux premiers secours adoptent depuis toujours cette procédure et
continuerons de le faire à l'avenir. Il faudra...
Tibaldi
(fuori microfono)
- ... va bene che siamo
in campagna elettorale...
Viérin A. (UV)
- ... je partage le tracas du collègue
Tibaldi, mais, en considération du fait que mon rapport avait été
déposé lors du dernier Conseil, probablement tout le monde l'a lu
et donc il se passe de la lecture à l'assemblée; donc
tranquillisez-vous, lors de la discussion, sûrement mes collègues
seront là. Si vous permettez, je reprends. Il faudra bien sûr y
songer dans les protocoles qui seront rédigés par les services
compétents afin que les citoyens soient correctement informés.
L'article 7 précise quelle sera l'activité développée par les
médecins qui vont œuvrer dans le système des
urgences et définit les modalités de rotation intra-extra
hospitalière, afin d'assurer une effective intégration entre la
composante territoriale et l'Hôpital régional. Cet article a retenu
longtemps l'attention des membres de la V
e
Commission en
raison de la figure professionnelle des médecins d'urgence
territoriale, plus connus sous l'acronyme "MET", qui normalement
assurent une présence sur le territoire 24h/24 et 365 jours par an
(cette année 366). fin de parvenir à une meilleure utilisation des
médecins d'urgence territoriale et dans le but de leur assurer une
plus adéquate collocation et la meilleure formation possible, nous
avons supprimé l'alinéa 4 de l'article 7 et nous avons ajouté
l'article 8. Un article qui veut dépasser le système actuel, un
système qui ne donne pas les garanties nécessaires de stabilité du
personnel, qui ne permet pas à présent de procéder à une réelle
insertion de ces ressources dans un cadre plus général et pénalise
les mêmes médecins qui ne peuvent obtenir les spécialisations
agrées à cause de leur encadrement quasi précaire. Ces dispositions
devraient permettre, à terme bien évidemment, de dépasser tous les
problèmes et de donner une réponse aux attentes des médecins
concernés, mais plus en général permettra de qualifier et valoriser
un des anneaux du système, encore très faible en ce moment.
L'article 9 définit quels sont les emplacements territoriaux des
ambulances et en précise les caractéristiques.
L'article 10, outre à cerner le personnel sanitaire sur la base
de la loi régionale n° 5 du 25 janvier 2000, veut également mettre
en valeur le rôle et les compétences des associations de bénévolat
œuvrant dans le secours d'urgence, qui vont
coopérer avec les autres acteurs du système.
L'article 12 établit les temps et les modalités de la mise en
œuvre opérationnelle et fixe les délais dans
lesquels il faudra donner exécution aux différentes phases par
rapport à leur complexité. Les accomplissements plus urgents qui
devront voir le jour dans les 4 mois qui suivent la promulgation de
la loi concernent essentiellement les protocoles organisationnels
de l'activité de centrale "118". Ce même article prévoit que l'USL
adopte des plans de formation destinés au personnel concerné par le
système des urgences, avec une attention particulière vis-à-vis des
médecins d'assistance continue afin de les impliquer davantage.
L'article 13 prévoit que le Gouvernement régional pourra adopter
des modifications à l'annexe A à la présente loi par simple
délibération à 2 conditions: la première, après avoir acquis l'avis
de la Commission compétente; deuxièmement, il devra publier la
délibération sur le Bulletin officiel afin d'en assurer la plus
ample diffusion possible.
Nous avons ajouté l'article 14, la déclaration d'urgence, afin
de permettre aux bureaux compétents et aux organismes concernés de
procéder le plus rapidement possible à la mise en exécution des
normes adoptées.
L'annexe A que j'ai préalablement mentionné trace le profil
professionnel du chauffeur-secouriste et du technicien standardiste
de centrale.
Sur demande explicite des employés du "118" que nous avons pu
rencontrer lors des travaux de Commission, nous avons procédé à un
petit amendement à la lettre b), là où on parle de la vérification
des conditions d'efficience des moyens de transport, en supprimant
le terme "global" qui à notre avis également n'ajoutait rien au
sens de la phrase. Merci pour votre attention.
Si dà atto che dalle ore 17,36 presiede il Vicepresidente
Tibaldi.
Presidente
- È aperta la discussione generale.
La parola alla Consigliera Squarzino Secondina.
Squarzino (Arc-VA)
- In Commissione si è lavorato a lungo
su questo disegno di legge, cercando anche nelle audizioni di
approfondirne i vari aspetti. Vi è un elemento che è decisamente
positivo ed è il fatto che si vuole disegnare un'organizzazione
complessiva della gestione del sistema di emergenza e urgenza
sanitaria, ossia la volontà del legislatore è condivisibile ed è
quella di mettere in rete, cercando anche di individuare tutti i
soggetti utili a questo scopo, tutti coloro che a titolo diverso
sono coinvolti in tutte le varie fasi dell'emergenza sanitaria o
dell'urgenza sanitaria, tutte le operazioni che vanno fatte per
consentire, quando sul territorio c'è un evento che può essere
catastrofico - speriamo di no -, ma che può essere anche un evento
che interessa il singolo cittadino, per cui c'è l'esigenza di cure,
c'è tutto il sistema che funziona in modo tale da consentire
l'arrivo nel tempo più celere possibile della persona che ha
bisogno di queste cure. Non viene in tale sistema prevista la
disciplina dell'elisoccorso, anche perché su questo non sarebbe
possibile fare nulla, diversamente da quanto si fa in questo
momento, nel senso che il progetto che a suo tempo l'Assessore
Vicquéry aveva portato avanti di individuare comunque una
piattaforma di elisoccorso nell'attuale sede ospedaliera di Viale
Ginevra, questo progetto non ha potuto attuarsi, per cui
l'elisoccorso non è in grado... l'ammalato non può essere
trasportato direttamente dal luogo in cui è preso dall'elicottero
all'Ospedale attualmente esistente in Viale Ginevra. A parte
questo, il tentativo positivo di questo disegno di legge è quello
di integrare fra loro l'intervento ospedaliero con il territorio,
quindi il tentativo di mettere insieme il territorio con
l'Ospedale. Tale tentativo viene anche portato avanti cercando di
prevedere delle figure professionali che operano nei 2 versanti,
questa è un po' una novità di tale disegno di legge. Tale parte noi
la condividiamo certamente, come condividiamo anche il fatto che si
è voluto precisare, affrontando la questione dei medici
dell'emergenza territoriale, la volontà di dare una stabilità a
questo personale, ossia è emerso con chiarezza che se tale
personale continuamente ruota, non può essere formato e non può
essere preparato per lo scopo. Non solo, se questo personale non
viene valorizzato, ma rimane ai margini del sistema, non può dare i
contributi che invece, se ben formato, se inserito, se coinvolto e
motivato, potrebbe dare all'intero sistema. Su altri elementi poi
tornerò.
Qual è uno dei problemi che è emerso in modo chiaro nelle
audizioni? Che questa legge suole integrare fra loro il mondo dei
professionisti e il mondo del volontariato e in questo tentativo vi
sono ancora molti lati oscuri, molti elementi di frizione e molte
difficoltà, perché? È vero che è stato tolto in via prioritaria,
quindi è vero che si è tentato di non fare una graduatoria dei vari
soggetti che sono interessati al momento dell'emergenza, per cui
prima assolutamente i professionisti, poi i volontari, ma, al di là
di questo intervento, vi è la difficoltà di individuare con
chiarezza quali sono le tipologie di intervento alle quali
partecipa il "118" con tutto il suo personale preparato
professionalmente e predisposto per anche urgenze molto gravi,
rispetto alle altre tipologie diciamo più secondarie e meno
urgenti, a cui può partecipare anche il personale del volontariato
di altre associazioni: questo è emerso con chiarezza, ma non si è
visto ancora come questo può armonizzarsi. È quindi un problema che
è stato individuato ed è un problema che nasce qui; personalmente
sono rimasta molto colpita da quanto dicevano i responsabili
sindacali, che chiedevano una formazione, che chiedevano anche
personale nuovo formato e hanno detto molto candidamente che sono
oltre 12 anni che non c'è più nessun personale che è assunto e
soprattutto si dice che sono state formate delle persone, ma tali
persone sono una minima parte di queste oltre 30 persone formate,
quindi neanche 1/4 delle persone formate sono state coinvolte. Vi è
questa carenza di formazione, questa carenza da parte proprio del
personale che opera direttamente nel "118", tanto che alcuni di
questi dicevano: "siamo così oberati di lavoro che agli stessi
corsi di formazione che vengono fatti per i grandi eventi, a cui
partecipano i volontari, non possiamo partecipare perché non
abbiamo il tempo e non siamo in numero sufficiente da poter
partecipare"; questo per dire come esiste tale problema. Non credo
che una legge possa dare una risposta a questi problemi, però è
anche vero che tale provvedimento, che indica una strada, deve
prenderli in considerazione e, dato che questi problemi saranno via
via affrontati e definiti nei vari protocolli che la legge prevede
che saranno predisposti... se prendiamo l'articolo 12, vediamo che
vi sono diversi protocolli che l'azienda USL deve attuare sia per
organizzare la centrale operativa, sia per definire modalità
organizzative dei centri traumatologici, sia per definire modalità
organizzative delle varie sedi di ambulanze: questo è
importantissimo perché una delle richieste fatte era proprio
questa, ossia è vero che vogliamo decentrare, ma dobbiamo garantire
ai centri periferici, quindi a quelli che sono sedi di ambulanze
medicalizzate... bisogna dare a queste sedi tutto il personale
necessario e stabilmente, non un personale professionale che c'è
alcune ore e alcuni giorni e per il resto si fa riferimento al
volontariato, che svolge un altro tipo di funzione perché ha altre
competenze. Ancora questi protocolli definiscono modalità
organizzative con cui integrare tali medici di emergenza
territoriale con il personale che dipende dal Dipartimento di
emergenza... Ora, proprio perché la definizione di tali problemi
avviene attraverso questi protocolli, era emersa - chi era in
Commissione ha ben presente - la richiesta fatta dai rappresentanti
sindacali che nelle Commissioni, nelle sedi dove vengono definiti
tali protocolli siano presenti i soggetti interessati. In tale
senso abbiamo predisposto un ordine del giorno, che adesso facciamo
avere alla Presidenza, in cui chiediamo un impegno affinché nelle
sedi dove si definiscono questi protocolli vi siano i soggetti
interessati.
Probabilmente ci saranno, ma il fatto che tali rappresentanti
sindacali abbiano richiesto esplicitamente questa loro presenza e
siano più volte tornati su tale tema vuol dire che avevano una
forte preoccupazione; fra l'altro, credo che, nel momento in cui si
definiscono questi protocolli organizzativi, chi è chiamato ad
organizzarsi nel proprio lavoro con gli altri in base ad alcuni
criteri debba partecipare, essere coinvolto nelle decisioni, così è
in grado, da una parte, di far vedere le difficoltà e le esigenze;
d'altra parte, di capire le esigenze degli altri e condividerle,
diventare convinto dell'organizzazione che si è voluta predisporre.
Credo anche che, se si lavora insieme, territorio ed Ospedale,
forse si riesce anche a creare una cultura nuova, per cui alcuni
obiettivi che i medici ci hanno indicato come importanti da
raggiungere e che adesso non sono ancora ben definiti forse si
possono raggiungere. Fra questi obiettivi c'è, per esempio, una
migliore definizione e distinzione di ruoli da una parte e
integrazione dall'altra dei medici di emergenza territoriale e dei
medici per la continuità assistenziale, nel senso che questi non
possono continuare ad agire ciascuno per conto proprio. Ancora:
forse andrebbero ripensati anche i modi dell'accettazione
ospedaliera, nel senso che una cosa è l'accettazione ospedaliera
che dovrebbe essere possibile a tutti in ogni momento, dall'altra
parte c'è l'accettazione di emergenza. Credo che alcuni di questi
obiettivi possano essere meglio raggiunti se si lavora tutti quanti
insieme nel momento in cui anche si definiscono i protocolli.
Un'osservazione per quanto riguarda l'articolo 6 dei centri
traumatologici: noi pensiamo che questi centri traumatologici, non
quelli che sono finalizzati ad erogare i servizi per i turisti,
perché lì è tutto un altro discorso, ma i centri traumatologici sul
territorio devono entrare nei LEA, ossia nei livelli essenziali di
assistenza, quindi devono essere gratuiti, perché io, ad esempio a
La Thuile, se ho bisogno di un servizio, di una visita, devo venire
ad Aosta all'Ospedale, non posso utilizzare tale centro
traumatologico gratuitamente come gratuitamente utilizzerei
l'Ospedale? Questo andrebbe anche meglio chiarito, non tanto un
servizio aggiuntivo, ma un servizio che è compreso nei livelli di
assistenza e quindi gratuito. Non abbiamo presentato un emendamento
in questo senso, ho visto però che altri - mi sembra il gruppo "La
Casa delle Libertà" - lo abbia presentato e noi appoggiamo tale
scelta.
Un elemento ancora riguarda l'allegato: qui sull'allegato A in
cui si cerca di individuare il profilo professionale di alcuni
operatori, l'autista soccorritore, l'operatore di centrale,
l'attività di formatore... a noi sembra che questo tentativo di
definire in modo preciso e puntuale tutte le competenze non sia
forse il modo migliore per risolvere la questione, nel senso che
già - come alcuni in audizione ci dicevano - si rischia che
un'attività che abbiamo dimenticato di mettere... allora quella non
si può fare, oppure - e questa mi sembra l'osservazione più
interessante - noi ci limitiamo in questo momento, marzo 2008, a
mettere per iscritto, quindi a fissare con una norma di legge
alcune caratteristiche di tali professioni, che sono definite
sull'esperienza e sulla situazione odierna, ma, dato che sono
professioni che sono in via di evoluzione anche a livello
nazionale, forse fra poco tempo saremo costretti a rivederli. Noi
avremmo preferito che queste definizioni non vi fossero, ma che il
profilo dei vari responsabili, delle varie figure professionali che
qui vengono elencate nell'allegato fosse definito all'interno di
accordi sindacali, dato che è una materia di contrattazione
sindacale. Perché qui si rischia di definire una figura
professionale che, dal punto di vista remunerativo, è inferiore
alla remunerazione che oggi quelle figure professionali hanno. In
questo senso avremmo preferito che l'allegato A non ci fosse, ma
che questi profili fossero definiti all'interno di una
contrattazione sindacale... da fare eventualmente uno dei tanti
punti dell'articolo 12...
Si dà atto che dalle ore 17,55 assume la presidenza il
Presidente Perron.
Presidente
- Do lettura dell'ordine del giorno presentato
dalla Consigliera Squarzino Secondina con i Consiglieri Bortot,
Venturella, Fontana Carmela e Sandri:
Ordine del giorno
Preso atto che nella fase di applicazione del D.L. n. 190
(Disciplina del sistema regionale di emergenza-urgenza sanitaria)
sono previsti diversi protocolli per l'organizzazione della
centrale operativa, per la programmazione e la valutazione di
attività di soccorso ecc.;
Considerato che, nella Commissione consiliare competente, in
sede di audizione dei rappresentanti sindacali, è emersa l'esigenza
che nelle sedi in cui vengono definiti tali protocolli siano
presenti tutti gli operatori interessati.
Il Consiglio regionale
Impegna
i responsabili di tali protocolli, l'Amministrazione
regionale e l'USL, a far partecipare, nelle sedi dove vengono
definiti tali protocolli, i rappresentanti dei soggetti
interessati.
F.to: Squarzino Secondina - Bortot - Venturella - Fontana
Carmela - Sandri
Ricordo che sull'atto sono stati presentati numerosi
emendamenti, se vi è la necessità di discuterli...
La parola al Vicepresidente Tibaldi.
Tibaldi (CdL)
- Per alcune considerazioni su questo
disegno di legge, ma soprattutto sul sistema dell'emergenza
sanitaria, sistema che vige grazie alla legge n. 21/1998 di cui
ricorre quest'anno il decennale, che ha istituito il servizio di
emergenza sanitaria territoriale e che nei suoi fondamenti, nelle
sue linee ispiratrici sottolineava l'importanza del decentramento
territoriale dei servizi sanitari attraverso l'implementazione
funzionale e professionale delle strutture di emergenza e
specialistiche. Con questi desideri nacque sullo scadere di quella
legislatura la legge n. 21 e con alterne vicende è stata applicata,
gestita e ha propagato i suoi effetti talvolta più benefici,
talvolta più complessi e infausti sul territorio. Sappiamo che
questi 10 anni sono stati caratterizzati da un fatto, ovvero la
perdurante difficoltà di reperire medici di emergenza territoriale,
i cosiddetti "MET" e, di conseguenza, dalla difficoltà di
programmare in maniera completa i turni sulle sedi decentrate di
Morgex, di Châtillon e di Donnas. La relatrice prima parlava di MET
H24, che per molto tempo sono rimasti una dicitura sulla carta, la
copertura totale oraria si è verificata ancora ultimamente
solamente in alcuni casi, secondo una cronologia settimanale e
mensile che ha visto dei turni spesso vuoti, con degli spostamenti
a scacchiera da una sede all'altra, con ricorsi a "soluzioni
tampone", con difficoltà di garantire l'emergenza territoriale in
periodi anche delicati. Mi riferisco in particolare alle recenti
vacanze di Natale, al ponte della "Immacolata" dove la sede di
Morgex è stata presidiata da un solo medico, quella di Donnas da 2,
mentre la centrale di Aosta risultava addirittura sprovvista del
medico di soccorso durante le ore notturne. Questi fatti sono stati
oggetti di una nostra interpellanza presentata nel dicembre scorso
all'Assessore Fosson ed era un po' il sintomo di una difficoltà che
perdura da tempo e che lo stesso Assessore ha ammesso di voler
superare con questa proposta di legge che è in fase di gestazione
da diversi mesi. Si sono tentate più strade per cercare di colmare
tale carenza di medici di emergenza territoriale, che sono le
figure professionali che dovrebbero evitare la tragedia o almeno
limitare gli effetti infausti di un incidente, che coinvolge una
persona o più persone, ma queste soluzioni si sono poi rivelate più
volte, con corsi professionalizzanti organizzati "ad hoc"
insoddisfacenti. I MET formati sono migrati verso altre Regioni,
dove hanno trovato remunerazioni o comunque attenzioni più
significative nei confronti delle loro aspettative
professionali.
Oggi si arriva con una proposta legislativa che indubbiamente
riordina, crediamo in maniera più adeguata, il sistema
dell'emergenza-urgenza sanitaria, includendo i centri
traumatologici da un lato, cercando di creare quella sinergia e non
quella concorrenza fra coloro che appartengono agli organici
sanitari e coloro che invece fanno parte della galassia del
volontariato, che costituisce un pilastro importante nell'ambito
del sistema di emergenza- urgenza sanitaria, la Croce Rossa e altri
enti che partecipano alla funzione di salvare delle vite umane o
perlomeno di alleviare loro delle difficoltà e delle sofferenze.
Arriviamo con il disegno di legge n. 190 che qualifica i ruoli e le
funzioni dei singoli operatori coinvolti e non solo le
professionalità mediche, ma anche le professionalità che danno una
forte valenza e un forte supporto agli stessi medici: mi riferisco
agli infermieri e agli autisti soccorritori che completano
l'"équipe" che si trova sull'ambulanza e che spesso svolgono
funzioni se non propriamente mediche, ma che hanno comunque
un'importanza notevole dal punto di vista sanitario e di tutela
dell'individuo soccorso. Il disegno di legge n. 190 è stato
approfondito con una serie di audizioni in Commissione, ha una sua
impostazione organica e ordinata, il nostro gruppo consiliare ha
sottolineato alcuni passaggi che potrebbero essere meglio scritti,
proponendo degli emendamenti che riguardano alcuni articoli di
questo documento. Crediamo che il sistema di emergenza sanitaria
valdostano possa essere migliorato secondo una logica di
decentramento che è stata instaurata dal 1998 e che, pur avendo
avuto delle difficoltà nella sua fase applicativa, ha tuttavia
dimostrato una certa risposta a fronte degli incidenti o le
esigenze di soccorso che si sono via via manifestate. Tuttavia il
sistema di emergenza-urgenza sanitaria può essere migliorato. Sarà
questa legge a costituire la risposta giusta alle esigenze che oggi
reclama il sistema nel suo complesso? Noi lo auspichiamo anche
sotto altri profili, quello di un coordinamento più unitario. Oggi
c'è una pluralità di soggetti al vertice di questo sistema, che
coordinano talvolta all'unisono, talvolta in maniera più distonica
le funzioni di intervento sul territorio. Auspichiamo che vi sia
una sola mente a coordinare tutto questo complesso di fattori
umani, professionali, tecnici e organizzativi e non vi sia una
dispersione come si è verificato ultimamente, nelle decisioni,
magari una contraddizione in certe decisioni, che si riverbera
sull'efficacia e l'efficienza delle funzioni svolte da tutti questi
operatori. Riconosciamo una grande professionalità agli operatori
del servizio sanitario, agli effettivi e una altrettanto elevata
professionalità da parte dei volontari, che sono stati anche
oggetto di corsi formativi pagati dalla Regione, corsi che hanno
elevato il livello di queste persone - sono circa 800 - che si
propongono all'aiuto del prossimo, senza percepire alcuna
corresponsione, né stipendio. La Regione ha fatto una legge "ad
hoc" sul volontariato ed è opportuno che il pilastro del
volontariato venga ulteriormente valorizzato per far sì che lavori
e cooperi in forma sinergica e non concorrenziale con i sanitari
effettivi.
Mi fermo qui, lascio altre considerazioni ai colleghi Frassy e
Ottoz, visto che la legge è stata approfondita anche da loro, e
naturalmente questi approfondimenti sono scaturiti in emendamenti
che chiederemo poi di verificare insieme, magari in un momento in
cui sarà disposta una sospensione dei lavori.
Presidente
- La parola al Consigliere Comé.
Comé (SA)
- In apertura del mio intervento vorrei anch'io
esprimere l'apprezzamento per l'attuale stato del servizio di
soccorso sanitario operante in Valle: disposizioni coerenti,
dotazioni di mezzi, adeguata ed attenta programmazione sono alla
base di un'efficienza che molte Regioni ci invidiano. Tutto questo
però non sarebbe nel concreto possibile se non avessimo a
disposizione risorse umane efficienti: intendo riferirmi
esplicitamente ad un personale medico, paramedico e tecnico in
molti casi di eccezionale qualità e parlando di personale non
intendo parlare soltanto dei dipendenti dell'azienda USL, ma in
particolare degli operatori che militano nelle associazioni di
volontariato e nella Croce Rossa italiana. Sono essi, coniugando
efficacia del servizio e forte spinta alla solidarietà umana nei
confronti di chi soffre, a rappresentare l'autentico valore
aggiunto per un sistema sanitario che rimane fra i migliori. Pur
tuttavia, spazio per migliorare le proprie prestazioni ne rimane
sempre ed ancora qualche anello nella catena del trattamento
dell'emergenza-urgenza sanitaria va calibrato con rinnovata
attenzione. Il disegno di legge di cui ci occupiamo si propone di
rendere più efficaci i vari e delicati passaggi, quelli iniziali
incerti e difficili, nella catena di un efficace intervento
sanitario quando in gioco sono le condizioni di salute di una
persona.
È dunque questa una legge che vuole rendere razionalmente
conseguenti e conseguenzialmente tempestivo il soccorso nelle
concitate fasi dell'allarme, dell'intervento, del trasporto. La
fase dell'allarme e la supervisione operativa su tutti gli
adempimenti successivi viene assunta da "Valle d'Aosta 118",
centrale operativa opportunamente collegata con tutte le altre
strutture di intervento immediato impiegabili: la Protezione
civile, il Soccorso alpino, i vigili del fuoco, il Corpo forestale,
associazioni di volontariato sanitario e Croce Rossa, ma anche con
le strutture sanitarie ambulatorie dei medici di emergenza
territoriali, con i centri traumatologici, con l'Ospedale, con i
centri di ricovero e cure esterne rispetto alla Regione. Il
collegamento è duplice, assicurato dal numero telefonico a chiamata
gratuita "118", si avvale anche della rete radiounificata di
protezione civile, della quale assume il ruolo di componente
sanitaria. Fondamentale ritengo al momento del primo intervento,
finalizzato a stabilizzare le funzioni vitali dell'infortunato, il
ricorso, oltre che al personale dipendente USL, agli operatori
volontari e ai membri della Croce Rossa, opportunamente addestrati
secondo una pianificazione costante e aggiornata. Per questi stessi
operatori si supera finalmente la rigida distinzione fra autisti
barellieri, soccorritori per giungere all'identificazione di
un'unica qualifica di operatori specializzati in tutte le diverse
fasi dell'operazione di soccorso. La medicalizzazione
dell'emergenza-urgenza sanitaria impone l'impiego massiccio e
razionalizzato di tutte le risorse professionali, mobilitabili sul
territorio, ricomprendendo in prima fase, anche per la particolare
conformazione orografica della regione, quelle più vicine
all'evento prodottosi. In proposito, fra l'altro, mi pare
condivisibile - questo è stato sottolineato sia dalla relatrice,
sia dalla collega Squarzino - che in V Commissione si sia voluto
con un emendamento coinvolgere in questa attività i medici di
emergenza territoriale, permettendo loro di superare il sistema
attuale, per essere inquadrati nella dirigenza medica del ruolo
sanitario dei MET, che permetterà di partecipare ai corsi di
formazione e specializzazione, garantendo quindi miglior qualità
del servizio, funzione di raccordo importante a metà fra la
medicalizzazione e il trasporto dell'infortunato per essere quella
assegnata ai centri traumatologici.
Relativamente al trasporto di infermi e infortunati sia in
situazioni di emergenza urgenza che nei servizi programmabili,
un'oculata organizzazione della centrale operativa dovrà prevedere
la valorizzazione ottimale sia dei mezzi, sia degli equipaggi
direttamente detenuti dall'USL, sia di quelli in carico alle
associazioni di volontariato e alla Croce Rossa, prevenendo le
eventuali sovrapposizioni di competenze, secondo una logica che
sappia valorizzare insieme professionalità e spinta ideale
solidaristica. L'ospedalizzazione infine, atto finale, ma che
auspico non sempre necessario per l'efficace soluzione dei singoli
casi di emergenza urgenza, viene già svolta da oggi con la
necessaria efficienza ed efficacia dalle nostre strutture
ospedaliere, in ciò ottemperando appieno a quanto disposto
all'articolo 10 della legge regionale n. 5/2000.
Per quanto riguarda poi l'ordine del giorno che ho visto
presentato dalla collega Squarzino, a firma anche degli altri 4
Consiglieri, vorrei solo ricordare che in Commissione era emersa
l'esigenza che si possano definire i protocolli con gli operatori
interessati, ma questa era una volontà che era emersa da tutta la
Commissione, era solo per puntualizzare.
Presidente
- La parola alla Consigliera Squarzino
Secondina.
Squarzino (Arc-VA)
- Volevo dire adesso al Presidente
Comé che non era mia intenzione scavalcare nessuno e che, se in un
attimo di sospensione il Presidente Comé intende con gli altri
membri della Commissione stendere un nuovo testo che dica le stesse
cose, noi ritiriamo volentieri questo ordine del giorno e siamo
disposti a firmare il testo tutti insieme, predisposto dalla V
Commissione.
Président
- La parole au Conseiller Frassy.
Frassy (CdL)
- Penso che, rispetto alle questioni che
sono state esaminate anche in Commissione, vi siano delle risposte
che da parte dell'Assessore o da parte della relatrice non siano
state date e sono delle risposte che penso debbano essere fornite
nel momento in cui l'aula si appresta ad esprimere un voto su
questo disegno di legge. Il collega Tibaldi nell'intervento
precedente ha evidenziato la problematica che tuttora è la
problematica dei MET. Sulla problematica dei MET il nostro punto di
vista è stato riassunto dal collega Tibaldi rispetto a quella
attività ispettiva che il nostro gruppo nel corso di tutta la
legislatura ha effettuato, di conseguenza sulla totale
insoddisfazione di come funzionava il servizio stesso, per certi
versi condividiamo la preoccupazione di dare una maggiore
qualificazione professionale ai MET, ma ahimè, o ahi... MET, se
vogliamo ironizzare su questa sigla, dimentichiamo le fonti
normative che hanno istituito i MET e dimentichiamo anche le
competenze legislative che ha l'Amministrazione regionale.
L'Amministrazione regionale non ha competenza legislativa in
materia di inquadramento del personale sanitario, il personale
sanitario è inquadrato in base a leggi dello Stato; noi andiamo a
prendere la figura dei MET che è istituita con legge dello Stato e
li andiamo a passare nei ruoli regionali o, meglio, nei ruoli
dell'USL. Al di là dei maggiori oneri, ma ci può stare avere dei
maggiori oneri per avere delle maggiori qualificazioni...
(interruzione dell'Assessore Fosson, fuori microfono)
... Assessore, le sto facendo un ragionamento sul quale
gradiremmo avere una risposta, ma non una risposta sottovoce,
quanto una risposta sulla quale confrontarci politicamente.
Riteniamo pertanto che vi sia il rischio fondato che la norma che
va a ridefinire l'inquadramento dei MET sia una norma a rischio di
incostituzionalità, poi temiamo che, non avendo competenze in
materia di personale, una volta presi i MET e passati nei ruoli
dell'USL, vi sia l'evidenza che quei posti da MET sono scoperti e
che si rimette in moto quel meccanismo che cerchiamo di superare
attraverso l'inquadramento nei ruoli dell'USL dei MET stessi. Penso
che questo non sia un argomento da sottovalutare, perché una buona
parte di tale norma sintetica è incentrata sulla funzione dei
medici dell'emergenza territoriale. Sarebbe allora opportuno
chiarirci prima di arrivare alla votazione qual è dal punto di
vista procedurale la legittimità di questa operazione e soprattutto
se non ricadiamo nell'obbligo di assumere altri MET e di non avere
risolto alcunché, o se invece è possibile mantenere la figura dei
MET inquadrati nei ruoli dell'USL. Su questo in Commissione non c'è
stata assolutamente chiarezza e noi pensiamo sia giunto il momento
di dare delle risposte: questo è il primo nodo.
Il secondo nodo - e anche su questo secondo nodo abbiamo
presentato degli emendamenti - riguarda la problematica degli
ambulatori che vengono definiti centri traumatologici. Già nella
scorsa legislatura avevamo sostenuto l'esigenza di inserire nel
sistema sanitario regionale in maniera organica l'operatività dei
centri traumatologici, centri che fino a poco tempo fa erano
gestiti in via esclusiva da personale esterno ai ruoli dell'USL
Valle d'Aosta e che recentemente - ne va dato atto all'Assessore
Fosson - sono stati in parte recuperati anche a una rotazione e a
una gestione del personale dell'USL della Regione Valle d'Aosta.
Con questo disegno di legge dal titolo: "Disciplina del sistema
regionale di emergenza-urgenza sanitaria" sembrerebbe - uso il
condizionale - che finalmente vengano considerati parte integrante
della struttura sanitaria regionale i centri traumatologici.
L'articolo 6 ad esso dedicato prevede alcune modalità di
funzionamento e su questo nulla da eccepire, lo abbiamo sempre
chiesto che tali potenzialità in termini di strutture e in termini
di personale non fossero limitate alla stagione sciistica invernale
e di conseguenza a beneficio quasi esclusivo della componente
turistica, ma potessero essere utilizzati anche dai residenti come
primo presidio sul territorio. Dobbiamo dire che l'articolo 6
recepisce quella che è stata un'istanza da noi avanzata negli anni,
tardivamente rispetto al nostro punto di vista, ma comunque la
recepisce. Quello che non riteniamo accettabile è la filosofia
finale riassunta nel comma 4 dell'articolo 6; in sostanza il
Valdostano che va in Pronto soccorso in virtù di una situazione di
emergenza-urgenza ha una prestazione sanitaria totalmente gratuita.
Il Valdostano invece che in virtù di una scelta funzionale ad
un'economia del servizio sanitario regionale... perché è evidente
che trasportare da una vallata laterale una persona al Pronto
soccorso dell'Ospedale regionale ha dei costi per la struttura
sanitaria, di conseguenza si ipotizza di utilizzarli.... cito:
"... filtro territoriale per il tempestivo trattamento in loco
di eventi traumatici..."
, però alla fine chi va lì paga.
Sosteniamo allora che questo non sia accettabile, nel senso che
questo tipo di servizio, se sostitutivo del servizio di pronto
soccorso, deve essere equiparato al pronto soccorso...
(nuova interruzione dell'Assessore Fosson, fuori
microfono)
... perché così è scritto, Assessore; d'altronde nulla
vieterebbe nell'ambito della gestione della struttura sanitaria
regionale di creare dei pronto soccorso, nulla al di là dei costi;
ma partendo dal presupposto che i centri ci sono, partendo dal
presupposto che l'infrastrutturazione esiste, partendo dal
presupposto che il personale sanitario esiste, è condivisibile la
filosofia di integrarli nel sistema, ma se vengono integrati nel
sistema dell'emergenza-urgenza e se la valutazione fatta a monte
dalla struttura sanitaria di non ricoverare in pronto soccorso, ma
di fare la prestazione di emergenza-urgenza, non la prestazione
ambulatoriale su visita che può essere prenotabile e dunque
prestazione differibile... qui stiamo parlando della legge
regionale sul sistema di emergenza urgenza, in sostanza voi create
con i centri traumatologici dei presidi territoriali decentrati del
pronto soccorso, di conseguenza va applicata la stessa gratuità che
è prevista per l'accesso al pronto soccorso. Possiamo condividere
la differenziazione dalla prestazione resa, nel senso che se la
prestazione è resa in un contesto ludico, che è quello di chi va a
divertirsi sciando, possiamo capire che ognuno sia responsabile
degli oneri che derivano dal rischio che corre e che di conseguenza
lo sciatore infortunato sia tenuto a pagare quella tariffazione che
già adesso paga, ma il ricovero del residente, del lavoratore che,
anziché in pronto soccorso, viene assistito dal centro
traumatologico, riteniamo che debba essere gestito e trattato in
maniera diversa: questa è una scelta politica, Assessore, non ci
venga a dire che tale scelta è una scelta differente. Le diciamo di
più: proprio per "non andare consapevoli" di quello che può essere
l'aggravamento dei costi di gestione di una sanità già più cara
rispetto alla media nazionale, riteniamo che possa essere mantenuto
il ticket sul servizio reso a chi si infortuna sulle piste, mentre
essere esentato chi è lì ricoverato in virtù di una prestazione di
primo soccorso, di emergenza e di urgenza.
Ultima questione: a noi sembra che vi sia una dimenticanza
nell'andare a ridisegnare la normativa in materia di emergenza,
perché la vecchia legge - la n. 21/1998 - avrebbe dovuto essere
abrogata. Non abrogando con questa legge la precedente del 1998,
abbiamo 2 norme che rischiano di entrare in conflitto nel regolare
le problematiche dell'emergenza sul territorio.
Gradiremmo una risposta a questi rilievi, che riteniamo essere
essenziali per poter esprimere in maniera compiuta un voto finale,
perché in linea di principio riteniamo utile tale ridefinizione del
sistema, riteniamo utile l'approccio di valorizzazione dei
volontari del soccorso, ma rimaniamo perplessi su questi aspetti.
Non entro invece su un altro aspetto più di dettaglio che
affronteremo in sede di esame degli emendamenti, che è quello delle
convenzioni, ma di questo ci riserviamo di parlare sull'emendamento
specifico che riguarda il problema delle convenzioni.
Président
- La parole au Conseiller Sandri.
Sandri (PD)
- Tratterò soltanto una parte degli elementi
che abbiamo messo in evidenza in Commissione e una parte delle
questioni che ci interessano, perché sono già state trattate in
parte da altri colleghi molto bene, anche quelli del gruppo "La
Casa delle Libertà" hanno puntato il dito sui punti su cui
concordiamo, per cui ci teniamo ad evidenziare 2 o 3 note
fondamentali: la prima è un giudizio positivo della legge, nel
senso che è una legge necessaria, una legge utile, una legge che
potrà portare un benessere e dei dati positivi alla nostra Regione
e questo perché in Commissione si è lavorato in modo costruttivo,
nel senso che a me ha fatto piacere che alcuni emendamenti che
avevamo proposto, ne cito uno: l'inserimento del Corpo forestale
della Regione, siano stati accettati e questo a testimonianza che,
quando c'è un confronto con animo positivo e non si parte con le
barricate come fanno altri Assessori, il risultato consente di
portare ad un coinvolgimento e quindi anche a dei risultati
positivi. Lo stesso dicasi dell'aver tolto la classifica dei buoni
e dei cattivi nel volontariato, rispetto ad esempio alla Croce
Rossa ci era quasi venuto in mente guardando il primo progetto di
legge che forse l'innamoramento per la Croce Rossa era finito e
adesso c'era l'innamoramento per il volontariato. Ci siamo
sbagliati, va bene così, credo che il fatto di aver recepito che
tutti questi elementi concorrono paritariamente al funzionamento
del soccorso sia un segnale molto positivo e quindi salutiamo
questo come uno di quei passi in avanti che sono legati al
confronto in Commissione, un confronto senza pregiudizi e, come
spesso accade, in questo caso con dei risultati positivi.
Detto delle cose positive, passiamo adesso a quelle un po' meno
positive, perché anche qui possiamo fare dei passi avanti anche in
questo dibattito consiliare. Il primo punto è sui centri
traumatologici, per motivazioni un po' diverse da quelle dei
colleghi del gruppo "La Casa delle Libertà" riteniamo opportuno
"stralciare" il problema dei centri traumatologici, nel senso che è
una materia su cui conviene riflettere più approfonditamente e
questo potrà essere fatto nella prossima legislatura, perché? Il
motivo concreto e banale è quello che si diceva prima: che senso ha
che in una struttura per l'emergenza il cittadino valdostano paghi
pur avendo un presidio territoriale lì, che viene riconosciuto per
legge che fa parte dell'emergenza sanitaria, mentre invece a
livello di Pronto soccorso non succede. Ho l'impressione che qui ci
si debba chiarire su che funzionalità possano avere i centri
traumatologici per l'emergenza. Ho l'impressione che siano
estremamente limitati proprio perché nascono con caratteristiche
destinate ad un determinato tipo di mercato, per cui propenderei
per l'idea di non inserirli in questo tipo di legge e prevedere
invece un inquadramento in un altro settore: quello dei presidi
territoriali, ambulatoriali, a livello di normali presidi del
territorio, perché credo che il cittadino, quando comincia a
pensare che esiste un presidio dell'emergenza, se ha un taglio, va
al Centro traumatologico, ma al Centro traumatologico non gli danno
i punti, non sono nelle condizioni di farlo e non lo potrebbero
essere. Il rischio qui è di dare delle illusioni di un presidio
territoriale di emergenza, che probabilmente non può rispondere
alle aspettative della popolazione e focalizzare tutto sul fatto
che si fa pagare è limitativo, è semplicemente sintomo di un
disagio che c'è di ritrovarsi questo tipo di presidio all'interno
di tale provvedimento. La finisco qui, la potremo approfondire se
esamineremo gli emendamenti in un'interruzione dei lavori.
L'altro dato su cui non ci troviamo molto d'accordo, anche se
non è esplicitamente negativo dal punto di vista del testo, è che
sulla questione del territorio non viene ben definito in che
modalità si distribuisce l'emergenza. Vi sono varie dizioni ma che
non... allora l'USL della Valle d'Aosta è divisa in 4 distretti, ma
vogliamo tenerne conto? Se non si articola con la normale
organizzazione dell'USL, il rischio è che vengano fuori delle
confusioni, delle sovrapposizioni, dei problemi. Noi abbiamo deciso
quello, il Piano sanitario regionale dice quello, forse era meglio
essere più chiari al riguardo, poi l'Assessore mi dirà: "noi
intendiamo effettivamente che sia su base distrettuale", ma a
questo punto scriviamolo! A meno che non vi siano altri progetti,
ma allora lo si dica e ci si spieghi i motivi per cui non si
sceglie quel tipo di distribuzione, per motivi tecnici che posso
non conoscere o comunque non aver percepito, c'è la necessità di
fare un unico ambito, oppure 2 ambiti non lo so, però credo che
questo dovrebbe essere un tema su cui essere stati più chiari. In
alcuni momenti si arriva a dei giochi di parole che fanno anche un
po' pensare, perché all'articolo 9 si dice:
"in base alle
particolari condizioni orografiche dei ruoli e ai relativi tempi di
percorrenza"
, ossia c'è un'aleatorietà di nuovo sul tipo di
organizzazione che non consente di dare un giudizio positivo su
questa impostazione della legge. Preferiamo, in questo senso
abbiamo presentato gli emendamenti, che vi sia un marcato e preciso
riferimento alla distrettualità, ai 4 distretti della Valle
d'Aosta.
Sul MET non mi dilungherò ulteriormente, difendo però un'idea
che è importante, ossia l'esperienza dei MET credo... e non è detto
che con questa legge si riesca a comporla perché qualche dubbio di
costituzionalità che ha posto prima il collega Frassy ce lo abbiamo
avuto anche noi, perché è una norma su cui non abbiamo competenza
legislativa primaria, quindi è molto dubbia, ma, poniamo che vada
tutto bene, non risolve il problema, perché? Sappiamo benissimo che
non ci sono maree di Valdostani che si stanno iscrivendo a
Medicina, perché c'è il numero chiuso e per altre motivazioni,
quindi in futuro, per quanto riguarda la nostra produzione di
personale all'altezza di ricoprire questo ruolo, non ci dobbiamo
attendere dei grandi numeri, o che vi sia il numero che copra il
fabbisogno che ci sarà in Valle nei prossimi anni, ma allora perché
non proviamo a fare una sterzata e proviamo a puntare sulle nostre
risorse, su uno sviluppo endogeno e sostenibile perché misurato
alle nostre capacità? Ossia prevedere delle figure di infermieri
professionali che consentano opportunamente addestrati...
sfruttando magari corsi di specializzazione o "master" da attivare
presso l'Università della Valle d'Aosta, il corso universitario per
infermieri che c'è in Valle... in modo che sul territorio vi siano
degli operatori che possano dare un intervento di livello superiore
a quello che può essere dato dal volontario o da queste nuove
figure che sono state identificate e che per molti versi possono
sostituire ampiamente quella del medico, che, fra l'altro, potrebbe
non esserci, potrebbe non essere formato, ha tutti quei problemi
che i MET hanno avuto in questi anni. Cosa succede? Non è che
andiamo a stravolgere l'organizzazione, trasportiamo sul territorio
quello che sta succedendo abitualmente in Ospedale da 50 anni. Nei
reparti di notte, se c'è un'emergenza, chi interviene? Innanzitutto
interviene l'infermiere professionale, da sempre; al Pronto
soccorso come primo impatto chi è che arriva? L'infermiere
professionale, quindi il prevedere un ragionamento perché, al posto
di insistere sui MET, che sicuramente per un certo periodo potranno
dare un supporto, ma avviare la possibilità che, oltre alla figura
del MET, vi sia anche quella dell'infermiere professionale
specializzato nel soccorso.
Volevo solo evidenziare ancora un paio di questioni. Non abbiamo
capito come mai si è voluto adottare una terminologia tutta
regionale, mentre in tutto il resto d'Italia si usano delle sigle e
dei nomi diversi, comunque un "divertissement" che rischia solo di
far confusione quando ci si telefona fra Pont-Saint-Martin e Ivrea
per capire chi è che sta chiamando e chi non sta chiamando. Per
quanto riguarda il problema delle postazioni territoriali di
ambulanza e mezzi di soccorso, non abbiamo capito che senso ha fare
questa suddivisione fra le sedi delle ambulanze medicalizzate e i
centri di ambulanza dei volontari e i centri di ambulanza di base,
che invece sono differenziati e non si capisce su quale questione
tecnica, perché fanno esattamente lo stesso tipo di servizio, ossia
quello di base. Che poi sia fatto dai volontari, riguardo a questo
aleggia qui sotto la volontà in qualche modo di dare preferenza ai
volontari; la preferenza ai volontari la si fa in modo
completamente diverso, la si fa non perdendo mesi e anni per
recuperare delle divise, la si fa andando a migliorare il tipo di
funzionamento del volontariato, soprattutto della formazione, del
controllo dei requisiti... per favorire che i giovani vadano a fare
i volontari, che la cittadinanza entri, perché abbiamo tutta una
serie di situazioni in cui il volontariato ormai è al limite della
sufficienza. Rischiamo allora che questo mondo decada e non è
facendolo un privilegiato rispetto alla Croce Rossa che riusciremo
a rafforzarlo, ma facendo delle operazioni concrete di supporto del
volontariato sul territorio. Credo che, dal punto di vista della
legge, tutto ciò sia anche controproducente, perché rischia di
mettere solo della zizzania fra diverse componenti del sistema di
emergenza, che invece, proprio per il tipo di compito che ha, di
zizzania lì non bisognerebbe mettercela. Dare un'impressione di non
avere nessuna differenza fra i figli, che non vi siano figli e
figliastri quindi credo sia utile al funzionamento. Se poi questa
impressione che abbiamo avuto è semplicemente legata a qualche cosa
formale e non è sostanziale, ne saremo assolutamente contenti e
credo che ci avvieremmo soprattutto se da parte dell'Assessore ci
sarà la volontà di un confronto come ha avuto in Commissione... per
cui si possano accogliere alcuni degli emendamenti che sono stati
proposti dalle differenti componenti della minoranza... il nostro
voto potrebbe essere un voto favorevole al progetto di legge.
Président
- La parole à l'Assesseur à la santé, au
bien-être et aux politiques sociales, Fosson.
Fosson (UV)
- Siccome questa è una legge molto
importante, deve accogliere tutti i consigli... alcuni non sono
stati forse espressi dal punto di vista tecnico in modo corretto,
però propongo 10 minuti di interruzione per vedere se riusciamo a
trovare un accordo.
Presidente
- Non vi è alcuna difficoltà da parte della
Presidenza, la seduta è sospesa per 15 minuti.
Si dà atto che la seduta è sospesa dalle ore 18,44 alle ore
19,48.
Presidente
- Possiamo riprendere la discussione. È stato
presentato alla Presidenza un nuovo ordine del giorno, sostitutivo
del precedente che vi è stato distribuito e che è attualmente in
corso di distribuzione, un ordine del giorno che porta la firma dei
colleghi Viérin Adriana, Comé, Fontana Carmela, Frassy, Maquignaz,
Squarzino Secondina e Vicquéry. Sono stati poi depositati alla
Presidenza alcuni sub-emendamenti a degli emendamenti depositati in
precedenza, anche questi sono in corso di distribuzione.
La parola all'Assessore alla sanità, salute e politiche sociali,
Fosson.
Fosson (UV)
- C'è stato un accordo sul rifacimento di
alcuni emendamenti che sono stati consegnati.
Presidente
- Se non vi sono altri interventi, dichiaro
chiusa la discussione generale.
La parola all'Assessore alla sanità, salute e politiche sociali,
Fosson.
Fosson (UV)
- Dispiace soltanto limitare a pochi minuti
un lavoro che va avanti da un anno e che fornisce non solo una
"mise à jour" di una legge sull'emergenza, ma a livello nazionale è
la prima legge che accoglie dentro una normativa un insieme di
servizi che la Valle d'Aosta fa, alcuni anche specifici come
l'elisoccorso, i centri traumatologici e soprattutto i distretti
periferici di emergenza del "118" e dei volontari. Soprattutto
tralascio diverse considerazioni, ma non il ringraziamento alla
relatrice e alla V Commissione, che hanno lavorato molto
attivamente su un argomento che era difficile; così voglio
ringraziare i Dirigenti dell'Assessorato, la dott.ssa Aymonod, il
dott. Ferrero che è stato molto prezioso su questo argomento, ma
soprattutto ringrazio tutti gli operatori del "118", i volontari,
la Croce Rossa, tutti quelli che hanno lavorato cercando di "limare
gli angoli" per dare un sistema di emergenza che sia sempre più
funzionale e sempre più organizzato senza lasciare che vi siano
delle possibilità di equivoci. Una legge che introduce 2 figure
molto importanti: quella dell'autista ambulanziere che non è
normato a livello nazionale, di cui la nostra legge fornisce una
prima regolamentazione, e che solo dopo quindi potrà essere
determinato un problema sindacale (non ci può essere oggi il
problema sindacale su una figura che non è normata), così anche il
voler portare i MET alla dipendenza prevedendo una loro entrata in
un sistema di formazione e di sinergie ancora più preciso, di cui
ci rendiamo conto del rischio di incostituzionalità. "Un sistema
che già funziona bene" è stato detto da molti, ma che con questa
riorganizzazione con dei protocolli, che seguiranno entro 4 mesi in
modo preciso a carico dell'azienda, sarà in grado di dare una
ancora maggiore "performance".
Presidente
- Iniziamo l'esame dell'articolato. Prima di
votare l'articolato votiamo il nuovo ordine del giorno - che è
sostituisce, se interpreto bene, il precedente - che è stato
depositato alla Presidenza.
La parola alla Consigliera Squarzino Secondina.
Squarzino (Arc-VA)
- Votiamo volentieri questo ordine del
giorno firmato da tutti i membri della V Commissione, che riprende
il testo che il nostro gruppo aveva preparato e siamo contenti,
come avevo detto prima in sede di discussione generale, che tutta
la Commissione faccia proprio questo obiettivo perché ci sembra
importante che tutti i soggetti interessati siano coinvolti nel
momento in cui vengono predisposti i diversi protocolli che
definiscono ruoli, competenze e procedure.
Presidente
- La parola al Consigliere Sandri.
Sandri (PD)
- Rapidamente per esprimere soddisfazione
perché si è messo in evidenza e si è concordato su questo testo, ma
per esprimere anche un po' di imbarazzo, Signor Presidente, lei lo
potrà capire meglio forse di altri, perché le dichiarazioni che ha
appena fatto l'Assessore alla sanità alla chiusura di questo
procedimento, se si rileggono pensando che sia il candidato al
Senato delle prossime elezioni politiche, evidentemente esprimono
un poco di disagio per l'utilizzo di quest'aula per la propaganda
politica e non è ovviamente il caso di ritornare al fatto che oggi
non si discuterà della risoluzione che abbiamo presentato. Credo
comunque che, da questo punto di vista, si possa anche affidare al
buon senso e il buon senso potrebbe portare nelle prossime
settimane a che tutto si svolga regolarmente; in Valle d'Aosta lo
abbiamo dimostrato molte volte, penso che da parte degli
interessati un comportamento che tenga conto di tali nostre
sollecitazioni può essere utile affinché tutto si svolga nel
miglior modo possibile.
Presidente
- Pongo in votazione l'ordine del giorno nel
nuovo testo che recita:
Ordine del giorno
Preso atto che nella fase di applicazione del D.L. n. 190
(Disciplina del sistema regionale di emergenza-urgenza sanitaria)
sono previsti diversi protocolli per l'organizzazione della
centrale operativa, per la programmazione e la valutazione di
attività di soccorso ecc.;
Considerato che, nella Commissione consiliare competente, in
sede di audizione dei rappresentanti sindacali, è emersa l'esigenza
che nelle sedi in cui vengono definiti tali protocolli siano
presenti tutti gli operatori interessati.
Il Consiglio regionale
Impegna
i responsabili di tali protocolli, l'Amministrazione
regionale e l'USL, a far partecipare, nelle sedi dove vengono
definiti tali protocolli, i rappresentanti di tutti i soggetti
interessati.
F.to: Viérin Adriana - Comé - Fontana Carmela - Frassy -
Maquignaz - Squarzino Secondina - Vicquéry
Consiglieri presenti, votanti e favorevoli: 34
Il Consiglio approva all'unanimità.
Presidente
- Ricordo che votiamo il nuovo testo
predisposto dalla V Commissione.
Pongo in votazione l'articolo 1:
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 2:
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 3:
Consiglieri presenti, votanti e favorevoli: 34
Il Consiglio approva all'unanimità.
Presidente
- Pongo in votazione l'articolo 4:
Consiglieri presenti, votanti e favorevoli: 34
Il Consiglio approva all'unanimità.
Presidente
- All'articolo 5 vi è l'emendamento n. 1 del
"Partito Democratico".
La parola al Consigliere Sandri.
Sandri (PD)
- Ritiro tutti gli emendamenti salvo il nuovo
testo dell'emendamento n. 5 che è all'articolo 9.
Presidente
- L'emendamento n. 1 del "Partito Democratico"
è ritirato; ne do lettura per il verbale:
Emendamento
All'art. 5, comma 3, lettera c) dopo la parola "istituisce"
sono aggiunte le parole: ", su base distrettuale".
Pongo in votazione l'articolo 5:
Consiglieri presenti, votanti e favorevoli: 34
Il Consiglio approva all'unanimità.
Presidente
- All'articolo 6 vi è l'emendamento n. 2 del
"Partito Democratico", che è ritirato; ne do lettura per il
verbale:
Emendamento
L'art. 6 è abrogato.
Vi è poi l'emendamento n. 1 del gruppo "La Casa delle
Libertà".
La parola al Consigliere Frassy.
Frassy (CdL)
- In maniera sintetica per chiarire che
l'emendamento da noi introdotto sostiene che i centri
traumatologici debbano e possano rientrare nei livelli essenziali
dell'assistenza regionale e possano essere gestiti, come dicevo
prima in illustrazione generale, in maniera articolata e
differenziata a seconda delle prestazioni che vengono effettuate e
se sono prestazioni effettuate - si scrive nell'emendamento -
"al servizio dei comprensori sciistici"
e dunque conseguenti
agli eventi traumatologici di chi va a divertirsi, mantengono la
caratteristica attuale di essere servizi aggiuntivi e, di
conseguenza, di essere servizi che comportano la compartecipazione
alla spesa, se invece svolgono una funzione a servizio del
territorio di primo soccorso della popolazione residente, in
analogia a quanto accade alla prestazione effettuata in pronto
soccorso, non dovrebbero prevedere il pagamento della prestazione
per i residenti: questo è il senso dell'emendamento così come lo
abbiamo scritto.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Come abbiamo spiegato, l'emendamento non
può essere accolto perché genera confusione; il fatto che entri nei
LEA aggiuntivi regionali potrà essere visto in futuro, ma questo è
previsto all'articolo 12, punto b), in cui l'azienda potrà definire
nuove modalità organizzative dei centri traumatologici. Faccio
presente che già adesso nei centri traumatologici che sono al di
fuori dei LEA sia regionali, sia nazionali... e, anche se fossero
introdotti a livello regionale, sarebbero comunque al di fuori
tutti i turisti. A questi centri traumatologici afferiscono gli
stranieri che hanno il 100% di copertura assicurativa. I
Valdostani, come i turisti, facendo un biglietto a cui aggiungono
1,5 euro, hanno la possibilità di avere una copertura assicurativa
e questa copertura nell'anno scorso è stata del 35%. Faccio
presente che già adesso i centri traumatologici hanno una doppia
tariffazione, una tariffazione quasi uguale ai ticket per i
residenti e una tariffazione invece più elevata per chi non è
residente e che già i centri traumatologici forniscono con un
ticket prestazioni di visite ortopediche.
Presidente
- La parola alla Consigliera Squarzino
Secondina.
Squarzino (Arc-VA)
- Concordiamo con l'emendamento
formulato dal gruppo "La Casa delle Libertà", era stata una
richiesta emersa in Commissione molto chiara proprio da parte del
Primario del servizio di emergenza, nel senso che, come già dicevo
nella mia relazione alla legge, se noi attiviamo questi centri
traumatologici in periferia, possiamo offrire proprio alla
popolazione locale che si trova in periferia un servizio
importantissimo, come quelli che accedono all'Ospedale. Non capisco
allora perché non possiamo considerarli gratuiti come gli altri
servizi, poi è chiaro che per i turisti la cosa è diversa, perché è
un servizio che viene dato all'interno dell'assicurazione... ma qui
si parla della popolazione locale.
Presidente
- Pongo in votazione l'emendamento n. 1 del
gruppo "La Casa delle Libertà", che recita:
Emendamento
Il comma 4 dell'articolo 6 è così sostituito:
"4. L'accesso dell'utenza ai centri traumatologici è
gratuito. La prestazione effettuata al servizio dei comprensori
sciistici, invece, costituisce servizio aggiuntivo - non ricompreso
nei livelli essenziali di assistenza erogati dalla Regione - è
diretta e comporta la partecipazione alla relativa spesa, ai sensi
dell'articolo 35, comma 6, della legge regionale 25 gennaio 2000,
n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione).".
Consiglieri presenti: 34
Votanti: 30
Favorevoli: 7
Contrari: 23
Astenuti: 4 (Ferraris, Fiou, Fontana Carmela, Sandri)
Il Consiglio non approva.
Presidente
- Pongo in votazione l'articolo 6:
Consiglieri presenti: 33
Votanti: 26
Favorevoli: 26
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- All'articolo 7 gli emendamenti n. 3 e n. 4
del "Partito Democratico" sono ritirati; ne do rispettivamente
lettura per il verbale:
Emendamento
All'art. 7, comma 2, le parole "sedi territoriali" sono
sostituite con le parole "sedi distrettuali".
Emendamento
All'art. 7, comma 2, dopo la parola "(MET)" sono aggiunte le
parole: "o infermieri professionali opportunamente
formati".
Pongo in votazione l'articolo 7:
Consiglieri presenti, votanti e favorevoli: 34
Il Consiglio approva all'unanimità.
Presidente
- All'articolo 8 vi è l'emendamento n. 1
dell'Assessore Fosson.
La parola alla Consigliera Squarzino Secondina.
Squarzino (Arc-VA)
- Volevo chiedere all'Assessore Fosson
un'informazione: perché ha voluto aggiungere i medici convenzionati
per l'emergenza sanitaria visto che l'articolo parlava di medici di
emergenza territoriale sanitaria e già per quelli si parlava di
incarico a tempo indeterminato. Qual è l'elemento nuovo che ha
voluto aggiungere?
Presidente
- La parola all'Assessore alla sanità, salute
e politiche sociali, Fosson.
Fosson (UV)
- È una precisazione dell'ufficio, avevamo
preparato questo emendamento in Commissione, poi, siccome i medici
di emergenza territoriale sono convenzionati e possono essere
convenzionati a tempo indeterminato o a tempo determinato, si è
voluto chiarire con questo articolo che possono passare alla
dipendenza quelli che sono convenzionati a tempo indeterminato.
Presidente
- Pongo in votazione l'emendamento n. 1
dell'Assessore Fosson, che recita:
Emendamento
L'articolo 8 è sostituito dal seguente:
"Art. 8
(Inquadramento nella dirigenza medica del ruolo sanitario dei
medici di emergenza territoriale)
1. I medici convenzionati per l'emergenza sanitaria
territoriale titolari di incarico a tempo indeterminato in servizio
alla data di entrata in vigore della presente legge presso
l'Azienda USL, con un'anzianità di 5 anni di effettivo servizio
anche non continuativo presso la medesima, sono inquadrati, a
domanda, nella dirigenza medica del ruolo sanitario, previo
giudizio di idoneità ai sensi del decreto del Presidente del
Consiglio dei ministri 12 dicembre 1997, n. 502 (Regolamento
recante norme per l'inquadramento nel ruolo medico del Servizio
sanitario nazionale di incaricati del servizio di guardia medica e
medicina dei servizi).
2. La Giunta regionale provvede con propria deliberazione a
definire le procedure per l'inquadramento in ruolo del personale di
cui al comma 1.".
Consiglieri presenti: 34
Votanti e favorevoli: 30
Astenuti: 4 (Frassy, Lattanzi, Ottoz, Tibaldi)
Il Consiglio approva.
Presidente
- All'articolo 8 così come emendato vi è il
sub-emendamento a firma del Consigliere Frassy e dell'Assessore
Fosson all'emendamento n. 2 del gruppo "La Casa delle Libertà"; do
lettura dell'emendamento n. 2 di tale gruppo per il verbale:
Emendamento
All'articolo 8 aggiungere il seguente comma:
"3. La procedura di cui al presente articolo non comporta
maggiori oneri a carico del Bilancio regionale.".
Pongo in votazione il sub-emendamento del Consigliere Frassy e
dell'Assessore Fosson, che recita:
Sub-emendamento
All'articolo 8 aggiungere il seguente comma:
"3. Gli eventuali maggiori oneri derivanti dall'applicazione
del presente articolo trovano copertura nell'ambito del
finanziamento annuale trasferito all'Azienda USL e sono regolati
con l'accordo di programma di cui all'articolo 7 della l.r.
5/2000.".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 8 nel testo
così emendato:
Articolo 8
(Inquadramento nella dirigenza medica del ruolo sanitario dei
medici di emergenza territoriale)
1. I medici convenzionati per l'emergenza sanitaria
territoriale titolari di incarico a tempo indeterminato in servizio
alla data di entrata in vigore della presente legge presso
l'Azienda USL, con un'anzianità di 5 anni di effettivo servizio
anche non continuativo presso la medesima, sono inquadrati, a
domanda, nella dirigenza medica del ruolo sanitario, previo
giudizio di idoneità ai sensi del decreto del Presidente del
Consiglio dei ministri 12 dicembre 1997, n. 502 (Regolamento
recante norme per l'inquadramento nel ruolo medico del Servizio
sanitario nazionale di incaricati del servizio di guardia medica e
medicina dei servizi).
2. La Giunta regionale provvede con propria deliberazione a
definire le procedure per l'inquadramento in ruolo del personale di
cui al comma 1.
3. Gli eventuali maggiori oneri derivanti dall'applicazione
del presente articolo trovano copertura nell'ambito del
finanziamento annuale trasferito all'Azienda USL e sono regolati
con l'accordo di programma di cui all'articolo 7 della l.r.
5/2000.
Consiglieri presenti: 32
Votanti e favorevoli: 28
Astenuti: 4 (Frassy, Lattanzi, Ottoz, Tibaldi)
Il Consiglio approva.
Presidente
- All'articolo 9 i colleghi Fosson, Sandri e
Fontana Carmela hanno presentato un nuovo testo dell'emendamento n.
5 del "Partito Democratico"; do lettura dell'emendamento nel
vecchio testo:
Emendamento
All'art. 9, comma 2, sono abrogate le parole "in base alle
particolari condizioni orografiche dei luoghi e ai relativi tempi
di percorrenza" e sono sostituite con le parole "su base
distrettuale".
L'emendamento n. 6 del "Partito Democratico" è ritirato; ne do
lettura per il verbale:
Emendamento
All'art. 9, comma 3, è abrogata la lettera b) e nella lettera
c) è aggiunta dopo le parole "comma 4, lettere" la seguente parola
"b)".
Pongo ora in votazione il nuovo testo a firma dell'Assessore
Fosson e dei Consiglieri Sandri e Fontana Carmela dell'emendamento
n. 5 del "Partito Democratico", che recita:
Emendamento
All'articolo 9, comma 2, prima delle parole "alle particolari
condizioni orografiche" sono premesse le parole "su base
distrettuale, in relazione".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 9 nel testo
così emendato:
Articolo 9
(Postazioni territoriali di ambulanze e mezzi di soccorso e
trasporto)
1. L'attività di soccorso e di trasporto di infermi è
esercitata mediante ambulanze ed automediche, con le modalità
stabilite dall'articolo 35bis della l.r. 5/2000 e dalle relative
disposizioni applicative.
2. Le postazioni territoriali di ambulanze sono distribuite
sul territorio regionale su base distrettuale, in relazione
alle particolari condizioni orografiche dei luoghi e ai relativi
tempi di percorrenza, al fine di ridurre al minimo l'intervallo di
tempo durante il quale il paziente rimane privo del supporto
assistenziale. Le postazioni territoriali di ambulanze sono
allertate esclusivamente dalla centrale operativa Valle d'Aosta
Soccorso 118 attraverso il sistema integrato di
teleradiocomunicazioni informatizzato.
3. Le postazioni territoriali fisse di ambulanze sono
classificate nel modo seguente:
a) sedi di ambulanze medicalizzate (SAM), attive nell'arco
delle ventiquattro ore per tutti i giorni dell'anno, in cui opera,
di norma, personale tecnico dipendente specializzato, i cui compiti
e le cui funzioni sono definiti, nel rispetto della normativa
statale vigente, nell'allegato A, e personale sanitario, dipendente
o convenzionato;
b) centri di ambulanze dei volontari (CAV), nei quali opera
personale del soccorso appartenente alle organizzazioni di
volontariato di cui all'articolo 5, comma 4, lettera b),
adeguatamente addestrato per il soccorso e il trasporto
sanitario;
c) centri di ambulanze di base (CAB), nei quali opera il
personale dipendente o convenzionato degli enti di cui all'articolo
5, comma 4, lettere c) e d), adeguatamente addestrato per il
soccorso e il trasporto sanitario.
Consiglieri presenti, votanti e favorevoli: 33
Il Consiglio approva all'unanimità.
Presidente
- All'articolo 10 vi è un sub-emendamento a
firma del Consigliere Frassy e dell'Assessore Fosson
all'emendamento n. 3 del gruppo "La Casa delle Libertà"; do lettura
per il verbale dell'emendamento di tale gruppo:
Emendamento
Il comma 2 dell'articolo 10 è così sostituito:
"2. Al fine di assicurare la tempestività dell'intervento
secondo il modello della rete di soccorso territoriale e la
continuità dei trasporti sanitari e in ossequio a quanto disposto
dall'articolo 5, comma 4, il SEUS si avvale - a parità di
prossimità dei presidi in loco - prioritariamente, dei volontari
del soccorso, adeguatamente formati sulla base delle disposizioni
regionali vigenti in materia, appartenenti alle organizzazioni di
volontariato del soccorso, iscritte nella corrispondente sezione
del registro regionale di cui all'articolo 6 della l.r. n. 16/2005.
L'Azienda USL si avvale, inoltre, sulla base di appositi accordi,
di altri enti o soggetti privati autorizzati al soccorso o al
trasporto sanitario di infermi e feriti, i cui addetti devono
essere adeguatamente formati sulla base delle disposizioni
regionali vigenti in materia.".
Do lettura del sub-emendamento del Consigliere Frassy e
dell'Assessore Fosson all'emendamento n. 3 del gruppo "La Casa
delle Libertà":
Sub-emendamento
Dopo le parole "si avvale", sostituire l'inciso "a parità di
prossimità dei presidi in loco" con "in base alla valutazione della
centrale operativa".
Lo pongo in votazione:
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 10 nel testo
così emendato:
Articolo 10
(Personale del soccorso territoriale)
1. Il personale sanitario, tecnico e amministrativo assicura
l'attività di soccorso e di trasporto secondo il fabbisogno, i
profili e le posizioni funzionali individuati dall'Azienda USL, ai
sensi dell'articolo 8, comma 3, lettera f), della l.r.
5/2000.
2. Al fine di assicurare la tempestività dell'intervento
secondo il modello della rete di soccorso territoriale e la
continuità dei trasporti sanitari e in ossequio a quanto disposto
dall'articolo 5, comma 4, il SEUS si avvale, in base alla
valutazione della centrale operativa
, prioritariamente dei
volontari del soccorso, adeguatamente formati sulla base delle
disposizioni regionali vigenti in materia, appartenenti alle
organizzazioni di volontariato del soccorso, iscritte nella
corrispondente sezione del registro regionale di cui all'articolo 6
della l.r. 16/2005. L'Azienda USL si avvale, inoltre, sulla base di
appositi accordi, di altri enti o soggetti privati autorizzati al
soccorso o al trasporto sanitario di infermi e feriti, i cui
addetti devono essere adeguatamente formati sulla base delle
disposizioni regionali vigenti in materia.
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 11:
Consiglieri presenti, votanti e favorevoli: 33
Il Consiglio approva all'unanimità.
Presidente
- All'articolo 12 l'emendamento n. 7 del
"Partito Democratico" è ritirato; ne do lettura per il verbale:
Emendamento
All'art. 12, al comma 2 le parole "quattro mesi" sono
sostituite dalle parole "un anno".
Vi è inoltre l'emendamento n. 4 del gruppo "La Casa delle
Libertà".
La parola al Consigliere Frassy.
Frassy (CdL)
- Questo emendamento va a definire una norma
che potremmo definire aperta, nel senso che alla lettera h) si dice
che possono essere stipulati appositi accordi per regolamentare le
modalità della collaborazione in materia di primo soccorso in
ambito montano e queste convenzioni possono essere stipulate con il
Soccorso alpino e le società degli impianti a fune. La
preoccupazione che abbiamo è che attraverso questa lettera h) in
maniera surrettizia si trasferiscano con convenzioni, per essere
chiari, discutibili, ulteriori risorse che sfuggono ai controlli
dei centri di spesa non tanto del Soccorso alpino valdostano quanto
delle società funiviarie. Pensavamo perciò che la nostra
precisazione fosse dovuta, Assessore, nel senso che siamo d'accordo
che vi siano degli appositi accordi, ma andavamo a precisare
nell'emendamento che fossero operativi gli accordi, ossia
sinergici, e non onerosi e fossero finalizzati a coordinare le
materie di primo soccorso in ambito montano. Anche perché
l'istituzione dei "pisteurs-secouristes", avvenuta con una legge
che ormai ha quasi 10 anni, comporta oneri significativi a carico
del bilancio dell'Amministrazione regionale e, visto che i
"pisteurs-secouristes" non riusciamo ad immaginarceli operativi al
di fuori delle piste, anche perché per legge devono stare lì, ci
domandiamo come è possibile che qualcuno possa ipotizzare degli
accordi, delle convenzioni onerose, perché l'espressione
dell'Assessore di non voler accogliere questi emendamenti ci lascia
intendere che il nostro sospetto abbia un suo fondamento, ossia che
si vogliano trasferire ulteriori risorse finanziarie. È ovvio che
se dovessimo ipotizzare, tanto per esemplificare, l'onere dei
"pisteurs-secouristes" di andare a prestare soccorso a quelli che
parcheggiando si rompono una gamba e penso che siano da "contare
sulle dita di una mano"... ma comunque dovrebbero garantire
l'operatività sui piazzali delle funivie... sarebbe giustificata
una convenzione onerosa a vantaggio dei bilanci delle società
funiviarie: questo non lo riteniamo accettabile, né serio, per tale
motivo abbiamo presentato questo emendamento. Ricordo che c'è una
legge recente: la legge n. 5 del 2007, che nel regolamentare
l'organizzazione del Soccorso alpino valdostano stanzia annualmente
1,35 milioni di euro per le attività del Soccorso alpino
valdostano. Pensiamo che tutto quello che accade all'interno della
gestione dell'emergenza urgenza sanitaria, coinvolgendo società
funiviarie (pisteurs-secouristes) e il Soccorso alpino, non possa
creare degli scenari nuovi rispetto a quelli per i quali sono
finanziate opere nel soccorso alpino e "pisteurs-secouristes". Se
l'emendamento non dovesse essere accolto come ci pare essere
l'indicazione dell'Assessore, è evidente che questa norma non è
funzionale all'emergenza urgenza, ma è funzionale alla gestione di
equilibri finanziari.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Il dubbio ci può essere, ma dietro a degli
accordi ci possono anche essere degli accordi positivi, non è detto
che debbano essere negativi, perché poi tutti questi accordi sono
demandati a dei protocolli di intesa con l'ASL. Togliere tale
possibilità di fare in futuro, per esigenze che in questo momento
ci sfuggono, un accordo fra emergenza e Soccorso alpino ci sembra
di limitare la positività di questi accordi.
Presidente
- Pongo in votazione l'emendamento n. 4 del
gruppo "La Casa delle Libertà", che recita:
Emendamento
Il comma 2, lettera h), dell'articolo 12 è così
sostituito:
"h) stipula appositi accordi operativi e non onerosi per
coordinare le modalità in materia di primo soccorso in ambito
montano con il Soccorso alpino valdostano e le società che
gestiscono i comprensori sciistici per quanto riguarda i
pisteurs-secouristes di cui all'articolo 4 della legge regionale 15
gennaio 1997, n. 2 (Disciplina del servizio di soccorso sulle piste
di sci della Regione);".
Consiglieri presenti: 33
Votanti: 31
Favorevoli: 8
Contrari: 23
Astenuti: 2 (Ferraris, Fiou)
Il Consiglio non approva.
Presidente
- Pongo in votazione l'articolo 12:
Consiglieri presenti: 33
Votanti e favorevoli: 27
Astenuti: 6 (Bortot, Frassy, Lattanzi, Ottoz, Squarzino
Secondina, Tibaldi)
Il Consiglio approva.
Presidente
- Pongo in votazione l'articolo 13:
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'articolo 14:
Consiglieri presenti: 32
Votanti e favorevoli: 28
Astenuti: 4 (Frassy, Lattanzi, Ottoz, Tibaldi)
Il Consiglio approva.
Presidente
- All'allegato A vi è l'emendamento n. 2
dell'Assessore Fosson, che recita:
Emendamento
L'allegato A, paragrafo dedicato all'attività di tecnico
operatore di centrale, punto d) è sostituito dal seguente:
"d) Filtrare e fornire tutte le informazioni richieste
dall'utente che siano disponibili nella banca dati della centrale
operativa;".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'allegato A nel testo
emendato:
Consiglieri presenti e votanti: 33
Favorevoli: 31
Contrari: 2
Il Consiglio approva.
Presidente
- Pongo in votazione il disegno di legge nel
suo complesso:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Ottoz, Squarzino
Secondina, Tibaldi)
Il Consiglio approva.
