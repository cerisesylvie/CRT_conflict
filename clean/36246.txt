Classificazione
ELEZIONI



Oggetto del Consiglio n. 494 del 12 marzo 2014 - Resoconto
OGGETTO N. 494/XIV - Reiezione di risoluzione:
"Preoccupazione per presunte pratiche illegittime alle elezioni
regionali del 2013 e tutela della libertà di scelta e della dignità
dell'elettorato valdostano".
Presidente -
Per l'illustrazione, la parola il collega
Ferrero.
Ferrero (M5S) -
Grazie Presidente.
Abbiamo scoperto o, meglio, direi che abbiamo avuto la conferma
che in Valle d'Aosta la democrazia è in vendita. Anche se in pochi
minuti, è un dovere per noi, oggi, come Movimento Cinque Stelle e
come esponenti dell'opposizione tutta, esprimere la nostra opinione
su quanto è successo recentemente ed è stato portato a conoscenza
tramite la stampa.
Quando abbiamo fatto campagna elettorale, per quanto riguarda il
sottoscritto e il collega Cognetta, uno dei momenti che sicuramente
è stato più importante, è stato più entusiasmante ed è stato anche
più gradito, è stato il contatto con gli elettori: siamo andati,
invitati da famiglie (persone che non conoscevamo), abbiamo
parlato, abbiamo cercato di spiegare, non avevamo posti di lavoro
da regalare, promesse da fare, ma dovevamo riuscire a far sognare
la gente su un progetto di cambiamento della Valle d'Aosta che
molti si aspettavano. Non abbiamo offerto né banconote da 50 euro,
né da 100 euro; addirittura diverse volte, imbarazzati, abbiamo
dovuto chiedere se potevano darci un piccolo contributo di qualche
euro per la campagna elettorale, perché ovviamente non avevamo
soldi a disposizione, e quindi abbiamo dovuto ancora ricorrere al
buon cuore delle persone che ci avevano invitato e che si erano
rese disponibili.
"Vado al comizio in mezzo ai baccanotti"
: questa è una
parte della telefonata intercettata, e sono delle parole
dell'unionista di ferro Davide Perrin, Assessore al Comune di
Torgnon...sempre sue parole, dopo le elezioni, anzi, appena dopo le
elezioni:
"non è arrivato un voto...vado a recuperare",
come
se ci fosse una specie di formula "soddisfatto o rimborsato", un
acquisto al grande magazzino. Scherzoso, certo, questo riferimento
con il termine "baccanotti", scherzoso ma dispregiativo;
dispregiativo perché in quel termine c'è il disprezzo per i propri
elettori, il disprezzo di un unionista per gli elettori dell'Union
Valdôtaine, elettori che vengono trattati come una specie di carne
da macello elettorale, una cosa che veramente è disgustosa! Un
giovane rampollo dell'Union Valdôtaine, venuto forse su anche in
quella famosa
"Jeunesse"
, che fortunatamente non è tutta
così, lo sappiamo, rampollo dalla vita facile, che è cresciuto tra
i soldi e il potere, convinto di una sua superiorità intellettuale
rispetto ai suoi elettori "baccanotti", che vengono considerati
come una perdita di tempo per chi, i voti - probabilmente, dato che
l'inchiesta non è ancora conclusa - è abituato ad averli con altri
sistemi.
Provo compassione, neanche rabbia, provo profonda compassione
per una persona del genere, non c'è altro sentimento per una
persona del genere. Certo, è tutta colpa sua, è tutta colpa di
Davide Perrin o è colpa anche di padri antichi di un'inchiesta di
voto di scambio del 1993, in cui un allora sindacalista del SAVT,
tanto per non fare nomi, Rosina Rosset, e l'attuale Segretario
particolare, nonché Sindaco di Quart, dell'Assessore Marguerettaz,
Giovanni Barocco, al secolo "Jean Barocco", si dilettavano con
borse di nylon con dentro 30 mila...erano ancora 30 milioni
dell'epoca, che giravano con personaggi sinistri e per questo
venivano anche, in un primo tempo, condannati. Certo, con padri del
genere non possiamo che avere dei figli del genere!
Siamo indignati dalle dichiarazioni del Sindaco di Torgnon, che
difende - che difende l'indifendibile, a spada tratta - ancora uno
dei suoi Assessori dopo aver letto il testo delle intercettazioni
telefoniche e si scaglia, si scaglia in maniera violenta contro la
stampa, contro una testata
on line
che ha fatto il suo
dovere di cronaca! Quando i giornalisti fanno il loro dovere danno
fastidio...anch'essa giornalista, un esempio veramente triste per
tutti noi! Vedete, siamo andati al congresso dell'Union Valdôtaine,
e già all'epoca ci siamo resi conto che ci sono due Union
Valdôtaine, una Union Valdôtaine che è quella dei sacchetti di
plastica con il denaro all'interno e un'Union Valdôtaine che
all'interno mugugna, ma non ha avuto la forza, se non con le parole
del Segretario uscente, che hanno rappresentato un grido di dolore
ma di responsabilità per qualcuno che aveva la consapevolezza di
quello che stava succedendo e che, ovviamente, schiacciato da quei
" poteri forti" è stato messo da parte.
Oggi io penso che noi tutti, qui - noi
in primis,
dell'opposizione - ci sentiamo tutti "baccanotti" e ci sentiamo
anche tutti "terroni", perché pensiamo veramente che i valdostani,
i valdostani veri stiano da questa parte. Invitiamo tuttavia i
Consiglieri dell'Union Valdôtaine a fare una riflessione, una
riflessione profonda. I traditori...attenzione, in questo momento,
con quello che è successo e con i silenzi che ci sono stati
all'interno dell'Union Valdôtaine, ebbene, i traditori dell'Union
Valdôtaine, degli ideali e dei principi sono all'interno dell'Union
Valdôtaine...i traditori non stanno fuori! Quindi attenzione,
riflettete bene, voi vi state giocando veramente in questo momento
le sorti del movimento. Dalle vostre decisioni, dal vostro coraggio
in questo momento dipenderà la stessa sorte del vostro movimento
politico, perché anche voi andrete in giro, magari a voi lo
sussurreranno solo in nome di quella specie di omertà che in Valle
d'Aosta è stata per tanti anni alimentata, ma sono i vostri i primi
a capire che ormai voi siete seduti ad un tavolo in cui la partita
è finita. Vi dovete alzare, dovete avere il coraggio di alzarvi da
questo tavolo, non dovete rimanere fermi lì, perché sennò, nel
momento in cui vi tireranno via, sarà troppo tardi.
Ultima considerazione, ma non meno importante per noi che
abbiamo perso un rappresentante in Consiglio per 229 voti, resta
comunque un interrogativo, che è un interrogativo agghiacciante su
quella che è la democrazia in Valle d'Aosta: quante persone, quanti
voti sono stati comperati nel corso dell'ultima campagna delle
regionali? Voi che state sedendo sui banchi della Giunta siete
veramente legittimati a stare lì, oppure ci potrebbe essere stato
un ballottaggio? Ci potrebbe essere stato un esito diverso della
campagna elettorale? E, di conseguenza, che cos'è rimasto
effettivamente della democrazia? Questa è una cosa gravissima.
Noi non vogliamo anticipare quelli che saranno gli esiti delle
indagini della Magistratura, ma è venuto veramente il momento di
voltare pagina e, per alcuni di voi, di prendere le decisioni. Non
basteranno magari le difese d'ufficio dell'abilissimo Consigliere
La Torre; questa volta veramente la cosa è indifendibile e, di
conseguenza, noi ci aspettiamo effettivamente degli atti concreti
su una vicenda che ha offeso decisamente quella che è l'istituzione
del Consiglio regionale e che mette dubbi...diciamo sui meccanismi
di formazione del consenso in Valle d'Aosta...ma più che dubbi ha
posto delle certezze.
Président -
On ouvre la discussion générale. Est-ce qu'il
y a des requêtes d'intervention? S'il n'y a pas de requêtes, on
ferme la discussion générale...
Vedo ancora se ci sono richieste d'intervento, io non ho nessun
iscritto a parlare...ha chiesto la parola il collega Perron.
Perron (UV) -
Grazie Presidente.
Provo personalmente, come immagino altri, imbarazzo nella
lettura e nel contenuto di certe intercettazioni telefoniche;
quindi, collega Ferrero, io non prendo la parola per una difesa
d'ufficio dei candidati o degli uomini dell'Union Valdôtaine,
perché per fare una difesa d'ufficio perlomeno bisogna conoscere i
fatti fino in fondo. Io li conosco, come li conosce lei, per una
lettura di intercettazioni telefoniche, che immagino siano vere e,
come tali, visto il contenuto, assolutamente censurabili,
sottolineo "censurabili" per i loro contenuti.
Non più tardi di lunedì scorso, nella riunione del
Comité
Fédéral
, del quale sono membro e al quale ho partecipato, ho
chiesto al mio movimento e alla direzione del mio movimento di fare
piena luce su questa vicenda, affinché emergano le responsabilità,
affinché certi comportamenti non possano essere all'unisono
assimilati all'Union Valdôtaine. Io ci terrei, collega e colleghi,
a fare dei
distinguo
: non è per il comportamento di qualcuno
che tutto un mondo può essere assimilato a certi comportamenti dai
quali mi sento e ci sentiamo profondamente lontani. Prendo la
parola, perché certamente all'epoca dei fatti rivestivo un ruolo di
responsabilità nel movimento, ne ero Presidente; non so se dopo di
me, visto che lei citava la
Jeunesse
, vorrà intervenire l'ex
animatore della
Jeunesse
, perché non so neanche all'epoca se
la persona in questione facesse parte della
Jeunesse
o
meno...se dopo vorrà, interverrà.
Quello che vorrei dire è che nella scelta delle candidature, per
quello che ci riguarda, abbiamo preteso con una dichiarazione
firmata dei comportamenti che fossero chiari, che fossero
trasparenti, che rispettassero le regole che i nostri organi si
erano dati, regole date all'insegna della trasparenza e della
correttezza, non soltanto con gli altri candidati, ma anche
all'insegna di una correttezza nei confronti dell'elettorato
valdostano nella sua complessità. È un modo, questo, di condurre un
momento duro quale quello della campagna elettorale, però nel quale
ci riconosciamo, cioè non sottraendoci a un momento di battaglia
molto duro, ma nel quale conservare comunque sempre e costantemente
delle regole di comportamento che non vadano oltre certi limiti.
Abbiamo chiesto di firmare a tutti i nostri candidati - e quelli
che sono qui con me, ne sono testimonianza - un impegno verso il
movimento e verso la collettività. Poi, ogni persona si comporta
come crede. Io non sono oggi nella condizione, come credo non lo è
nessun altro, di andare molto oltre.
Noi non anticipiamo gli esiti dell'indagine, verificheremo che
cosa questo comporterà; certo è che nei contenuti io credo che non
si possa in qualche modo essere distanti dal condannare, dal
censurare comportamenti e dichiarazioni sulle quali non si può
certamente essere che in profondo disaccordo. Io anticipo già sin
d'ora, Presidente, una richiesta, nel momento in cui lei lo
deciderà, di una sospensione per poter discutere un attimino
all'interno, perlomeno del nostro gruppo e, successivamente,
all'interno della maggioranza i contenuti di questa risoluzione per
poter verificare se ci possono essere o meno delle convergenze per
giungere a un testo unanime all'interno del Consiglio.
Presidente, prima di chiudere la discussione, le chiederei
quindi, nel momento in cui lei deciderà, di accordarci una
sospensione per la valutazione del testo.
Presidente -
Bene, credo non ci siano difficoltà a
sospendere subito i lavori dell'aula. Sospendiamo. No, ha detto in
qualsiasi momento...per rendere poi il dibattito più completo,
credo che possiamo sospendere subito...ma io avevo capito di
sospendere subito, se va bene dopo, per me va bene, non ci sono
difficoltà...prima della chiusura della discussione generale.
Prego, intervenga...ha la parola il collega Bertschy.
Bertschy (UVP) -
Lei mi ha anticipato, Presidente. Io
volevo semplicemente chiedere, con una mozione d'ordine, che per un
argomento come questo si permettesse una discussione generale e poi
un'interruzione per fare eventualmente le modifiche al documento;
quindi se ci sono interventi da fare, credo che vadano fatti in
questo momento.
Presidente
- Va bene, certo, quindi prima della chiusura
della discussione generale ci sarà una breve sospensione. Ci sono
altre richieste d'intervento? La parola al collega Fabbri.
Fabbri (UVP)
- Merci Madame.
Noi, Consiglieri dell'Union Valdôtaine Progressiste,
congiuntamente ai colleghi di tutta la minoranza, ci auguriamo che
la risoluzione che abbiamo presentato venga approvata all'unanimità
del Consiglio, ne va della credibilità dell'istituzione del
Consiglio Valle e di tutta la politica valdostana. Non possiamo
passare sotto silenzio ciò che è avvenuto, non possiamo passare
sotto silenzio la gravità di questa cosa, non possiamo passare
sotto silenzio la pericolosità a cui tutto il nostro sistema
politico-democratico è stato esposto. Purtroppo o, meglio, per
fortuna, questi fatti hanno avuto amplissima divulgazione e quindi
sono noti a tutti.
Non vogliamo certo sostituirci alla Magistratura nel corso che
avrà questa vicenda, non vogliamo neppure condannare le persone, ma
è la mentalità, il sistema che ha portato tutto questo a tutto
quello che abbiamo appreso, che va combattuto. Proprio nella
settimana in cui la nostra Presidente ci ha ribadito come le
Autonomie speciali hanno la vocazione di essere esempio per le
altre Regioni a Statuto normale, esempio di buon governo, di
trasparenza, di garanzia, di garanzia di legalità, sono avvenuti
questi fatti. Proprio mentre nelle scuole si dibatte e si svolge il
percorso sulla legalità, abbiamo dovuto subire questi fatti.
Dobbiamo quindi reagire, rifiutare con estrema fermezza, rifiutare
questa mentalità. È in gioco la nostra credibilità nei confronti
delle istituzioni centrali, ma soprattutto nei confronti dei nostri
cittadini. Si corre il rischio, in maniera subdola e silente, di
essere infiltrati dalle bande della criminalità. Dispiace che non
ci sia il collega Bertin, che si è occupato a lungo di queste cose,
e a nome suo chiedo di mettere in moto il più velocemente possibile
l'Osservatorio che si occupa della criminalità organizzata.
Reagiamo come istituzione, è assolutamente vitale, è assolutamente
vitale, necessario e urgente. Sono segnali che non possono essere
sottovalutati. Parlarne qui, in Consiglio, affrontare il problema
pubblicamente non è giustizialismo, ma si tratta di un'autodifesa
necessaria.
Condividere questa nostra risoluzione, cari colleghi, è un atto
dovuto prima che l'atteggiamento dello struzzo, l'atteggiamento
delle tre scimmiette: una non vede, l'altra non sente, l'altra non
parla...affinché il voltare il volto dall'altra parte non debba
essere pagato a caro prezzo da tutti. Grazie.
Presidente
- Ci sono altre richieste? Ha chiesto la
parola il collega Roscio.
Roscio (ALPE)
- Grazie Presidente. Grazie colleghi.
Ho avuto modo di ascoltare gli interventi dei colleghi che mi
hanno preceduto e non vorrei ripetermi, e tra l'altro non credo che
siamo qui per scagliare la prima pietra, come ha già ricordato il
collega Perron.
Quello che apprendiamo dai giornali, pur essendo di una gravità
- se venisse confermata - inaudita, non vuol dire che noi siamo qui
a condannare le persone, però penso che sia nostro dovere
condannare dei comportamenti e prendere una ferma posizione su
quello che viene riportato. Non a caso anche l'inchiesta dei
Carabinieri si chiama "Declino", è sicuramente una parola non
scelta a caso, ma se si va a scorrere l'elenco dei capi di
imputazione si rimane veramente perplessi, perché oltre al voto di
scambio, che già di per sé pone un fardello inquietante sulla
democrazia nella nostra Regione, anche le frequentazioni che
emergono oltre al voto di scambio...ci sono imputazioni come
spaccio di droga, estorsione, lesioni, violenza personale,
sfruttamento della prostituzione. Quindi noi dobbiamo condannare
questo, dobbiamo prendere una posizione non sulla persona, ma
dobbiamo pretendere che tutti noi qua dentro siamo veramente al di
sopra di ogni sospetto.
Ho già avuto modo di dire, prendendo a prestito un modo di
essere tipicamente statunitense, che non basta "essere onesti",
soprattutto per gli amministratori, bisogna anche "apparire
onesti". Oggi qua noi dobbiamo veramente prendere una posizione,
come diceva il collega Fabbri prima, non possiamo far finta di
niente, perché ne risulterebbe una posizione ambigua di tutto il
Consiglio; quindi, pur rispettando le persone - che per quanto ci è
dato sapere sono innocenti fino a prova contraria - noi, però,
dobbiamo prendere una posizione di condanna di queste cose che
abbiamo visto succedere. Se si va a leggere nel dettaglio anche il
linguaggio che traspare, è tutto fuorché un linguaggio adeguato a
chi si prepara ad essere un amministratore.
Quindi io vi chiederei veramente, proprio per riprendere le
parole del collega Perron, di prendere le distanze dai contenuti
che sono sicuramente da censurare...ecco quello che vi chiediamo.
Grazie.
Président
- A demandé la parole le collègue
Guichardaz.
Guichardaz (PD-SIN.VDA) -
Grazie Presidente.
Personalmente apprezzo davvero i toni del collega Perron, la
pacatezza della sua replica, mi riconosco anche nel suo imbarazzo,
pur non essendo, io, com'è noto, militante dell'Union
Valdôtaine.
Devo dire che questa vicenda torbida non è solo una questione da
risolvere all'interno del movimento, lo ha ben rappresentato il
collega Ferrero: qua ci troviamo nell'ambito di una questione che
riguarda il voto di scambio, almeno questi sono i capi di
imputazione. "Voto di scambio" significa aver acquistato o comunque
essere venuti in possesso di voti col risultato, qualora
quest'accusa trovasse poi una sua conclusione col risultato
possibile...non si può dire, e credo non sarà mai possibile
quantificare quanto abbia inciso negli equilibri generali, ma
sicuramente un
vulnus
per quelli che sono i meccanismi
democratici, i meccanismi della nostra democrazia, quindi io credo
che una vicenda come questa non vada sottovalutata.
L'impegno è un impegno che il Consiglio deve assumere, è un
impegno che significa il prendere le distanze da parte della
politica che non si riconosce in queste modalità, non si riconosce
nella frequentazione di malavitosi, perché le persone coinvolte in
questa vicenda non sono sicuramente dei galantuomini, ma sono dei
malavitosi, anche se definiti in questa fase come dei "malavitosi
comuni", quindi è bene che ci sia apertura da parte del collega
Perron.
Io voglio solo però rilevare una cosa, e leggo da
aostacronaca.it un editoriale, un commento nel quale effettivamente
vengono espressi alcuni pensieri che anch'io condivido in
riferimento alle dichiarazioni di un altro esponente del vostro
movimento, che è il Sindaco del Comune di Torgnon, il quale Sindaco
ha parlato di "sciacallaggio"...cosa bisognerebbe dire quando si
sentono dei termini di questo genere? Sciacallaggio giornalistico,
se ognuno di noi dovesse considerare come sciacallaggio ogni volta
che i giornalisti esprimono dei pareri in dissenso con i
nostri...capisco che ci possano essere le battute e gli scambi, ma
da qua a parlare di sciacallaggio che rischia di compromettere la
serenità del Comune, con riferimento alla denuncia e alla richiesta
di un passo indietro da parte del cugino, della minoranza, il
Sindaco dice
"denuncio fortemente il clima di degrado morale che
ha investito tutta questa vicenda"
. A leggerlo così,
decontestualizzato rispetto alla vicenda stessa, potrebbe essere
ribaltato come giudizio sulla persona del Davide Perrin; invece, il
degrado morale è dimostrato dal Capogruppo di minoranza che, va
detto, è il cugino primo di Davide Perrin...ci si aspettava forse
meno accanimento. Quindi per il fatto che sia cugino, pur essendo
della minoranza, il degrado morale è perché il cugino ha espresso
il suo disagio all'interno del Consiglio comunale e ha...diciamo
chiesto un passo indietro. Mi riconosco in questa parte dove si
dice (e questo è il commento del giornalista):
"È gravissimo che
un Sindaco accusi giornalisti e Consiglieri di opposizione di
sciacallaggio, degrado morale, perché chiedono a un indagato che si
è messo nelle mani di malavitosi per ottenere un pugno di voti,
nella speranza di essere eletto nel Consiglio Valle. Forse la
Machet non ha compreso la gravità dei fatti contestati a Davide
Perrin...È preoccupante che un Sindaco dell'Union Valdôtaine si
tenga in Consiglio uno che si permette di offendere i valdostani
dando loro dei baccanotti. Come se Davide Perrin arrivasse da
Hollywood! Ma come! Un Sindaco unionista si tiene in Consiglio un
personaggio che ha amicizie ad alto rischio ricatto? Stupisce il
silenzio della locale sezione unionista. Nessuno ha pensato che se
Perrin fosse stato eletto sarebbe stato sotto scacco di una banda
di pregiudicati senza scrupoli e di bassa lega che gli avrebbero
fatto ballare la macumba, se non avesse soddisfatto le loro
richieste?".
E conclude:
"Fortunatamente non è stato
eletto"
. Lo diciamo anche noi: fortunatamente non è stato
eletto!
Ci aspettiamo da parte del Consiglio regionale una presa di
distanza, e la presa di distanza si può assumere votando la nostra
risoluzione, che è una risoluzione che non vuole...diciamo eccedere
in giudizi, ma vuole che la politica, quella che ottiene i propri
voti probabilmente - quanto meno ognuno parla per sé - in maniera
diversa da come sono stati evidentemente ottenuti da qualchedun
altro vuole avere. Grazie.
Presidente -
La parola al collega La Torre.
La Torre (UV) -
Grazie Presidente.
Colleghi, in Valle d'Aosta non esistono né "baccanotti", né
"calabrotti", esistono solo valdostani di origine e di adozione
che, insieme, formano una collettività, e quindi chi crede o pensa
il contrario vive un'altra epoca, probabilmente la preistoria della
politica, e non ha capito neanche bene la realtà della Valle
d'Aosta. Quindi non voglio dare un peso speciale a quella battuta
che viene letta dalle intercettazioni...la considero, se è stata
fatta, un infantilismo, una persona che probabilmente non aveva
ancora una maturità tale da capire fino in fondo a che cosa si
approcciava. La mia non è una critica, perché non entrerò nemmeno
in quello che è il ragionamento che attiene al caso specifico,
perché è evidente che è in corso un'indagine (è stato detto), e il
rispetto di un'indagine, quindi anche una presunzione di innocenza,
comporta che chi si avvicina a una situazione così delicata e
difficile mantenga, fin quando le indagini sono in corso, uno
stretto riserbo rispettoso. D'altronde questo fatto ha già fatto
discutere, credo anche molto, nel Comune di Torgnon, creando anche
degli sconquassi. Certamente si può invece analizzare questo
ragionamento in un altro quadro, un quadro generale che regola
questi eventi.
Io non ho paura neanche di essere...come dire? autocritico,
perché noi stessi oggi stiamo vivendo in quest'aula problemi con la
giustizia, per quello che sono le questioni dei finanziamenti ai
partiti...questo ci deve fare riflettere. Molti di noi hanno la
certezza di quello che fanno, nel senso che hanno la convinzione di
essere nel giusto, però questo ci fa capire che quello che oggi la
gente ci chiede sostanzialmente è la trasparenza, consapevolezza
dei nostri comportamenti e, dove questi comportamenti si ha
difficoltà a leggerli, spiegazioni; spiegazioni che per ognuno di
noi hanno un valore che attiene alla loro storia politica, ai loro
percorsi. Certamente, comunque, fatti di una rilevanza generale di
questo tipo non possono che essere condannati, non si può che
prendere le distanze da quello che viene definito "il commercio dei
voti". D'altronde però è stato detto, l'ha detto bene il collega
Perron: se una persona, una qualunque persona - non è questo il
caso specifico - fa delle scelte, le scelte attengono alla persona.
C'era un film che parlava del lato oscuro della forza, ci sono
persone che sono più attratte dal lato oscuro della forza e altre
che sono, invece, più attratte dalla luce. Non si può certamente
far ricadere le scelte delle persone sui movimenti o i partiti, che
comunque hanno una loro identità, una storia indiscutibile, hanno
un valore per il territorio, per i cittadini, per la collettività,
che è proprio quel valore che fa sì che in questa regione non
esistono "baccanotti", non esistono "calabrotti" e non esistono
"terroni", ma esiste "una collettività".
Io credo che giustamente la risoluzione solleva un dibattito che
la minoranza certamente non poteva non cogliere; dibattito sulle
cui conclusioni certamente non si può che essere d'accordo.
Diversa, forse, può essere la lettura delle premesse, su cui
evidentemente possono esserci anche delle riflessioni di carattere
diverso e su cui inviterei, proprio nell'interesse complessivo di
arrivare anche a una visione unanime della trasparenza, di
trovare...come dire? un modo di dare proprio questo concetto di
visione unanime della trasparenza, del rapporto che ci deve unire
come collettività all'interno di quest'aula. Quindi in questo
senso, non entrerei nella "questione Perrin", non entrerei nelle
questioni personali, e mi limiterei veramente solo a fare un
ragionamento di carattere generale, com'è stato detto, lasciando
sicuramente quelle parole che vengono citate come delle offese,
lasciandole evidentemente a persone che, come ho detto prima, non
ancora abbastanza cresciute, volevano già frequentare l'Università.
Grazie.
Presidente -
Ci sono altre richieste d'intervento?
Ricordo che siamo ancora in discussione generale. Se non ci sono
altre richieste d'intervento, sospendiamo il Consiglio.
Collega Laurent Viérin, per mozione d'ordine. Prego.
Viérin L. (UVP) -
Sì, per mozione d'ordine,
Presidente.
Accogliendo la questione della sospensione prima della chiusura
della discussione generale, e avendo ascoltato la quasi totalità
dei gruppi, avremmo magari gradito sentire l'ultimo gruppo, anche
per avere completezza nella discussione; quindi se ci fosse anche
la disponibilità da parte di Stella Alpina di fare sentire la
voce...e capire per poi avere eventualmente gli elementi necessari
a seguito della sospensione...anche se il Vicecapogruppo
in
pectore
La Torre ha già tracciato per l'Union Valdôtaine
l'eventuale via da seguire...ma gradiremmo, visto che tutti i
gruppi si sono espressi, anche quelli misti all'interno dei
movimenti, che appunto anche la Stella Alpina esprimesse la propria
opinione. Grazie.
Presidente -
Ha chiesto la parola il collega
Borrello.
Borrello (SA) -
Grazie Presidente.
Accolgo l'invito, non mi sottraggo sicuramente al dibattito, ma
molti di voi hanno già detto quelle che sono le argomentazioni di
carattere generale che facciamo proprie, anche come movimento
Stella Alpina. Io ci terrei innanzitutto a fare una suddivisione
tra un ragionamento più di carattere generale e uno legato
all'aspetto della risoluzione.
Per quanto riguarda l'aspetto di carattere generale, è evidente
- molti di voi mi hanno anticipato - che non ci possiamo sostituire
alle aule di Tribunale, non possiamo emettere sentenze, dobbiamo
rispettare quello che è il percorso delle indagini. Parallelamente,
però, non ci possiamo sottrarre nel dire che determinati tipi di
considerazioni, di atteggiamenti sono sicuramente non da
condividere e bisogna prendere le distanze dal punto di vista
personale, e dal punto di vista politico.
Successivamente, però, dobbiamo fare un ragionamento più di
carattere politico: siamo nell'aula principe che possiamo definire
"il Parlamento della nostra Regione", e di conseguenza noi
riteniamo necessario e opportuno un momento di sospensione, che è
stato anticipato nella richiesta del collega Perron, per poter
addivenire a una risoluzione che possa dare un segnale chiaro e
univoco fuori da quest'aula, rispetto a quelli che sono gli
intendimenti dal punto di vista del comportamento dei
rappresentanti dei cittadini all'interno di quest'Assemblea.
Presidente
- Bene, colleghi, credo quindi che possiamo
sospendere il Consiglio.
Si dà atto che la seduta è sospesa dalle ore alle ore 18,48
alle ore 19,33.
Rini (Presidente) -
Possiamo riprendere i nostri lavori.
Siamo ancora in discussione generale. Qualcuno intende prendere la
parola, colleghi? Ha chiesto la parola il collega Perron.
Perron (UV) -
Grazie Presidente.
Informalmente mi si dà conto che il tentativo di trovare una
formulazione univoca non ha avuto buon fine, e ce ne spiace. Noi
pensavamo che con delle modificazioni che ci parevano di forma e di
sostanza, nel senso che non andavano assolutamente a pregiudicare
il deliberato di questa risoluzione, si potesse trovare,
all'interno di quest'aula, su un fatto per il quale vi sono ancora
delle indagini e dei procedimenti in corso, un momento di
unanimità.
Noi presentiamo una nostra risoluzione che attenua le premesse,
nel senso che il passaggio che non possiamo condividere è il
riconoscimento che questo fatto abbia o potesse aver alterato il
risultato elettorale. Tolta questa fase, manteniamo comunque il
giudizio morale su questo passaggio e lo ribadiamo nella nostra
risoluzione, e presentiamo un testo che a noi pareva la parte più
importante e saliente, sulla quale ci spiace non ci sia
condivisione e dove il deliberato è analogo a quello presentato dai
gruppi di opposizione. Depositiamo quindi alla Presidenza del
Consiglio un documento nuovo che è simile, con delle valutazioni un
po' diverse, ma che è parallelo al documento presentato dai gruppi
di opposizione. Noi, su questo, esprimeremo il nostro voto
favorevole, e ci asteniamo sul documento presentato dai gruppi di
opposizione.
Presidente -
Grazie collega Perron. Ci sono altre
richieste d'intervento? Siamo sempre in discussione generale. La
parola al collega Fabbri.
Fabbri (UVP) -
Oui, merci Madame.
Mah, è veramente una situazione un po' imbarazzante: qui si
tratta sempre, e non è l'unico caso, di volere cambiare un po' la
forma, e ci chiediamo perché bisogna cambiare la forma! Noi, nella
stesura di questa risoluzione, ci siamo attenuti a...diciamo delle
valutazioni estremamente equilibrate, per cui non ci vede d'accordo
il fatto di cambiare qualche virgola o qualcosa che, poi, non ha
nulla di cambio sostanziale. Io non so se è il caso di riprendere
la lettura, perché, come dicevo, è una cosa talmente equilibrata in
cui non ci si espone a voli pindarici di accuse o di cose di altro
genere, per cui non vedo come la nostra non possa essere votata da
tutti...pertanto noi non intendiamo modificarla.
Presidente -
Ha chiesto la parola il collega
Cognetta.
Cognetta (M5S) -
Grazie Presidente.
Capisco il problema che ha evidenziato il collega Perron...nella
nostra risoluzione c'è scritto appunto:
"Ricordato che alle
elezioni regionali del 2013, per poche centinaia di voti, la
compagine di maggioranza ha evitato il ballottaggio, che avrebbe
potuto determinare un esito elettorale diverso"
...ebbè,
lasciare questo, per voi, sicuramente è un grossissimo problema, mi
rendo conto. D'altro canto, non sappiamo ancora delle evidenze che
sono venute fuori fino a questo punto, qual era la terzina che
veniva votata dal Signor Perrin, e per "terzina" intendo le 3
preferenze, perché c'è un problema tecnico che non tutti conoscono
rispetto alle elezioni regionali, che accade normalmente. Le 3
preferenze danno luogo a 39.270 combinazioni, quando ho una lista
di 35 nomi e 3 posizioni in cui mettere dei numeri; ripeto: 39.270
combinazioni di numeri diversi. Ora, considerando che un collegio
elettorale...da noi, quante persone saranno? Il più grosso, che ne
so? 1.500-1.800-2.000 votanti? Vi renderete conto in maniera molto
evidente che si può controllare, persona per persona, il voto che
esprime, tant'è che nelle intercettazioni è venuto fuori, per
esempio, che il Signor Perrin, intorno alle 16 del pomeriggio,
sapeva già chi lo aveva votato e chi no. Ora, capisco che io sono
un dilettante...infatti ancora oggi, e sono passati 7 mesi, non so
chi mi ha votato e chi non mi ha votato, quindi pensate un po' alla
distanza che c'è fra noi e loro! Dicevo: le 3 preferenze generano
un grosso problema, che è il problema appunto della compravendita
di voti. Poi c'è da aggiungere ancora un passaggio: la
compravendita di voti si esprime soltanto nel caso di passaggio
soldi-voti; se non c'è soldi-voti non è compravendita di voti,
quindi non è...che so? voti-lavoro, voti-casa, voti-sistemazioni
varie...è soltanto soldi-voti! Quindi il fatto di dire che
probabilmente, diciamo così, la maggioranza ha evitato il
ballottaggio, perché alla fine poi c'erano 229 voti di
differenza...io non so effettivamente, perché pare non sia riuscito
neanche a comprarli quei voti lì, e che aveva anche dei problemi di
soldi, quindi probabilmente ne aveva già spesi altri, sottolineo
"probabilmente ne aveva già spesi altri" e, quindi, ahimè, è
arrivato in fondo che non ce la faceva...d'altronde lui è rimasto
fuori per 39 voti, eh, non è che sia rimasto fuori per centinaia e
centinaia di voti!
Dicevo: capisco che questo passaggio è molto importante per voi,
perché...prego? Ah sì, il collega La Torre dice che altrimenti
sarebbe stato lui il danneggiato, e in effetti ha ragione, perché è
stato lì lì...no, no, ma io spiego al pubblico che ci segue.
Dicevo: questo tipo di atteggiamento, e cioè il fatto di non voler
riconoscere che c'è un problema fondamentale di trasparenza del
voto, di controllo del voto, e quindi di democrazia espressa
all'interno di questo Consiglio...ebbè, è un po' come non solo
nascondere la testa nella sabbia, ma far finta che il problema non
esista, mentre invece è un problema che conosciamo tutti, qui,
tant'è - vorrei sottolinearlo - che la differenza che si nota fra
le elezioni politiche e le elezioni regionali è abissale, cioè c'è
proprio una distanza di voti tra una cosa e l'altra che non si può
soltanto rimarcare rispetto al numero di candidati, ma è proprio
come viene espresso il voto che fa cambiare, perché l'elettore che
va in cabina sa benissimo se poi è controllato o no il suo voto!
Alle politiche non accade ed esprime una posizione liberale, alle
regionali accade e i voti cambiano completamente...forse su questo
bisogna fare un ragionamento tutti insieme, no? Perché è vero che
le preferenze si comprano, lo sappiamo anche quando ce n'è una
sola, perché poi ci sono le foto, c'è il fatto che puoi far uscire
la scheda...insomma, i sistemi li conosciamo...per non parlare del
fatto che puoi discutere o, diciamo così, avere in qualche caso le
persone che svolgono le operazioni di voto asservite a un certo
partito e quindi fanno uscire dei risultati di una certa
natura...insomma, sono cose che succedono in Italia, normalmente.
Questo si potrebbe ovviare facendo lo scrutinio in un posto più
grande di un piccolo Comune, accorpando i Comuni per Comunità
montane...insomma, ci sono tanti modi che si potrebbero pensare per
evitare anche questi problemi.
Ora, il punto fondamentale è questo: voi volete togliere questa
frase qui. Noi non siamo tanto d'accordo, anche perché,
sinceramente, questa risoluzione è veramente leggera,
eh...l'avessimo scritta noi, io e Ferrero, probabilmente sarebbe
stata decisamente più importante e impegnativa, ma voi invece
volete farne una alternativa, neanche questa volete...non so, io
non esprimo giudizi, perché non...come dire? probabilmente non mi
sento all'altezza di esprimere giudizi. I giudizi li esprimono
direttamente le persone che stanno fuori di qui, che ci ascoltano e
che vi giudicano rispetto a ciò che voi state facendo in questo
momento. Neanche queste cose volete firmare e volete votare...come
al solito, sono le persone fuori che trarranno le conseguenze delle
vostre azioni!
Président -
La parole au collègue Grosjean.
Grosjean (UVP) -
Merci Madame la Présidente.
C'est vraiment triste devoir parler d'un évènement de ce genre
dans la salle du Conseil régional...j'aurais jamais cru, dans ma
vie, d'arriver à des situations pareilles! Je crois que dans
n'importe quel autre Pays démocratique le "Monsieur de Torgnon"
aurait dû déjà démissionner depuis tout de suite.
C'est vrai, la loi n'a pas encore fait son cours, il n'a pas
encore été condamné, mais les évènements sont tout à fait décrits,
il n'a pas fait des querelles à ceux qui ont écrit sur les
journaux, je n'ai rien entendu! Et vous savez qui c'est celui qui
vous parle? C'est quelqu'un qui a été expulsé de l'Union Valdôtaine
pour avoir choisi, aux dernières élections de la Commune de Quart,
de ne pas être aligné sur le système! Et tout à l'heure quelqu'un a
fait le nom du chef de liste de l'autre côté, qui maintenant est
Maire de Quart, et je crois...bon, la lettre n'était pas signée par
lui, mais je crois qu'il était bien conscient d'expulser quelqu'un
qui s'était permis de dire: "non, je ne suis pas d'accord avec
votre position, on fait une liste civile, on n'a aucune
couleur"...j'ai été expulsé! Et maintenant vous voulez changer
cette résolution...c'est vraiment honteux! Il n'y a rien de grave,
il n'y a pas d'accuses personnelles, il n'y a que des faits
évidents!
Vous voulez maintenir la résolution et vous voulez
changer...c'est incroyable! Je demande surtout aux nouveaux élus de
l'Union Valdôtaine et du groupe de la majorité: mais vous avez un
c?ur? De temps en temps je vous ai entendu parler d'Autonomie, de
Fête de l'Autonomie, d'Émile Chanoux et de toutes ces personnes qui
ont fait la Vallée d'Aoste...je crois vraiment qu'on est dans un
moment que vous devriez faire une grande réflexion! Une personne
qui choisit de se mettre en liste ou qui accepte de se mettre en
liste aillant dans la tête l'idée que la politique est un métier
pour faire de l'argent, pour faire du business - parce que s'il a
acheté des votes c'est pour cette raison - ce n'est pas une
personne qui a dit: "bon, je vais mettre du temps pour mon pays",
mais c'est quelqu'un qui a dit: "je vais profiter de cette occasion
sur le dos de mes compatriotes". Donc ça c'est vraiment honteux et
essayer de changer cette résolution...eh bien, je crois qu'il n'y a
pas mal de monde qui nous regarde, en ce moment, à la
télévision!
Président -
Il y a d'autres requêtes d'intervention? Pas
d'autres? On peut fermer la discussion générale? La discussion
générale est fermée...non? Pardon, la parole au collègue
Gerandin.
Gerandin (UVP) -
Merci Madame la Présidente.
Parto dalle prime parole che ha detto il collega Perron quando
diceva che è con imbarazzo che si commentano alcune di queste
vicende. Io sono assolutamente d'accordo, ma penso che l'imbarazzo
è comune, un imbarazzo che deriva da quelli che io penso credano
ancora nel ruolo e nella funzione del Consiglio regionale. Ora, chi
mi ha preceduto l'ha detto e non posso che essere d'accordo: noi
non siamo un'aula di giustizia, non siamo un Tribunale, non
possiamo emettere sentenze, ma almeno sui metodi io penso sia
legittimo che questo Consiglio si esprima...legittimo perché?
Perché da un po' di tempo, in quest'aula, abbiamo vissuto vari
passaggi, passaggi a nostro dire imbarazzanti, come il termine che
ha usato il collega Perron...imbarazzanti perché? Perché...e torno
a quanto ha detto il collega La Torre, quando diceva che in
quest'aula dovrebbero esserci trasparenza e spiegazioni...sono i
due termini che ha usato lei e io non posso che essere
d'accordo.
Ma perché dico che si prova imbarazzo? Perché noi abbiamo
vissuto, in questo Consiglio, momenti in cui si è dovuto spiegare
perché in un momento così importante e così delicato come quello
nel quale tutta la popolazione vive, e vive dei momenti molto
difficili, soprattutto in merito all'occupazione e quant'altro, noi
abbiamo dovuto, in quest'aula, provare a spiegare - senza
riuscirci, peraltro - perché in un momento molto particolare in cui
il lavoro è un diritto, perché in quest'aula c'erano dei passaggi
poco chiari: assunzioni fatte di fratelli, di figli, e tutti i
giorni c'è qualche novità, ecco...è di poche ore la novità che pare
che siano passate anche le fidanzate, adesso...e tutti in Enti, in
quelle società partecipate che non hanno bisogno di un concorso per
avere questi posti di lavoro. Questo fa male, io dico,
personalmente fa male, perché significa che delegittimiamo un ruolo
come quello del Consigliere, del Consiglio regionale,
dell'Amministratore, dell'Amministratore pubblico che dovrebbe dare
a tutti le stesse risposte. Delegittimiamo soprattutto, se non
prendiamo le distanze anche da questi metodi...e sui metodi io
intendo "tutto", sicuramente il metodo adottato così com'è emerso
dai giornali, perché io penso che quando si legge che un cugino ti
dice: "che poi quando ti chiederà i favori tu sei obbligato a
farli"...io penso che questo sia veramente il fondo del barile,
siamo arrivati al fondo del barile!
Ora, o siamo in grado di voltare pagina, di dare un'immagine
diversa, di prendere le distanze...e qua, collega Perron, non è un
discorso di forma, è un discorso di sostanza, non è forma, è
sostanza! È inutile che facciamo audizioni nelle varie commissioni,
mettiamo trasparenza da una parte, trasparenza dall'altra, se poi,
alla fine, l'esempio che diamo è questo! È un esempio che tocca, fa
male, a chi in questo momento è in difficoltà! Io parole simili le
ho sentite una volta, quando ero Amministratore, da un noto
esponente socialista, invitato da un impresario in Valle, che dei
suoi elettori valsesiani diceva le stesse cose...era valsesiano, ma
usava gli stessi termini per trattare gli elettori, gli stessi
termini! Forse lo conosce...
(interruzione di un Consigliere, fuori microfono)
...no, ma dico, era un noto esponente socialista, per cui può
darsi che...non so se parlava bene di lei...ma, detto questo, non è
importante, secondo me sono molto più importanti i contenuti, ecco,
per cui secondo me è il rispetto nelle persone, il rispetto negli
elettori, il rispetto nelle regole. L'ho detto l'altra volta,
quando si è trattato del discorso legato all'incarico dato al
figlio del collega Baccega: fossimo nel regno anglosassone,
comunque, indipendentemente dall'esito della Magistratura qualcuno
avrebbe fatto un passo indietro. Noi siamo lontani anni luce da
questo sistema, anni luce, per cui non voglio condannare nessuno,
assolutamente.
Io non voglio essere il Tribunale, ma prendere le distanze da
questi metodi...scusi, collega Perron, non è un problema di forma,
è un problema di sostanza, è un problema di voler dare un segnale
diverso, dire che la politica non è fatta di favori personali, non
è fatta di favori da rendere! C'è una collega che ha rifiutato...in
politica la stupidità non è un handicap, l'onestà sì. Ebbene, io
chiedo a questa collega di maggioranza che voti perché l'onestà non
sia un handicap. Lei, se l'ha rifiutato, è perché ci credeva, io
voglio vedere fino a quanto ci crede: che l'onestà non è un
handicap. Prendiamo le distanze da questi metodi, sono metodi
inaccettabili, ma prima che lo faccia l'aula di giustizia, prima
che lo faccia il Tribunale, dobbiamo farlo noi, se crediamo che la
politica valdostana meriti amministratori onesti, meriti
amministratori che, comunque, non abbiano favori da rendere, perché
quello che è stato detto è gravissimo!
Nessuno può permettersi, in quest'aula, maggioranza o minoranza,
di avere favori da rendere, perché perde la dignità, perde la
libertà di espressione, perde la possibilità di essere sereno nelle
proprie decisioni, questo io dico! Poi io mi auguro - e glielo dico
sinceramente - io non ce l'ho con le persone, non ce l'ho con
nessuna persona, però ce l'ho con un metodo, un metodo che io non
mi stancherò mai di denunciare, perché è un metodo inaccettabile!
E, attenzione, il termine che è stato usato non lo ripeto per
rispetto dei valdostani. Chi non vota questa risoluzione è come se
ai propri elettori glielo desse in prima persona, questo termine,
perché significa che condivide questo termine e gli elettori non
meritano questo, non lo meritano, perché io penso che ci sia una
parte importante della politica, sana, una parte che in questo
momento la Valle d'Aosta merita di avere, ma dobbiamo meritarcelo
tutti, questo. Per cui abbassiamo le maschere, prendiamoci la
responsabilità, prendiamo le distanze da questi metodi, metodi che
cominciano da questo ma per un percorso di chiarezza, questo è
l'inizio di un percorso, è l'inizio di un percorso dove bisogna
finirla con il fatto che bisogna essere parenti, amici o avere
favori da rendere per trovare un posto di lavoro! Questo fa male,
male a quelli che magari ieri erano in tribuna e a questi non siamo
magari riusciti neanche a garantir le speranze, perché questo è
quello che è successo: qualcuno è andato via senza speranze, e a
qualcun altro, invece, abbiamo favori da rendere...non è un metodo
tollerabile!
Concludo semplicemente dicendo che non si può cambiare una
virgola per cambiare una risoluzione come questa, che volutamente,
"volutamente" è stata messa in modo da non condannare nessuno, non
sostituirsi ai Tribunali, ma semplicemente per condannare un metodo
e un comportamento.
Président -
A demandé la parole la collègue Certan.
Certan (ALPE) -
Grazie Presidente.
Sull'opportunità di votare questa risoluzione da parte di tutto
il Consiglio non ritorno, perché già i colleghi l'hanno
evidenziato. C'è però un passaggio che voglio invece evidenziare,
sottolineare e veramente rimarcare profondamente, che è il percorso
che fanno le nostre risoluzioni, e anche questa in particolare,
perché tutte le volte, anzi spessissimo, a nessuno della
maggioranza è passato per la mente di fare una risoluzione con
determinati oggetti, questo in particolare...poi mi pare di aver
capito dalle parole del collega Perron che fosse d'accordo con noi,
e anche del collega La Torre, che fossero d'accordo sul deliberato,
quindi mi pare di capire che spesso è il deliberato, no? la parte
importante, la parte che parla di trasparenza, la parte che parla
di censura dell'adozione di metodi, eccetera...quindi a nessuno
della maggioranza è venuto in mente di fare...presentiamo questa
risoluzione e, ogni volta, ci viene detto: "mmm...noi ne prepariamo
un'altra perché, quella lì, lì non va bene, lì non va bene, la
correzione"...ma abbiate il coraggio di dire subito: "questa è
inaccettabile, non la votiamo, diciamo no anche al deliberato",
perché in questo modo vi prendete la responsabilità anche di fronte
agli elettori, di dire no a quello. Questo è anche un modo per
by-passare alcune decisioni e, in qualche modo, per fare un po'
come gli struzzi: arriva un problema, si ficca la testa nella
sabbia, e poi dopo si ritira fuori la testa e si è salvi. Ecco, mia
nonna di fronte a una situazione del genere avrebbe usato 4-5
parole:
"Il faut avoir un grand et bon toupet"
!
Président -
A demandé la parole le collègue Ferrero.
Ferrero (M5S) -
Grazie Presidente.
Solo per due rapidissimi chiarimenti: non si trattava di
eliminare dal nostro atto delle questioni semplicemente formali, si
trattava di snaturarlo completamente. Qualcuno ha fatto finta o non
si è accorto semplicemente, magari in buona fede, che noi non
vogliamo adesso fare il processo a nessuno, a noi non riguarda la
questione penale, a noi riguarda la questione politica. Il processo
che vogliamo fare è un processo diverso, è un processo al sistema,
al sistema che è stato messo in piedi fino adesso. D'altronde,
indipendentemente da quello che sarà l'esito delle indagini,
sappiamo che la legge italiana spesso con i furfanti è molto,
molto, molto leggera e col cittadino comune un po' meno, ma quando
noi sentiamo dal cugino Fulvio Perrin e leggiamo:
"Oh,
ascolta...ho sentito coso
- coso sarebbe Davide Perrin -
e
mi ha detto che ne entrano 13; lui è il primo escluso,
è finito tutto. Di quelli tuoi...
- i voti che aveva promesso
il gentiluomo a cui erano stati dati i soldi -
neanche uno ce
n'è, neanche uno, perché ha fatto il calcolo, erano tutti suoi e
niente"
. Questo avviene a poche ore dalla chiusura delle
urne...che cosa possiamo capire da queste parole? Che il voto era
controllato numero per numero in alcune sezioni, e che questa
persona controllava con la calcolatrice i voti che erano stati
presi da una parte e anche dall'altra.
Quindi, guardate, il processo è veramente a un sistema, un
sistema in cui abbiamo dovuto assistere: al cugino del Presidente
(assunto al Casinò de la Vallée), al figlio dell'Assessore (sempre
collaboratore del Casinò de la Vallée), alla fidanzata
dell'Assessore (che viene assunta alla CVA). Aspettiamo, per
completare questa "parentopoli" nostrana...creeremo anche un gioco,
ovviamente avrete voi il brevetto, vi lasceremo i
diritti...aspettiamo almeno che esca una concubina o un'amante di
un altro componente della Giunta. In questa "Beautiful valdostana",
che è una tragedia della democrazia, avrete fatto tutto quello che
si poteva fare!
Président -
A demandé la parole le collègue Donzel.
Donzel (PD-SIN.VDA) -
Grazie Presidente.
Io penso che alle volte perdiamo delle grandi occasioni, perché
una cosa che mi è stata insegnata anni fa, quando sono entrato in
questo Consiglio regionale...sono uno che fa degli interventi anche
alle volte lunghi, e credo, per chi mi deve sentire, anche
pesanti...però mi è stato insegnato, appunto da chi aveva più
esperienza di me, mentre io facevo premesse su premesse...mi è
stato detto: "guarda che poi, alla fine, quello che conta è
l'impegno che si prende in aula".
Ecco, cercare di cambiare le premesse di una risoluzione quando
fondamentalmente si conviene insieme sull'impegno mi sembra un
segno di grande debolezza. E penso che c'erano tutte le condizioni
per riconoscersi...anzi, penso che se siete determinati nel
presentare una risoluzione che ha lo stesso impegno, davvero ci
mettiamo un po' tutti in una situazione assurda, anche perché non
vedo come...una volta tanto mi ritrovo nelle parole del collega La
Torre sulla presa di posizione rispetto al termine "baccanotti", a
quanto mi sentivo offeso scendendo dal mio paese, con il mio
accento, allora...adesso è curato con anni di grande città, si è
italianizzato...ma, insomma, mi sentivo tacciare in quel modo, e
proprio lì credo di aver imparato a non usare mai il termine
offensivo che si usa per chi viene da fuori dalla Valle d'Aosta,
non l'ho mai usato e non lo uso neanche in quest'aula, proprio
perché mi sentivo profondamente ferito nell'essere trattato in quel
modo. Quindi perché dovrebbe creare imbarazzo riconoscere che
quella frase dà fastidio, una frase che dà fastidio a tutti, la
stigmatizziamo? È proprio nostra volontà non usare queste
terminologie, non le ho mai percepite da nessuno di noi, né dirette
a chi viene da fuori dalla Valle, né qui...mi sembra che su questo
non si possa che convenire.
Quindi, dal mio punto di vista, esprimere con fermezza la
preoccupazione rispetto a certi comportamenti è importantissimo.
Fra l'altro, hanno fatto bene alcuni colleghi a sollevare che qui,
non essendo un'aula di Tribunale, non stiamo affatto parlando della
questione giudiziaria in sé che si limita alla questione della
compravendita, ma hanno aperto tutta una questione riguardo anche
al controllo del voto...vorrei ricordare la battaglia referendaria
che abbiamo fatto per la preferenza unica che andava proprio
nell'idea di smontare alcuni meccanismi che consentono il
controllo, quindi consentono poi che chi ha in testa queste manie
di compravendita possa passare al controllo e a verificare. Quindi,
da questo punto di vista, mi sembra che l'atteggiamento che abbiamo
usato nel redigere questo testo fosse un atteggiamento che voleva
dare con chiarezza, a quest'aula, la volontà di un comportamento
che si distingue, si vuole essere assolutamente lontani da pratiche
che qualcuno ha detto: "sono legate a dei singoli"...appunto perché
sono legate a dei singoli, non dobbiamo temere di esprimere con
fermezza il nostro giudizio negativo rispetto a queste pratiche, e
quindi noi lo faremo anche oggi, qui, in quest'aula.
Presidente
- Altre richieste d'intervento? Ha chiesto la
parola la collega Morelli.
Morelli (ALPE) -
Merci Madame la Présidente.
Cari colleghi, ho ascoltato con molta attenzione tutti gli
interventi e, in particolare, mi ha colpito un passaggio
dell'intervento del collega La Torre che, come me, fa parte di una
vicenda che è di attualità e della quale io credo dobbiamo avere la
franchezza di parlare.
In quanto protagonisti di questa vicenda, noi chiediamo di non
fare di ogni erba un fascio, ma di fare gli opportuni
distinguo
. Pertanto non ci permettiamo di dire, di affermare
che tutta l'Union Valdôtaine, movimento a cui Davide Perrin
appartiene, sia compromessa e sia collusa con la malavita. E non ci
permettiamo di dire che questi metodi siano diffusi e comuni a
tutti. Certo, il tenore delle intercettazioni che abbiamo letto e
la disinvoltura dei dialoghi che sono riportati ci lasciano molto
perplessi e molto amareggiati.
Noi ci auguriamo che la mentalità che sottende a queste
pratiche, a questi metodi, non sia diffusa, anche se dobbiamo dire
che l'assoluzione preventiva pronunciata dal Sindaco di Torgnon ci
lascia pensare che, quanto meno, si sia perso il senso della
decenza, il senso del rispetto per gli elettori, e questo da
qualcuno che è appena stato nominato dalla Giunta Consigliera di
parità, quindi una figura istituzionale importante, ci pare grave e
ci pare che su questo passaggio forse si debba riflettere. Non è
con soddisfazione che abbiamo appreso di questa vicenda, anche se
politicamente magari ci fa gioco, ma non è così, ve lo assicuro.
Noi ci siamo sentiti imbarazzati e molto amareggiati nel leggere
certe frasi che offendono la dignità dei valdostani e palesemente
trattano di acquisto di voti e di promesse di favori successivi da
rendere una volta ottenuta l'elezione.
Ecco, io penso che il Consiglio regionale non possa sottrarsi
dal prendere le distanze in modo molto fermo e in modo univoco da
queste pratiche, che sono inaccettabili, e su cui tutti,
maggioranza e minoranza, dobbiamo pronunciarci in modo unanime, ne
va della credibilità dell'istituzione a cui apparteniamo.
Vi chiediamo di votare la nostra risoluzione, non fosse altro
che perché è stata proposta prima della vostra, a cui voi, se non
ci fosse stata la nostra, forse non avreste nemmeno pensato di
proporne una. Io mi sento di accogliere una modifica, che è
riferita al quarto capoverso, dove noi diciamo:
"Ritenuto che
tali pratiche illegittime e antidemocratiche, oltre ad offendere
gli elettori, possano aver alterato l'esito della consultazione
elettorale".
Ecco, io cambierei il "possano" con il
"potrebbero", è giusto usare il condizionale, ma per il contenuto
di questa risoluzione, che io credo a una rilettura possa essere
definita "equilibrata", vi invitiamo veramente a sottoscriverla e
adottarla in modo unanime. Grazie.
Presidente -
Ci sono altre richieste d'intervento,
colleghi? Se non ci sono altre richieste d'intervento, chiudiamo la
discussione generale. Possiamo procedere alla votazione, colleghi?
Apriamo la votazione. Votiamo. Possiamo chiudere la votazione.
Presenti: 33
Votanti: 16
Favorevoli: 16
Astenuti: 17 (Baccega, Bianchi, Borrello, Farcoz, Follien,
Fosson, La Torre, Lanièce, Marguerettaz, Marquis, Péaquin, Perron,
Restano, Rini, Rollandin, Testolin e Marco Viérin)
Il Consiglio non approva.
