Classificazione
AMBIENTE
Stoccaggio e smaltimento rifiuti
CONSIGLIO REGIONALE
Costituzione e funzionamento degli organi consiliari



Oggetto del Consiglio n. 2937 del 8 aprile 2013 - Resoconto
OGGETTO N. 2937/XIII - Relazione conclusiva della Commissione
consiliare speciale per la rideterminazione degli indirizzi
programmatici del sistema di gestione dei rifiuti. (Reiezione di
una risoluzione e approvazione di un'altra risoluzione).
Presidente -
Chi è che intende chiedere la parola per
relazionare? Il Presidente della commissione? La parola al collega
Bertin.
Bertin (ALPE)
- Grazie Presidente.
Il mio intervento sarà particolarmente breve anche a ragione di
come si sono conclusi i lavori della commissione speciale la
settimana scorsa. Questa commissione è stata istituita nel mese di
dicembre dell'anno scorso con come compito specifico quello di
rideterminare gli indirizzi generali della gestione dei rifiuti in
ragione del risultato referendario e dell'entrata in vigore della
legge in questione. La commissione a fine dicembre ha relazionato
in Consiglio regionale trovando tra l'altro un documento condiviso
ed approvato da tutta la commissione e presentato appunto al
Consiglio regionale in occasione del Consiglio regionale dei primi
di febbraio. Successivamente la commissione si è riunita ancora 15
volte cercando di fare una panoramica generale sullo stato
dell'arte dei vari sub-Ato della gestione dei rifiuti all'interno
delle varie sub-Ato regionali nelle quali si suddivide il
territorio regionale. Abbiamo poi successivamente audito alcune
esperienze interessanti che venivano dall'esterno della Valle
d'Aosta, tra cui l'Assessore della Provincia di Torino,
l'equivalente della Provincia di Reggio Emilia, nonché
un'esperienza molto particolare della Provincia di Trento, in
particolare del Consorzio di Comuni della Val di Fiemme, nel caso
specifico il Direttore della società Servizi Fiemme S.p.A.. Abbiamo
poi audito anche i vari altri soggetti, tra cui l'Institut
agricole...ed altri legati ad un progetto riguardante l'utilizzo
del compost.
Successivamente, conclusi i lavori riguardanti le audizioni,
purtroppo la commissione, per espressa volontà della maggioranza,
non ha potuto approvare un documento da portare in Consiglio
regionale di indirizzo, ma si è limitata appunto a portare in
Consiglio il resoconto generale dei lavori della commissione
stessa. Evidentemente, al di là del clima positivo che in questi
mesi si è creato all'interno della commissione, nonostante il
periodo post-referendario e pre-elettorale non si è potuto, come ho
detto, per volontà della maggioranza, esprimere un indirizzo:
quello che era poi il compito della commissione stessa. Oggi,
pertanto, ci troviamo con una relazione generale sui lavori della
commissione, che evidentemente non sto a leggere, anche perché sono
circa 200 pagine: sono il resoconto di tutti i lavori della
commissione e devo quindi... Il mio compito è finito e non ho molto
da aggiungere rispetto ai lavori della commissione, se non appunto
il rammarico per non essere riusciti ad approvare un documento di
indirizzo, che era il compito di questa commissione speciale - che
all'epoca era stata istituita per volontà di tutte le forze
politiche presenti in commissione e alla quale tutti avevano dato
una certa importanza, anche perché il tema è complesso e importante
-, e che, purtroppo, negli ultimi giorni, nonostante, come detto,
un clima tutto sommato positivo, si è poi rivelato impossibile, per
volontà della maggioranza, approvare un testo condiviso, non
soltanto un pezzo positivo, ma approvare un testo di indirizzo,
pertanto tutto viene riportato in Consiglio e il Consiglio
deciderà, se è il caso, cosa e quali indirizzi dare nella gestione
dei rifiuti. Grazie.
Presidente
- Grazie collega Bertin. Intanto vi comunico
che è stato depositato un testo di risoluzione, appena ne avremo le
copie, procederemo alla distribuzione e all'iscrizione all'ordine
del giorno. Apriamo la discussione generale. C'è qualcuno che
chiede la parola? La parola al collega Empereur.
Empereur (UV)
- Sì, grazie Presidente.
Il Presidente Bertin, che ringrazio, ha ricordato un po' in modo
sintetico i lavori di questa seconda parte di attività della
commissione. Io intervengo a nome della maggioranza con un
documento che lasceremo poi agli atti e riprendo alcune
considerazioni che discendono direttamente dalla decisione di
questo Consiglio di costituire una commissione speciale in materia
di gestione di rifiuti, perché tra i compiti assegnati c'era quello
di rideterminare gli indirizzi programmatici del sistema di
gestione dei rifiuti verificando la fattibilità delle proposte
elaborate dalla commissione speciale alla luce della normativa
vigente.
Il secondo compito che la commissione aveva era quello di
relazionare sull'andamento dell'attività al Consiglio entro la fine
del mese di gennaio 2013, e così abbiamo fatto, e successivamente
quello di rimettere al Presidente del Consiglio, entro il mese di
marzo, una relazione conclusiva del proprio operato. Nella
commissione, oltre alla Presidenza di un Consigliere di minoranza,
in questo caso il collega Alberto Bertin, era presente in audizione
permanente un rappresentante del Comitato promotore quale esperto
di uno scenario alternativo a quello appena superato dal referendum
e l'elemento di novità ulteriore era che le sedute della
commissione si sono svolte in seduta pubblica. Noi abbiamo, a metà
del nostro mandato, predisposto la prima relazione di cui il
Consiglio conosce i contenuti che sono declinati in otto punti che
naturalmente non vado a riprendere.
Vorrei ribadire il concetto che questa relazione finale della
nostra commissione doveva sì rideterminare gli indirizzi
programmatici del sistema di gestione dei rifiuti, ma doveva
contemporaneamente verificare la fattibilità delle proposte
elaborate dalla commissione alla luce della normativa vigente. Va
sottolineato che, come forze di maggioranza, abbiamo sin da subito
dimostrato la nostra disponibilità naturalmente nel condividere la
Presidenza di un rappresentante dell'opposizione, naturalmente
nell'audire tutti gli esperti indicati dal rappresentante del
Comitato referendario, auspicando quindi che quello scenario
alternativo così tanto evocato nella campagna referendaria, del
quale erano stati vantati i costi, i vantaggi, impianti, benefici
ambientali, fosse spiegato ed individuato anche in commissione in
modo da poter indicare nuovi indirizzi sul sistema integrato di
gestione dei rifiuti, per procedere all'adeguamento del piano
regionale e quindi per passare alla fase esecutiva.
Nel corso della riunione del 2 aprile scorso, il Presidente
della commissione ha presentato una bozza di relazione finale che,
da una lettura sia degli obiettivi fissati dal Consiglio, sia del
lavoro svolto nel corso delle audizioni, a nostro modo di vedere,
non poteva rappresentare compiutamente gli indirizzi programmatici
per un nuovo sistema di gestione dei rifiuti in Valle d'Aosta, né
possiamo affermare che abbia verificato quella fattibilità delle
proposte in essa contenute e richiamata ormai due volte. Il
risultato atteso quindi, dal nostro punto di vista, non è stato
assolutamente raggiunto a causa probabilmente di una
sottovalutazione della complessità del tema, di una carente
conoscenza del problema e di quanto fino ad oggi è stato realizzato
in materia di rifiuti nella nostra regione. Se una certa
misconoscenza, diciamo così, può essere giustificata, perché non
tutti evidentemente possono occuparsi di tutte le tematiche, e io
ne sono certamente un rappresentante, non è però accettabile quanto
questa scarsa conoscenza sia alla base poi di una posizione
politica che ha sostenuto un referendum che oggi ci pone comunque
in una situazione di incertezza; e di questo nuovo scenario tutti
se ne fanno carico, perché tale è stata la volontà espressa dai
cittadini, quindi, anche se in fondo dal punto di vista giuridico
il referendum fosse giudicato incostituzionale, non è certo volontà
di nessuno non tenerne conto nelle scelte future, chi afferma il
contrario lo fa solo a fini strumentali e contestualizzato al
periodo. Tuttavia, bisogna prendere atto che lo scenario
alternativo non è stato per niente presentato o motivato,
limitandosi ad audire una serie di esperti su alcune delle
tematiche del sistema integrato, che se pur aspetti importanti, se
non visti contestualmente a tutti gli altri, non possono
rappresentare uno scenario alternativo.
Lo scenario che, secondo alcuni, emergerebbe dal lavoro della
commissione peraltro è sostanzialmente quello già previsto dal
piano regionale e che è stato oggetto di tutti gli studi
comparativi e commissionati anche dalle commissioni consiliari
competenti dal 2005 ad oggi. Questo scenario, che prevederebbe la
promozione dell'autocompostaggio e della raccolta presso le utenze
selezionate nelle aree densamente abitate, è già previsto
dall'attuale piano e, come ci è stato illustrato in commissione,
tale scelta è stata attuata dalla Regione sia per la parte
dell'autocompostaggio anche con l'evoluzione di questi ultimi anni
verso il compostaggio di prossimità, sia con il compostaggio della
frazione verde, che rappresenta circa il 50 percento della frazione
biodegradabile del totale. Oggi ci troviamo con molti
interrogativi, che gli esperti non hanno dissolto, a proporre uno
scenario aggravato da un notevole condizionamento, che è quello
della chiusura totale del ciclo in Valle d'Aosta e quindi con un
interrogativo sul destino di quanto residua comunque alla fine del
ciclo e con una certezza: quella dell'apertura di una nuova
discarica di rifiuti, discariche che peraltro sono destinate ad
essere chiuse. Alla luce del quadro che si presenta oggi, si deve
prendere atto che qualsiasi scenario sia proposto non potrà
prescindere dal rispetto delle norme dettate dall'Unione europea e
a cascata dalla normativa nazionale e regionale.
Nell'ampio dibattito referendario non sempre sono stati
considerati alcuni principi che costituiscono un vincolo alla
pianificazione del nuovo scenario e spesso si sono invocati
principi che erano comunque già alla base delle scelte, ma che è
bene ricordare. Io ne citerò alcuni per i quali il mancato rispetto
potrebbe determinare una violazione e un'errata applicazione dei
principi normativi o la necessità di deroga e che appaiono comunque
fondamentali come indirizzi che si dovranno seguire per il nuovo
scenario, senza declinarli, anche perché sono in qualche modo noti:
naturalmente il principio di autosufficienza, il principio di
precauzione, il principio del chi inquina paga, il divieto comunque
del conferimento in discarica dei rifiuti ed è chiaro comunque che
da parte nostra abbiamo l'intendimento di mettere sul tavolo delle
proposte programmatiche, quindi nel dettaglio, tenendo conto dei
principi enunciati che devono ispirare la nuova programmazione, si
evidenziano alcune tematiche che costituiscono dal nostro punto di
vista linee programmatiche da sviluppare.
Il primo aspetto per una corretta definizione della situazione
della nostra regione che vorrei prendere in considerazione è avere
una corretta visione dei dati inerenti alla produzione dei rifiuti,
nonché della tendenza alla loro produzione. In questo senso, nella
seduta del 21 dicembre scorso, l'assessorato ha fornito alla
commissione un quadro sintetico sull'andamento della produzione che
non andrò a declinare specificamente in aula, ma che rimane agli
atti nell'ambito della nostra relazione e che è alla base anche
della nostra proposta.
Il secondo aspetto è quello della frazione biodegradabile; su
questo tema si sono spese parecchie ore di audizione e come già
ricordato dal quadro delle audizioni emerse, una soluzione che è la
conferma di quanto già contenuto nel piano attuale, con un
aggiornamento che è dovuto all'evolversi della situazione
tecnologica e normativa. Dalla relazione inviata alla commissione
speciale dagli uffici competenti dell'assessorato, nonché dalle
audizioni degli esperti, si ritiene che il quadro previsto dal
piano attuale, nonché dalla delibera di Giunta del febbraio 2005
possa essere sostanzialmente riconfermato. Le azioni avviate sulla
base delle previsioni del piano regionale hanno consentito di
pervenire alla riduzione della componente organica del rifiuto
indifferenziato conferito in discarica, che già soddisfa ampiamente
gli obiettivi previsti dalla normativa nazionale al 2018, cioè 81
chilogrammi annui per abitante. L'importante novità che, a nostro
giudizio, è stata colta dalla nostra Regione ed è in fase
sperimentale su ampia scala anche a fronte delle difficoltà di
ordine normativo che si ritengono superate, riguarda la presenza
oggi di compostiere elettromeccaniche o manuali che possono offrire
un valido contributo al compostaggio di prossimità, consentendo
quindi di mettere in campo una vera e propria azione di forza per
la riduzione della produzione dei rifiuti in aree più remote o dove
vi sia la possibilità di praticare questa soluzione.
Per quanto riguarda la raccolta dell'umido nelle zone centrali e
densamente abitate, la soluzione di realizzare un impianto o più
impianti va affrontata sulla base di dati e valutazioni di ordine
economico ed ambientale. Emerge che lo scenario dovrà evidentemente
tenere conto che la norma introdotta con il referendum vieta il
trattamento a caldo dei rifiuti e non si realizzano, né si
utilizzano sul territorio regionale impianti di trattamento a caldo
quali incenerimento, termovalorizzazione, pirolisi e
gassificazione. In tal senso è necessario un approfondimento per
valutare se sia possibile procedere in questa direzione magari
prevedendo una modifica normativa. La sostanza organica contenuta
nei rifiuti sia urbani, sia da attività agricole può essere
degradata, stabilizzata ed eventualmente trasformata in
fertilizzante in due modi: aerobico, quindi all'aria, ed
anaerobico, quindi in assenza di aria. Come visto, il sistema oggi
più moderno e consigliato è quello misto, in cui ad una fase di
gestione anaerobica segue una fase di compostaggio aerobico. Gli
scenari per la raccolta dell'umido che emergono sono quindi:
impianto di compostaggio aerobico centralizzato, impianti di
compostaggio anaerobico centralizzato, piattaforme decentralizzate
sul territorio. Per poter determinare questi scenari, è necessario
definire i quantitativi in gioco, i costi della raccolta, del
trattamento, del riutilizzo, dello smaltimento, la possibilità di
collocazione del compost, le aree destinate agli impianti, gli
impatti ambientali. Definiti questi elementi, una volta adeguata la
pianificazione, si tratterà di procedere alla realizzazione degli
impianti tenendo conto delle necessità di rivedere in qualche caso
i contratti di servizio con le imprese che effettuano la raccolta
dei rifiuti nei sub-Ato per avviare il nuovo servizio.
Non si parla dell'ipotesi di conferimento della frazione
organica ad impianti fuori Valle, poiché la chiusura del ciclo che
aveva ispirato la scelta dell'impianto a caldo lo poneva come
condizione alla base del sistema integrato e in quanto la
commissione referendaria lo ha ribadito per il sistema a freddo. Su
tale scenario giova ricordare che l'attuale legge regionale
stabilisce il principio di autosufficienza nel trattamento dei
rifiuti urbani. Per completezza, si potrebbe osservare che in
realtà la frazione organica rientra nelle raccolte differenziate
per le quali questo principio non è applicabile visto l'articolo
181 del decreto legislativo 152, il quale stabilisce che, per le
frazioni di rifiuti urbani oggetto di raccolta differenziata
destinati al riciclaggio ed al recupero, è sempre ammessa la libera
circolazione sul territorio nazionale tramite enti o imprese
iscritte ad apposite categorie dell'Albo nazionale gestori
ambientali, al fine di favorire il più possibile il loro recupero
privilegiando il principio di prossimità agli impianti di recupero.
A tal fine, tuttavia, appare significativa una sentenza del TAR
Piemonte secondo la quale l'eventuale conferimento fuori Valle
della frazione organica necessiterebbe di una concertazione
regionale preventiva al fine di determinare la coerenza con la
pianificazione regionale e provinciale di quegli ambiti, nonché una
valutazione degli impatti generati nel contesto e la destinazione
del compost. Quale indicazione programmatica a cui devono seguire
necessari approfondimenti e fermo restando la necessità di
proseguire le attività di autocompostaggio sia domestico, sia di
prossimità, si indicano i seguenti scenari in ordine gerarchico:
realizzazione di un impianto di compostaggio anaerobico
centralizzato con valorizzazione del biogas e compostaggio di
qualità, realizzazione di un impianto di compostaggio aerobico
centralizzato, realizzazione di piattaforme per il compostaggio
aerobico decentralizzato sul territorio, conferimento fuori
Valle.
Un capitolo lo abbiamo dedicato al tema del trattamento a caldo
e a freddo. La modifica apportata alla 31 del 2007 dalla legge
recente recita:
"in considerazione delle ridotte dimensioni
territoriali della regione e dei limitati quantitativi dei rifiuti
prodotti in conformità agli obiettivi di cui all'articolo 10, al
fine di tutelare la salute e di perseguire criteri di economicità,
efficienza ed efficacia, nel ciclo integrato dei rifiuti solidi
urbani non si realizzano, né si utilizzano sul territorio regionale
impianti di trattamento a caldo quali incenerimento,
termovalorizzazione, pirolisi e gassificazione".
Pare rilevante
osservare che tale previsione normativa è stata ritenuta legittima
dalla commissione referendaria per le motivazioni che conosciamo.
Dalla lettura del nuovo comma 5 e dalle ragioni addotte dalla
commissione referendaria, si desumerebbe che il fine sia quello di
tutelare la salute, la quale ha carattere necessariamente generale,
non limitato al territorio, dal che discenderebbe l'obbligo di
concludere in Valle il ciclo dello smaltimento attraverso il solo
trattamento a freddo dei rifiuti; questa finalità deve comunque
perseguire criteri di economicità, efficienza ed efficacia. A tal
fine, nel corso delle audizioni è stato posto il problema del
biogas di discarica e conseguentemente della possibilità di
valorizzare i rifiuti mediante produzione di biogas, ad esempio,
dei rifiuti organici. Il tema dei trattamenti a caldo di frazioni
particolari, (l'organico), del biogas da discarica e della frazione
secca residua rimane aperto, poiché il conferimento in discarica di
materiali potenzialmente ancora recuperabili dal punto di vista
energetico non rispetta la gerarchia dei rifiuti e, dall'altra
parte, la produzione di eventuale combustibile solido secondario,
il cosiddetto "CSS", ed il conferimento fuori Valle ad un impianto
(centrale di cogenerazione o cementificio) non sarebbe rispettosa
del parere dei saggi che prevede la chiusura del ciclo in Valle
d'Aosta.
Appare quindi necessario, a nostro avviso, che su questo tema si
faccia chiarezza e, in particolare, che venga valutata
l'opportunità, la possibilità di verificare se nei nuovi scenari
sia possibile o condivisibile individuare alcune soluzioni ai
problemi evidenziati, verificare il principio di autosufficienza al
fine di definire la possibilità di conferire fuori Valle i rifiuti
o i prodotti del trattamento a freddo, valorizzare energeticamente
il biogas prodotto dalla digestione anaerobica della fase
biodegradabile, della frazione biodegradabile, successivo avvio al
compostaggio per produzione di compost di qualità, valorizzare il
biogas proveniente dal compostaggio dei fanghi di depurazione, per
poi avviarli a smaltimento, perché non è immaginabile utilizzarli
in agricoltura. Quale indirizzo programmatico si ritiene quindi
necessario procedere ad accertare la fattibilità delle ipotesi
sopra elencate.
Per quanto concerne le raccolte differenziate, dai documenti in
possesso della commissione, si evince quanto segue. Il rinvio
operato dal nuovo comma 5 della 31 stabilisce gli obiettivi della
raccolta differenziata per la nostra regione, tale disposizione
regionale, così come ci è stato illustrato nel corso delle
riunioni, delle audizioni, va letta alla luce delle modifiche
normative intervenute successivamente all'emanazione della legge e,
in particolare, alla direttiva 98/2008. La normativa nazionale, la
152, che ha recepito la 98, prevede nuovi obiettivi da coordinare
con le disposizioni regionali. Come è emerso anche nei convegni
organizzati ad Aosta dall'Amministrazione regionale, va
sottolineato che deve essere posta l'attenzione sulla circostanza
per cui, mentre nell'ordinamento italiano gli obiettivi fissati
finora esistenti riguardano esclusivamente la raccolta
differenziata, contenuti nell'articolo 205 della 152, in ambito
comunitario gli obiettivi si riferiscono al recupero del rifiuto e
indicano come strumento obbligatorio la raccolta differenziata. Ne
deriva l'obiettivo comunitario e più ambizioso e presuppone un
sistema di raccolta efficiente ed improntato al principio di
differenziazione di qualità. Questa attività è considerata
preparatoria rispetto ad un altro obiettivo: quello relativo
all'effettivo riciclaggio e recupero della materia. Si stabilisce
infatti che, entro il 2020, sia aumentata complessivamente almeno
al 50 percento in termini di peso la preparazione per il riutilizzo
ed il riciclaggio dei rifiuti domestici e possibilmente di altra
origine nella misura in cui tali flussi di rifiuti sono simili a
quelli domestici.
Oltre a questi traguardi, appare opportuno ricordare che, per
specifici flussi di rifiuto, sono stabiliti specifici obiettivi di
recupero e di riciclaggio. Anche se da tempo viene chiesto di
definire, come previsto dal Codice dell'ambiente, metodologie
condivise per il calcolo della percentuale di raccolta
differenziata, al momento permangono numerose differenze tra gli
Ato, per cui si ritiene più virtuoso procedere secondo quanto
stabilito dalla direttiva ed evitare il continuo confronto con le
realtà che hanno sviluppato processi non sempre adattabili alla
nostra realtà o che presentano numeri poco raffrontabili. Il piano
regionale ha definito il sistema di raccolta differenziato dei
rifiuti nella nostra regione, oltre quindi a definire le tipologie
delle raccolte, il tipo di raccolta (stradale, domiciliare), ha
anche previsto la realizzazione di una rete di raccolta costituita
dalle stazioni intermedie distribuite sul territorio regionale e
previste per l'ottimizzazione dei trasporti dei rifiuti verso il
Centro regionale di Brissogne. A tal proposito è agli atti della
commissione uno studio sul sistema delle stazioni di conferimento,
che dovrà essere valutato in sede di definizione delle nuove linee
programmatiche e per l'aggiornamento del piano sulla base degli
indirizzi che il Consiglio regionale vorrà dare in ordine anche
alla revisione dei sub-ambiti territoriali e l'esercizio delle
funzioni. Naturalmente questo è un indirizzo importante da porre in
essere tenendo conto della contestuale riorganizzazione dei servizi
degli Enti locali e quindi anche della futura allocazione delle
funzioni ad un'analisi sull'efficienza dei sistemi in essere in
particolare dove sono stati realizzati investimenti di recente e
alla possibilità di interventi per ottimizzarli.
Un aspetto che consideriamo molto importante è quello della
prevenzione e della riduzione; dai documenti in possesso della
commissione dei convegni organizzati, è evidente che la Regione ha
già in atto da tempo azioni di prevenzione e riduzione dei rifiuti,
peraltro, nel corso del 2013 ed in occasione del convegno
organizzato il recente 21 marzo, è emerso che la Regione, che le
Regioni dovranno predisporre il proprio piano sulla base delle
indicazioni del piano nazionale che è tuttora in corso di
elaborazione. Questa occasione permetterà, come previsto dal
programma triennale in corso di attuazione, di consolidare le
azioni sperimentate in questi anni, che sono molto simili a quelle
illustrate, in realtà considerate virtuose. La nostra Regione
proseguirà con il piano di riduzione dei rifiuti, che, di pari
passo con l'aggiornamento del piano di cui potrà essere parte
integrante, stabilirà una serie di azioni obbligatorie ed altre
facoltative, con dei riconoscimenti economici da realizzarsi da
parte di cittadini, imprese, enti ed associazioni, in tal senso
l'indirizzo programmatico non può che essere confermato. È
necessario anche fare riferimento al periodo transitorio; l'arresto
dell'attuazione dello scenario approvato dal Consiglio regionale
con deliberazione 1117 del 2010 e del conseguente appalto hanno
determinato anche una modifica delle prospettive temporali della
gestione attuale. La programmazione di interventi di
ristrutturazione del Centro regionale di Brissogne, al di là
dell'impianto di trattamento finale dei rifiuti, destinati a
migliorare la gestione dei rifiuti differenziati, erano previsti
nell'appalto. Oggi è necessario procedere ad un'analisi di quali
interventi si rendano eventualmente necessari ed urgenti per poter
garantire la corretta ed efficiente gestione dei rifiuti
differenziati ed indifferenziati nel breve periodo transitorio, che
sarà destinato a definire il nuovo scenario e a procedere agli
studi di fattibilità e quindi a nuovi appalti. In tale direzione
appare necessario, alla luce anche delle audizioni dei responsabili
della società che gestisce il Centro regionale di Brissogne,
acquisire uno stato dell'arte delle attività e delle strutture
esistenti, nonché della durata e sostenibilità delle stesse,
tenendo conto della necessità di migliorare la qualità dei rifiuti
differenziati, come attuato con la realizzazione dell'impianto di
selezione manuale delle plastiche. Sulla base di eventuali ed
improrogabili necessità, bisognerà valutare gli interventi da
realizzare tenendo conto dello scenario complessivo che si sta
profilando.
Concludiamo con una sintesi di quello che è il documento
programmatico quale l'indicazione operativa. Si ritiene necessario
che tutte queste tematiche e le linee individuate nel presente
documento siano oggetto di uno specifico approfondimento, che dovrà
essere realizzato entro sei mesi dalla data di avvio finalizzato a
definire quegli aspetti ancora non individuati del nuovo scenario.
Il documento programmatico sarà oggetto di approvazione da parte
del Consiglio regionale, che dovrà definire l'avvio
dell'aggiornamento del piano e delle azioni operative
realizzabili.
Il documento programmatico da sottoporre al Consiglio regionale
dovrà nel dettaglio minimo affrontare le seguenti tematiche: tre
capitoli con nella parte prima, le linee programmatiche per
l'aggiornamento del piano regionale di gestione dei rifiuti, con
una serie di punti specifici, di linee programmatiche per la
definizione del sistema organizzativo regionale, Ato sub-Ato, linee
programmatiche per la definizione del piano di prevenzione e
riduzione, per l'individuazione di sistemi di raccolta e trasporto,
per la frazione biodegradabile, compostaggio domestico, di
prossimità, raccolta e trattamento della frazione residua, per la
tariffazione puntuale, per il sistema di trattamento dei rifiuti
indifferenziati, per il sistema di trattamento dei rifiuti
differenziati, per il sistema di smaltimento dei rifiuti secchi e
dei residui stabilizzati, per la localizzazione di nuovi impianti,
per la fase transitoria con particolare riferimento al sistema
attuale e alla necessità di interventi, per la gestione dei rifiuti
speciali quali fanghi da depurazione, rifiuti sanitari, carcasse di
animali morti; nel secondo capitolo, le linee programmatiche sui
modelli di costruzione e gestione, partenariato pubblico-privato,
società, degli impianti necessari, degli obiettivi economici,
sociali ed ambientali a cui tendere; nell'ultimo capitolo, la
definizione degli obiettivi temporali a cui riferire la nuova
programmazione. È nell'ambito di questo documento che, come forze
di maggioranza, abbiamo predisposto una risoluzione che discuteremo
successivamente.
Si dà atto che dalle ore 18,47 assume la presidenza il
Vicepresidente André Lanièce.
Presidente
- Adesso facciamo distribuire la risoluzione
firmata dalle forze di maggioranza. Qualcuno vuol prendere la
parola? Intanto è pervenuta anche un'altra risoluzione, che adesso
vi distribuiremo e poi iscriveremo, che riguarda la composizione
della Commissione esaminatrice per la selezione pubblica per
operatore addetto alla sorveglianza con funzioni di guida museale,
di cui dopo chiederemo l'iscrizione, intanto ve la facciamo
distribuire. Qualcun altro vuol prendere la parola intanto? Siamo
in discussione generale. Ha chiesto la parola il Consigliere
Donzel, ne ha la facoltà.
Donzel (Pd-Sin.VdA)
- Grazie Presidente. Intanto
consentitemi di dire che ringrazio i colleghi della maggioranza per
l'enorme stima che hanno nei confronti dei colleghi della
minoranza, nel senso che ci hanno illustrato in maniera ampia un
documento di cui non ci hanno dato una copia cartacea, perché
confidano nella nostra assoluta competenza nella materia e quindi
non ritenevano così opportuno fino all'ultimo istante, fino
all'ultimo secondo farci conoscere qual era questa straordinaria
elaborazione che avevano portato a termine per fare sintesi dei
lavori della commissione.
Noi abbiamo seguito con tutta l'attenzione necessaria e
possibile questa relazione del collega Empereur, ma mi scuserete
che su un argomento, che, insomma, è stato più volte detto, è un
argomento estremamente complesso, estremamente tecnico, complicato,
eccetera, si debba intervenire senza avere un documento davanti, è
certamente una cosa che è in qualche modo antipatica, ma che fa
parte un po' di quest'atteggiamento che sin da stamattina abbiamo
visto: la prova muscolare della maggioranza! Vuole andare avanti
fino all'ultimo istante, fino all'ultimo secondo, vuol far capire
che c'è qualcuno che non sa abbastanza, che non è all'altezza, che
non è in grado di dire la sua su questo argomento, spetta alla
maggioranza tracciare la linea da seguire e anche con la
presunzione assoluta che sia la linea che rispetta in toto quella
che è l'aspirazione dei cittadini valdostani.
Consentitemi allora due considerazioni anche nel merito di
questi lavori: è stata sicuramente un'esperienza interessantissima,
come peraltro chi avrà interesse...e spero verranno rese pubbliche
le pagine di questa relazione, è stata sicuramente un'esperienza
interessantissima poter far parte di questa commissione, perché
davvero tanti sono stati i contributi...direi tutti i contributi
sono stati di vaglio, erano tutte persone esperte sull'argomento e
in settori specifici relativi a questo argomento e per noi che
facciamo, svolgiamo il ruolo di politici avere il contributo di
tutte queste figure che stanno operando sul campo: amministratori,
esperti, tecnici, agricoltori, ricercatori, è stato assolutamente
un elemento fondamentale, quindi, da questo punto di vista,
un'esperienza importantissima.
Dal punto di vista umano, consentitemi, un po' meno, perché,
quando qualcuno esprime la propria opinione che è in dissenso con
questa maggioranza, eh, non può farlo, allora si passa
all'aggressione, anche con certi termini pesanti che, insomma, mi
sono stati rivolti: penso anche all'espressione "saltimbanco". È
un'espressione che mi è piaciuta molto, infatti l'altro giorno,
saltimbancando qua e là, mi sono trovato ad una serata pubblica
dove c'era la presentazione di un film, che invito davvero i
cittadini valdostani ad andare a vedere, che illustrava la
possibilità di ridurre i rifiuti ed illustrava tecniche di
compostaggio. Mi sono trovato seduto ad una tavolata di persone e
vicino a me c'era l'Assessore del Comune di Aosta, che fa parte
della maggioranza, era naturalmente entusiasta per questo filmato,
per la serata che era stata organizzata. Eh, capite, qualche mese
fa me lo sono trovato di fronte che inneggiava al pirogassificatore
e adesso è saltato dall'altra parte del tavolo ad inneggiare alla
raccolta differenziata, a come la sta facendo bene il Comune di
Aosta, a come sta lavorando bene e su questo non abbiamo dubbi. In
fatto di saltimbanchi allora, ragazzi miei, qui ce n'è da ridere!
C'è il giochino in cui qualcuno fa il duro e c'è l'altro che invece
fa il buono, va in giro a raccontare...ma siccome abbiamo qui 200
pagine...
(interruzione di un consigliere, fuori microfono)
...che giustamente qualcuno ha ritenuto...e ringrazio il
Presidente di non leggerci che come era opportuno...io però,
consentitemi, qualche passo lo voglio davvero leggere, perché è
estremamente utile per capire di che cosa stiamo parlando e mi
riferisco in particolare alla questione che si riferisce
all'Assessore del Comune di Aosta, che è stato audito anche
direttamente dalla commissione:
"la crescita del rifiuto
-
sono parole dell'Assessore -
era minima finché non si è fatto il
porta a porta, si cresceva di un punto o due al massimo, con questo
sistema, cioè il porta a porta, che abbiamo avviato nel 2005 in
maniera graduale, arrivando al completamento su tutto il territorio
cittadino, nel giro di un paio di anni siamo arrivati ad ottenere
risultati discreti: fino al 50 percento".
Questo lo dice un
amministratore che lavora sul campo, lo dice un amministratore
della maggioranza che il porta a porta ha fatto la differenza, non
lo sta dicendo un esponente della minoranza! Lo sta dicendo
qualcuno che lavora sul campo, quindi non è un'invenzione che ci
siamo tirati fuori noi su questo insistere rispetto alla questione
del porta a porta, ma l'Assessore si spinge oltre e ci racconta di
esperienze come quelle in cui ci saranno delle isole ecologiche in
cui addirittura si farà il passaggio successivo: non ci sarà più
neanche il porta a porta, ma i cittadini conferiranno in queste
isole le varie tipologie di rifiuto. Ha detto:
"questo
comporterebbe un enorme risparmio, perché per la ditta che svolge
il servizio un conto è fare il giro di tutte le frazioni per
raccogliere i vari cestelli, un altro è andare in un'isola
ecologica e raccogliere i rifiuti una volta alla
settimana".
Più avanti su un altro argomento ancora, il pezzo più bello
riguarda la questione Valle d'Aosta, non facciamo la raccolta
ancora dell'organico...ha detto:
"su questa frazione, su questa
tipologia di rifiuto bisogna concentrarci. Parlandone in Giunta, a
seguito di una mia richiesta, abbiamo dato mandato al Dirigente
dell'assessorato, Framarin, di verificare la possibilità di poter
effettuare la raccolta dell'umido, pur non essendoci in Valle
attualmente un centro di smaltimento di questo tipo di rifiuti. Gli
uffici stanno facendo una verifica anche per portare fuori Valle
questi rifiuti organici in maniera tale da ridurre quella quantità
di rifiuti che attualmente va in discarica. Si tratta di una
quantità che riteniamo, dalle stime che ci sono a livello
nazionale, intorno al 15 percento di rifiuti
- l'altro giorno
davanti ad una platea si è spinto anche a 18-20 -
che potrebbero
portare ad un aumento della nostra raccolta differenziata intorno
al 60-65 percento.
Questo non lo dice la minoranza, non lo dice
chi era a far minoranza in commissione: questo lo dice un esponente
che è al Governo del Comune di Aosta, che fa parte della
maggioranza e consentitemi una curiosità: sulla base di quali
indirizzi dati da questo Consiglio lui dà mandato al suo dirigente
di andare a vedere di fare la raccolta dell'organico, di portarla
fuori Valle? Esattamente le cose che noi volevamo chiedere
attraverso una decisione unanime di questo Consiglio, che avrebbe
legittimato l'azione di questo Assessore, che avrebbe legittimato
la sua azione autonomamente, come è giusto che sia nell'autonomia
di un Comune, non è che lo voglio limitare, però autonomamente sta
percorrendo una strada che noi diciamo da tempo che è quella da
percorrere! Io allora dico: siamo noi che abbiamo esagerato a dire:
"bisogna fare il porta a porta, bisogna creare nuove situazioni, è
urgente la raccolta dell'umido", ce lo siamo inventati noi, o non
abbiamo fatto altro che riprendere parole che sono in capo ad
amministratori che in questo momento vanno a fare le riunioni e le
assemblee pubbliche insieme agli esponenti di ValleVirtuosa?
Ancora su questi aspetti naturalmente il Dirigente Framarin ci
ha fatto notare che effettivamente bisogna fare attenzione e c'è un
problema di costi, su questo poi magari ritornerò più avanti,
perché quest'audizione è stata troppo interessante che abbiamo
"raccolto"...e ovviamente ringrazio ancora per l'intuizione i
colleghi della maggioranza, che hanno pensato bene di dire:
"ma
no, non portiamo solo gli estratti del lavoro della
commissione"
, sarebbero state 20 pagine, che il Presidente
Bertin ci avrebbe letto qui in aula, avrebbe fatto un riassunto
complessivo, hanno detto:
"no no, portiamo proprio tutti gli
atti"
. Io ero un po' scettico all'inizio, invece no, è stata
veramente una cosa opportuna portare tutti gli atti, perché più
avanti rispetto al fatto che si è detto e si cerca di dire nelle
considerazioni che noi avremmo voluto condividere con la
maggioranza, che sono vagamente accennate nel documento di
maggioranza...salvo che serve un ulteriore approfondimento...altri
sei mesi di pensiero e riflessione: quello che riguarda la
riflessione di un superamento del sistema dei sub-Ato.
A fronte di una mia domanda, l'Assessore ha risposto:
"relativamente ai comuni limitrofi, al momento, non c'è niente
di ufficiale, però qualche pourparler c'è stato, con il Comune di
Sarre e anche con altri Comuni, a livello ufficioso, dove
l'intenzione di passare ad un sistema di porta a porta indurrebbe
questi Comuni a mettersi insieme ad Aosta, dove c'è già un sistema
collaudato".
Non abbiamo ancora fatto in tempo a dare
l'indirizzo e i Comuni già si sono messi a lavorare in
quest'ottica, ma tanto bene, tanto meglio! Forse allora siamo noi
del Consiglio regionale che siamo in ritardo, pensiamoci ancora sei
mesi visto che loro stanno già facendo i
pourparlers
e
stanno già lavorando sul porta a porta intercomunale...
"Credo
- dice l'Assessore, di maggioranza -
che il futuro
sarà quello anche per un discorso di economicità dei costi
-
la cosa che sostenevamo noi, cioè ragionare in termini di
fondo Valle, superare le logiche dei Comuni per fare degli appalti,
che abbattono i costi, sono una cosa che non abbiamo inventato noi,
ma che viene dagli atti, di gente che lavora sul terreno -
un
conto, infatti, è fare un appalto per un tot di abitanti
- che
può essere riferito ad Aosta -
un conto è allargarlo, in maniera
tale che questo porti anche, magari, a dei benefici ai
cittadini"
. Parola di maggioranza, non della minoranza.
Naturalmente c'è da riflettere sul concetto di questa
suddivisione e parcellizzazione, è "tornato" anche sui giornali di
questi giorni che c'è una Comunità montana che qualche problema ce
l'ha, non è che gli si rivolga un rimprovero alla singola Comunità
montana, ma certo la mancanza di un coordinamento, di una visione
dall'alto fa emergere questo problema, perché se noi abbiamo delle
Comunità montane dove senza la raccolta dell'umido...la Grand
Combin ci dice:
"noi siamo al 55 percento"
e non è che non è
una Comunità di montagna, la Grand Combin, e non è che non ci sono
i turisti nella Grand Combin, lei dice: "no" e io le dico: "sì, ce
n'è di meno", però, insomma, ci sono piste da sci, ci sono comunque
attività turistiche anche nella Grand Combin, non è un
posto...adesso vicino all'Assessore...si sarà risentito che non è
una località turistica la Coumba Freida e invece noi vediamo che
nella Valle del Lys siamo addirittura a 10 punti indietro...oltre
10 punti indietro. Nella stessa regione a distanze non assurde
troviamo dei riscontri così diversi, quindi la necessità di
lavorare per omogeneizzare questo servizio, per renderlo più
coordinato...ma ho anche sentito nei passaggi precedenti il collega
Empereur, che diceva:
"ma abbiamo fatto dei riscontri, ma la
realtà valdostana è particolare"
, allora, scusate, se non mi
invento io questi riscontri, ma vado a cercare un esperto
internazionale, di fama internazionale, che abbiamo avuto il
privilegio di avere in commissione e mi riferisco al dottor
Favoino, che abbiamo avuto, e lo ripeto, il privilegio di avere in
commissione - perché è stata una fortuna anche la sua passione per
questo argomento, lo ha spinto a rientrare da lavori che stava
svolgendo presso il Parlamento europeo, ed era da poco stato negli
Stati Uniti, è venuto fin qui in Valle d'Aosta, nella nostra
terra... -, mi sono sentito veramente onorato di poter avere a
riferimento cotanta scienza davanti a me. Favoino ha detto - parole
testuali del rendiconto integrale -:
"mi sembra di capire che
verranno invitati gli amici della Val di Fiemme, tanto per citare
una situazione molto simile alla vostra dal punto di vista
territoriale e della struttura del sistema produttivo
-
ma non lo dice Donzel, questa cosa, lo dice un esperto di
fama internazionale che ci sono situazioni simili alla nostra -
rammento che, prima ancora della Val di Fiemme, già nel 1998
aiutammo la Val di Non, che fu il primo comprensorio del Trentino
ad adottare le strategie della raccolta differenziata domiciliare e
lo dico molto laicamente: all'epoca loro avevano..."
Presidente
- Un po' di silenzio, per cortesia,
grazie!
Donzel (Pd-Sin.VdA)
-
...le stesse perplessità che
risuonano adesso in Valle d'Aosta sul fatto che il modello fosse
applicabile ad un contesto montano con talune peculiarità"
,
quindi la situazione simile...non lo dico io che è la Val di
Fiemme: lo dice un esperto e nella Val di Fiemme siamo all'80
percento... C'è qualcosa che non va in Valle d'Aosta,
nell'organizzazione della differenziata della Valle d'Aosta,
dobbiamo ammetterlo e non abbiamo altri sei mesi da prendere,
dobbiamo cominciare a lavorare subito.
Rispetto ad alcune questioni, alcune domande sono state
direttamente fatte al dottor Favoino direttamente in commissione e
direttamente in commissione gli ho posto la questione dei costi: se
fosse vero che c'era un problema di costi, se fosse vero che
avevamo dei problemi a fare la raccolta dell'organico. Che cosa mi
ha risposto in commissione il dottor Favoino?
"Dal punto di
vista generale, il quadro di tendenza ci dice ormai a prova di
qualunque dubbio e discussione
- sottolineo queste parole dette
da un esperto che sapeva che era registrato al momento che le
diceva, quindi una persona che non è che va in giro a raccontare
delle cose sapendo che queste cose sono registrate e, visto che ha
una fama internazionale, non è che viene a raccontarci una cosa
tanto per dire...non è un politico: è un tecnico che vive di questo
mestiere, non può raccontar frottole -
che fare raccolta
differenziata significa risparmiare"
.
Adesso dovete
farla finita con questa storia dei costi, che non si può fare
l'organico, il porta a porta, perché i nostri cittadini valdostani
saranno costretti a pagare delle cifre impossibili, è esattamente
il contrario! Per il futuro significa risparmiare, se non significa
risparmiare rispetto a quello che si faceva l'anno prima, significa
comunque risparmiare rispetto a quello che sarebbe stato se non si
fosse fatto niente negli anni a venire, perché i costi degli
smaltimenti aumentano. Quando noi diciamo queste cose...non le
diciamo noi, le dicono gli esperti, non facciamo altro che fare
eco, che ripetere delle cose che ci hanno insegnato.
Sulla questione dei sub-ambiti, sempre Favoino ha precisato:
"i modelli
- una cosa importante -
di raccolta
differenziata che sono stati fino ad adesso implementati in Valle
d'Aosta, correggetemi se sbaglio
- dice lui alla commissione -
non hanno previsto finora la separazione dell'organico. Questo è
un piccolo paradosso che ci siamo più volte rimandati con altri
colleghi
-
quindi parlano anche fuori in Italia di noi,
vengono a lavorare qui, prendono consulenze, poi si dicono tra di
loro: "ma questi qui come li buttano i soldi, questi Valdostani,
dalla finestra?" -
perché, ad oggi, la Valle d'Aosta è l'unica
regione in Italia dove non viene raccolto differenziatamente
neanche un grammo di organico. Lo fanno la Sicilia, la Calabria e
la Sardegna, che è arrivata al 50 percento di raccolta
differenziata, ma ancora manca la Valle d'Aosta all'appello"
.
Permettetemi che non è stato piacevole sentirsi dire queste cose
qui!
Sempre Favoino, rispetto ad una domanda che gli avevo chiesto,
perché ad un certo punto ci sono stati dei Comuni e degli
amministratori locali che, aspettando i famosi sei mesi in sei mesi
del collega Empereur, si sono mossi da soli: penso a quelli appunto
già più sensibili della Grand Combin, che avevano cercato anche di
mettere delle compostiere meccaniche e si sono scontrati di fronte
allo scoglio della normativa nazionale, internazionale, mondiale,
intercontinentale, cioè il Comune doveva assumere probabilmente 10
dipendenti per riuscire a formulare tutta la pratica burocratica
necessaria ad una compostiera elettromeccanica. Ha riconosciuto
anche il dottor Favoino la complessità della normativa e della
burocrazia in atto, ha detto:
"in un Paese come l'Italia, dove
bisogna comunque prestare attenzione ad una buona codificazione e
registrazione delle attività di gestione ambientale, questa cosa ha
il suo significato",
però poi ammette:
"ci sono state
diverse interpretazioni in merito e quella che, allo stato delle
cose, tendo a preferire è quella della comunicazione, ovverosia
della procedura semplificata, che consente di gestire queste cose
secondo un percorso amministrativo e organizzativo relativamente
semplice"
.
Se proprio c'è una volontà politica - e
questo avviene, per esempio, in Piemonte -, allora anche questi
scogli così terribili della cartaccia da produrre, della
burocrazia, se proprio c'è, guarda un po', si possono anche
superare con la buona volontà.
Favoino poi è un agronomo e vengo al punto dove insomma...uno
dei punti che è stato ampiamente discusso in commissione, ad un
certo punto è risultato che il compost rischiava di essere una cosa
piena di metalli pesanti, mi sono anche spaventato, ho detto: la
mia piccola compostiera davanti a casa diventerà un luogo dove
andranno a finire mercurio, piombo, c'è di tutto lì dentro, no?,
poi ad un tratto mi sono chiesto: ma che cosa ci mettiamo lì
dentro? Le cose che mangiamo, quindi, se uno mette dei prodotti che
non contengono sostanze nocive nella compostiera, se ne desume che
il compost sarà senza sostanze nocive. Naturalmente, dovendo
gestire questa cosa in modo più complesso, eccetera, è normale che
si facciano delle analisi di qualità del compost, prima di andarlo
magari ad utilizzare in modo massiccio, si devono fare delle
analisi.
Vorrei quindi tranquillizzare tutti quegli agricoltori che sono
stati terrorizzati con una propaganda terroristica, che sarebbero
stati obbligati a mettere nei loro terreni delle sostanze piene di
metalli pesanti, che avrebbero distrutto i loro vigneti, le loro
produzioni, non è affatto così! Se uno produce un compost di
qualità che è controllato, questo tipo di compost - e non lo
diciamo noi - è un compost che aiuta ed arricchisce i suoli. Fra
l'altro, su una questione particolare sono anche intervenuto in
commissione, siccome in passato la nostra regione è stata anche
colpita da incendi, oltre...non ci sono solo i riordini fondiari,
eccetera, dove, peraltro, un tecnico valdostano ha detto: "miseria,
avessimo qualche trattore di concime in più nella zona dove stiamo
facendo i riordini fondiari a Fénis, ci farebbe pure comodo!",
abbiamo esaurito anche questa fonte diciamo di concimazione del
suolo...ecco stavo dicendo: si sono verificati degli incendi in
Valle d'Aosta, per esempio, quelle superfici sono delle superfici
dove effettivamente potrebbe essere molto utile intervenire per
arricchire di materia organica dei suoli in cui la materia
organica, se l'incendio è stato particolarmente intenso, è stata
fortemente compromessa.
Un'altra questione è stata quella...certamente ci sono delle
esperienze che vengono fatte in centri grandi, ma noi qui abbiamo
delle piccole realtà, allora è stato molto interessante anche
vedere un altro amministratore come l'Assessore Tutino di Reggio
Emilia, che ci ha portato un esempio, cito solo un passaggio, ma,
secondo me, molto importante:
"la piccola realtà
- rispetto
alla città, rispetto a Reggio Emilia, dove hanno incontrato delle
difficoltà non indifferenti a fare la raccolta differenziata -
può consentire l'abbinamento edificio-famiglia; quindi,
essendoci tante case singole, è più semplice che ciascuno si
organizzi con il proprio angolo in cui deposita il materiale.
Peraltro, se ha il giardino, può anche utilizzare delle forme per
l'autocompostaggio domestico, evitando di dover conferire anche la
parte organica e i comuni di 6.000-7.000 abitanti della pianura o
della pedecollina sono quelli che hanno questo contesto da subito.
Per noi è stato relativamente semplice raggiungere percentuali così
elevate
- si riferiva alla raccolta differenziata -
in poco
tempo attivando il porta a porta e completare la dimensione di
piano in quelle realtà. Indubbiamente, in realtà più ampie serve
uno sforzo maggiore. Questa è la dimensione"
, cioè nei comuni
di medie dimensioni - e qui in Valle d'Aosta ne abbiamo alcuni:
penso a Châtillon, Saint-Vincent, Sarre, Saint-Pierre,
Pont-Saint-Martin - effettivamente è più facile fare questo tipo di
raccolta differenziata, quindi la nostra realtà non è una realtà
che non ha, diciamo, degli esempi.
Ho recuperato questi passaggi relativamente soprattutto ad uno
dei punti che, secondo me, è stato uno dei punti nodali della
discussione di questa commissione e che il Presidente Bertin aveva
bene messo in evidenza in una relazione, che era a disposizione di
tutta la commissione e che sarebbe stato veramente un bene per
questo Consiglio regionale che fosse arrivata qui in questa sede
come un progetto comune, perché nulla di quella relazione era in
antitesi, se non rispetto ai tempi di realizzazione, con le cose
che poi in maniera molto più complessa, più articolata ha cercato
di portare in questa sala il collega Empereur, ma con un intento
dilatorio per prendere tempo che per noi ormai è inaccettabile! In
quella relazione, in quella bozza di relazione, che non ha avuto la
fortuna di essere allegata al testo delle audizioni, c'era proprio
scritto che era una delle emergenze quella di cominciare ad
attivare la raccolta dell'organico. Se noi riduciamo questa
frazione, veramente possiamo cominciare ad immaginare un percorso,
un cammino che certamente è complesso, perché poi ci mancano delle
parti fondamentali nella fase, diciamo, successiva, ma è un
percorso che dobbiamo assolutamente cominciare a percorrere con
determinazione.
Se noi trasmettiamo ai cittadini valdostani un'idea secondo cui
differenziare costa, differenziare è difficile, non ce la faremo
mai, stiamo facendo un pessimo servizio a questa comunità, se
invece...come tanti cittadini si sforzano di fare, stanno cercando
di dire che questo è un percorso inevitabile, necessario, che in
tanti luoghi ha successo, che dà soddisfazione anche alle famiglie
che lo fanno e lo compiono, forse è questo l'indirizzo che questo
Consiglio regionale doveva dare: dovevamo rassicurare sulle buone
pratiche e sul fatto che queste buone pratiche con tutte le
difficoltà, col fatto che tutti gli amministratori hanno ripetuto:
"ma guardate che poi dovete spiegarlo bene ai cittadini, ma
guardate che dovete andare, aiutarli in questo percorso"...nessuno
quindi ha inteso minimizzare, però tutti sono stati chiarissimi nel
dire che va fatto e va fatto subito. Questo era l'indirizzo che
questo Consiglio regionale, secondo me, doveva dare, perché un
conto è dire: "ah noi vogliamo rispettare la legge dei cittadini
valdostani e poi cerchiamo di stare il più fermi possibili", quando
tutti si stanno muovendo nei comuni, si stanno affannando, c'era
bisogno che il Consiglio regionale anche venisse in aiuto a quelle
realtà che già si stanno muovendo, aiutando a semplificare il
meccanismo degli ambiti, superandoli completamente, venendo
incontro a queste situazioni. Dal nostro punto di vista, è
un'occasione mancata che speriamo però si compia pienamente nella
prossima legislatura.
Presidente
- Grazie. C'è qualche altro collega che
intende prendere la parola? Ha chiesto la parola il collega Bertin,
ne ha la facoltà.
Bertin (ALPE)
- Grazie Presidente.
La commissione aveva un compito che era quello di ridefinire gli
indirizzi programmatici rispetto alla gestione dei rifiuti. Questo
compito non è stato assolto per una scelta deliberata della
maggioranza: questo ci tengo a sottolinearlo e anche il documento
presentato oggi poteva benissimo essere presentato in commissione,
che era il luogo adatto e, per la stessa indicazione del Consiglio
regionale, il luogo nel quale questo confronto doveva avvenire. Non
si è voluto aprire un confronto interno alla commissione e si è
voluto poi spostare in Consiglio regionale questo dibattito. In
realtà per evidenziare il fatto che non si vogliono dare degli
indirizzi chiari, se non rinviare il tutto ad ulteriori
approfondimenti, approfondimenti che evidentemente vanno fatti, ma
che devono essere...come dire? andare nella direzione indicata dal
Consiglio regionale. Gli approfondimenti ci vanno, ma devono
seguire gli indirizzi che questo Consiglio e la commissione nello
specifico avrebbero dovuto dare. La commissione in questi mesi ha
cercato ed è riuscita a dimostrare che gli scenari alternativi
all'incenerimento sono sia da un punto di vista economico che
evidentemente ambientale, più che sostenibili, sono anche
convenienti, tant'è che molte realtà che abbiamo audito...per
esempio, la Provincia di Reggio Emilia ha deciso, pur senza un
referendum, di abbandonare l'idea di costruire un inceneritore o un
nuovo inceneritore, ma di realizzare soluzioni alternative, perché
sono economicamente più vantaggiose, perché vanno nelle direzioni
indicate dall'Unione europea, uno dei problemi che l'Europa ha di
fronte è anche quello del reperimento delle materie prime ed è
importante usare in modo razionale le materie a disposizione. Una
delle indicazioni dell'Unione europea da questo punto di vista è
appunto quello di riutilizzare tutto il possibile. È una questione
geo-economica importante, anche perché delle nuove realtà
economiche stanno sfruttando tutte le risorse a disposizione e in
prospettiva una mancata scelta in questa direzione comporterebbe
per l'Europa certamente delle difficoltà. Nel nostro piccolo è
importante andare nella direzione giusta e, oltre che per dare
ovviamente attuazione al risultato referendario, anche perché ci
porteremmo in una situazione migliore e in prospettiva potremmo
gestire correttamente i rifiuti in Valle d'Aosta. Come detto, dai
lavori della commissione è emerso chiaramente che non vi sono
problemi né economici...per la sostenibilità di uno scenario
alternativo.
Illustrerò brevemente la risoluzione che abbiamo depositato, che
riprende il documento portato in commissione che mi era stato
chiesto da parte della commissione e che poi non ha fatto oggetto
né di un confronto...ma che è stato semplicemente poi abbandonato e
si è voluto...come dire? non si è voluto confrontarsi. La
risoluzione è divisa in diverse parti: una parte riguarda la
gestione dell'organico. La gestione dell'organico è una parte
fondamentale nella gestione dei rifiuti più generale, l'organico
rappresenta una cifra e una parte significativa, all'incirca, a
seconda delle realtà, il 20 percento del totale dei rifiuti, e dà
anche una difficoltà di gestione, che rappresenta comunque un
elemento da tenere in considerazione. Da questo punto di vista, è
essenziale un progressivo superamento del conferimento dei rifiuti
in discarica, in particolar modo dei rifiuti evidentemente
organici, questo nel rispetto della normativa nazionale ed europea,
lo dobbiamo fare, pertanto una raccolta dell'umido diventa
essenziale. Come sottolineato in precedenza, la Regione Valle
d'Aosta è l'unica a non attuare nessun sistema di raccolta
dell'umido, è l'unica regione in Italia e questo, come evidenziato
anche dagli esperti, è, da un punto di vista economico,
assolutamente irrazionale, anche perché si raccoglie, si fa una
raccolta differenziata che non comprende l'umido, come, ad esempio,
il Comune di Aosta, che in effetti giustamente sta andando in
quella direzione, anche perché i costi sarebbero relativamente poco
superiori, ma il vantaggio, come indicato in precedenza, sarebbe
notevole da un punto di vista dei risultati; pertanto è importante
da questo punto di vista agire per una raccolta differenziata.
Ricordato anche del compost come ci è stato indicato durante i
lavori della commissione da parte dei tecnici agronomi
dell'Institut agricole, la produzione di compost previsto con le
piccole quantità della nostra regione sarebbe tutta utilizzabile in
loco: queste sono le indicazioni che ci hanno dato i tecnici
dell'Institut agricole e che quindi non vi sarebbero problemi
nell'utilizzo di questo materiale, l'importante evidentemente è che
questo materiale sia di qualità e garantito.
Come detto, la raccolta dell'organico è un aspetto fondamentale,
un secondo aspetto importante riguarda la prevenzione della
produzione dei rifiuti e uno dei punti fondamentali come sappiamo
per una corretta gestione dei rifiuti. La Valle d'Aosta ha
un'elevata produzione pro capite di rifiuti, molto più elevata di
quella di altre regioni simili come, ad esempio, la Provincia di
Trento, che abbiamo audito in commissione, e gli stessi risultati
delle varie politiche messe in atto in questi anni non sono
particolarmente brillanti, tant'è che è una delle regioni che vede
un calo di produzione dei rifiuti, nonostante la crisi economica,
minore rispetto ad altre realtà. È pertanto necessario da questo
punto di vista intervenire anche su quest'aspetto della prevenzione
e della riduzione dei rifiuti, è essenziale poi il recupero di
materia, come dicevamo in precedenza.
La Regione Valle d'Aosta è distante dal rispetto della legge
riguardante la raccolta differenziata. La legge prevedeva il 65
percento entro fine anno, noi siamo a poco più del 40, siamo molto
distanti e certamente, da questo punto di vista, bisogna
intervenire. Abbiamo audito in commissione la Provincia di Trento,
che ha raggiunto il 71 percento di raccolta differenziata, una
provincia che non è particolarmente diversa dalla nostra dal punto
di vista morfologico e come attività economiche e produttive e
ciononostante, grazie ad un intervento mirato e organizzato in modo
efficace, in poco tempo...in relativamente poco tempo ha ottenuto
dei risultati in questa materia, in questo settore, tant'è che
anche la Provincia di Trento ha recentemente ufficializzato la
rinuncia a costruire un inceneritore, anche perché non avrebbe più
un senso dal punto di vista economico.
Per quanto riguarda poi la parte finale, quello che è l'aspetto
principale, se vogliamo, da un certo punto di vista, il trattamento
finale dei rifiuti, bisogna ricordare la delibera del Consiglio
regionale del marzo del 2010, che indicava come indirizzo generale
quello della costruzione del pirogassificatore, che poi, in seguito
al referendum del 18 novembre e la conseguente legge del 23
novembre 2012, è stato abbandonato per forza di cose, pertanto
anche quest'aspetto dev'essere preso in considerazione.
Passiamo all'impegnativa, per quanto riguarda il punto A, vale a
dire la gestione dell'organico, si impegna:
"a potenziare
l'autocompostaggio, innanzitutto, nelle zone decentrate, anche
attraverso significative politiche di incentivazione
tariffaria"
. È importante per una regione con una morfologia
come la nostra potenziare quest'aspetto, che già di per sé fa parte
della tradizione rurale, che può essere e deve essere potenziata in
diversi modi, innanzitutto appunto con delle politiche
tariffarie.
In secondo luogo è importante
"promuovere la realizzazione di
compostiere collettive facilitando il rilascio delle relative
autorizzazioni"
. La commissione ha dedicato una parte
significativa dei propri lavori su quest'aspetto e abbiamo
verificato l'impossibilità pratica di realizzare alcune compostiere
collettive elettromeccaniche per una serie di procedure
amministrative oggettivamente sovradimensionate rispetto
all'impianto che si deve realizzare: un impianto da circa 20 mila
euro che viene paragonato alla costruzione di un inceneritore dal
punto di vista autorizzativo. Abbiamo anche notato che in altre
realtà le procedure sono facilitate e, da questo punto di vista, è
un impegno obbligatorio se si vuole raggiungere degli obiettivi in
questo settore che le compostiere collettive vengano promosse e
facilitandone appunto il rilascio dell'autorizzazione, altrimenti
evidentemente non si riuscirà a raggiungere gli obiettivi che ci
dovremmo dare.
Come terzo aspetto
"la raccolta separata della frazione umida
nelle zone densamente abitate del fondo Valle"
. Come detto,
siamo l'unica regione che non raccoglie l'umido in nessun modo e,
per raggiungere appunto una gestione corretta dei rifiuti, è
importante andare in questa direzione. Evidentemente la raccolta
dell'umido deve essere fatta essenzialmente nelle zone densamente
abitate del fondo Valle, anche perché altrimenti i costi e la
difficoltà di realizzazione comporterebbero un'inefficacia di
questa azione, ma la valle centrale, come abbiamo visto anche dalle
audizioni, si presta a questo tipo di azione, per cui va fatta e va
fatta in tempi brevi, anche perché questo è il primo passo per
andare nella giusta direzione. Evidentemente la conseguenza di
quest'aspetto è la realizzazione di
"uno o più impianti per il
trattamento di questa frazione"
. Detto ciò, è anche necessario
"garantire un'elevata qualità del compost attraverso analisi
chimiche e rilascio di certificazioni"
, anche perché uno degli
aspetti che era stato sollevato in commissione era la garanzia di
avere un compost di qualità che potesse adattarsi all'agricoltura
valdostana.
In merito al punto 2, vale a dire la prevenzione e la produzione
dei rifiuti, si impegna a
"predisporre un nuovo piano di
prevenzione e di riduzione dei rifiuti che preveda iniziative
coordinate, monitorandone i risultati"
. Uno degli aspetti che
abbiamo anche notato in commissione è che ogni sub-Ato agisce in
molti ambiti, anche in questo, in modo autonomo, giustamente, ma
che a volte con una maggiore coordinazione si otterrebbero
risultati migliori e soprattutto è importante anche monitorare i
risultati di queste politiche che, come detto, a volte non sono
così efficaci.
Per ridurre la produzione dei rifiuti, è importante introdurre
nelle proprie politiche
"il principio di responsabilità
ambientale basato sull'assunto "chi inquina paga""
. Abbiamo
verificato anche questo durante i lavori della commissione: che
l'elemento principale per far diminuire la produzione dei rifiuti è
evidentemente quello di introdurre dei meccanismi che premino i
comportamenti virtuosi e penalizzino quelli non virtuosi, è
essenziale da questo punto di vista e bisogna farlo al più presto,
è un principio generale, ma che deve essere tradotto in meccanismi
premianti sia per gli enti locali che per gli utenti, che prevedano
tra l'altro, da questo punto di vista, la tariffa puntuale e la
tracciabilità.
In merito al punto c), vale a dire il trattamento, il recupero
di materia, si invita anche in questo caso
"ad estendere il
sistema di raccolta domiciliare (spinta) nelle zone densamente
abitate del fondo Valle"
, è evidente oramai che, per
raggiungere determinati risultati in materia di quantità e di
qualità della raccolta differenziata, la raccolta domiciliare porta
a porta è lo strumento più efficace, può essere visto come uno
strumento transitorio, ma certamente in questo modo abbiamo notato,
anche per l'esperienza esterna alla Valle d'Aosta, che in
pochissimo tempo, introducendo la raccolta domiciliare e nel caso
la tariffazione puntuale...in pochissimo tempo si raggiungono
obiettivi significativi che portano a superare ampiamente i limiti
di legge, inoltre
"ad adottare politiche volte a razionalizzare
i trasporti e a omogeneizzare i costi e le modalità di gestione del
servizio, attraverso la riorganizzazione e il totale superamento
dell'attuale suddivisione per sottoambiti del territorio
regionale"
. In effetti, è emerso chiaramente che
l'organizzazione in 9...
Presidente
- Colleghi, per cortesia!
Bertin (ALPE)
- ...sub-Ato della nostra regione porta ad
inefficienze e ad un aumento di costi, oltre che al mancato
raggiungimento degli obiettivi previsti dalla legge, ad esempio,
per la raccolta differenziata. Da questo punto di vista, sarà
essenziale superare questa suddivisione ed organizzare in modo
diverso anche per ragioni economiche e di uso razionale delle
risorse...un superamento di questa attuale organizzazione.
Il terzo punto riguarda l'intensificazione di
"azioni di
informazione, coinvolgimento e di sensibilizzazione
dell'utenza"
, evidentemente non si può gestire correttamente i
rifiuti se non attraverso la partecipazione dei cittadini e, da
questo punto di vista, un'azione d'informazione e di coinvolgimento
è essenziale e deve essere intensificata.
In merito al punto d), che riguarda il trattamento finale dei
rifiuti, si impegna
"a massimizzare il recupero di materiali
attraverso tecnologie di selezione e recupero basate su sistemi a
freddo"
. Abbiamo audito in commissione diversi esperti e alcune
realtà che stanno andando in questa direzione e sia da un punto di
vista economico che organizzativo, perché gli spazi sono
relativamente piccoli, è possibile organizzare un recupero di
materia e superare il precedente indirizzo della chiusura del ciclo
attraverso l'incenerimento e la pirogassificazione. Infine,
"realizzare un impianto di stabilizzazione aerobica con la
conseguente inertizzazione della frazione risultante dal suddetto
processo"
, in tal modo che quella parte estremamente piccola
che risulterebbe da questo processo possa essere usata, o comunque
depositata senza problemi e nel rispetto della legge senza
incorrere in sanzioni. Questa è sostanzialmente la risoluzione, che
dà degli indirizzi precisi in ordine al sistema integrato di
gestione dei rifiuti in Valle d'Aosta; è importante che un
indirizzo venga dato e che non si rimandi ancora, non si sa per
quale ragione, una decisione in questo senso, non ci possiamo
permettere ulteriori perdite di tempo.
Si dà atto che dalle ore 19,27 riassume la presidenza il
Presidente Emily Rini.
Presidente
- Grazie collega Bertin. Ha chiesto la parola
il Vicepresidente Chatrian. Siete invitati a fare un po' di
silenzio.
Chatrian (ALPE)
- Grazie Presidente.
Qualche riflessione. Ho partecipato attivamente in commissione,
è stata una commissione molto utile, interessante, il confronto di
idee è utile, anzi indispensabile per individuare le soluzioni
migliori, da tutta la legislatura lo stiamo dicendo come gruppo
ALPE, anche se probabilmente anche su questo documento ci sarà un
delta temporale che ci dividerà, probabilmente a livello di
posizionamento. Vorrei però cercare di uscire dalla logica stretta
delle soluzioni tecniche per ragionare sul piano più politico.
L'evoluzione della società moderna ci pone sfide molto ardite e una
riflessione generale che vale per tutti noi: è ormai chiaro che
abbiamo vissuto uno sviluppo troppo rapido, che ha portato con sé
insieme al benessere problemi nuovi e di difficile soluzione,
probabilmente, quello dei rifiuti ha un rilievo particolare e
straordinario, perché solleva il tema della civiltà degli sprechi.
Come altre volte nella storia, ci troviamo di fronte praticamente
ad un bivio che, da un lato, non ci porta da nessuna parte,
dall'altro, ci apre una via di uscita e la strada non è tanto
ragionare sulle tecniche per guarirlo, quanto sulle cause del male.
Ecco perché oggi è necessario avviare e realizzare prima di tutto
una progressiva, ma drastica diminuzione dei rifiuti come altri
colleghi hanno ribadito.
Ho riletto con attenzione i resoconti dei lavori della
commissione, con l'occhio non dell'esperto di rifiuti, infatti non
lo sono, ma dell'ex sindaco, dell'amministratore e con il bagaglio
delle mie origini contadine. La prima sensazione è la delusione per
quanto poco è stato fatto fin qui, delusione rafforzata dal dato
sulla percentuale di raccolta differenziata, non si riesce proprio
a decollare malgrado l'introduzione del sistema porta a porta, che
pure ha rappresentato un aggravio notevole di costi per il
cittadino. Potremmo aprire una parentesi e dettagliare. Ad Aosta
dal 2005 ad oggi si è passati dal 25/26 a circa il 50 percento ed è
davvero poco considerando che in altre città questo sistema ha
portato sempre a risultati comunque più rilevanti. Su questo dato
deludente pesa la scelta di non differenziare indubbiamente la
frazione organica.
L'altra leva per incrementare la percentuale di raccolta
differenziata, che puntualmente indicano tutti gli esperti sentiti
in commissione, è quella della responsabilizzazione dei cittadini,
da incentivare, ad esempio, col passaggio al sistema a tariffa,
leva del tutto inutilizzata. Mi ha deluso verificare, e
preoccupato, come una regione come la nostra, in parte moderna,
organizzata - e diciamolo pure ancora relativamente ricca di
risorse - abbia fatto così timidi passi per raggiungere stabilmente
gli obiettivi indicati dalle normative e anche da tutti gli esperti
della commissione, aumentare la raccolta differenziata, separare la
frazione organica ed incrementare la pratica del compostaggio,
ridurre i rifiuti. Alcuni degli amministratori si lamentano del
fatto che ogni tipo di raccolta che si va ad introdurre si traduce
in un aumento di costo. Penso che la sfida forse più importante sia
proprio su questo passaggio importante, ma è ovvio che, se non
cambia l'ottica dell'intervento, quella è la conseguenza logica e
naturale. Il compito degli amministratori, di noi amministratori, e
degli amministratori della prossima legislatura, si dovrà comunque,
se non legiferare, dare degli indirizzi a questo punto seri,
pragmatici e soprattutto con un delta-tempo limitatissimo, non
limitarsi a prendere atto di una realtà di fatto immutabile, ma
intervenire, modificare o eliminare i fattori che determinano i
maggiori costi e rendersi conto che solo riducendo i volumi di
rifiuti si possono ridurre altri costi ineliminabili come quelli di
selezione, trasporto, trattamento e probabilmente non c'è un'altra
strada.
Mi sono concentrato in parte sul tema della frazione organica,
anche perché il collega Bertin ha già ben illustrato sia la nostra
risoluzione, sia il lavoro che la commissione ha fatto e comunque
il percorso di questi cinque anni. Ripensavo alle buone abitudini
delle nostre famiglie che non producevano rifiuti, ma li
trasformavano in loco grazie a galline, altri animali e che si non
preoccupavano di mescolare in deiezioni animali per poi
riutilizzarle nei campi. Altri tempi, indubbiamente, ed è vero che
oggi le normative impediscono di miscelare residui organici e
agricoli e forestali e rifiuti organici comunque urbani, ma le cose
cambiano rapidamente, ho letto che la stessa Comunità europea si
sta muovendo per rivedere questa divisione, anche perché la
tecnologia oggi permette di controllare ogni fase di produzione del
compost da quelle preliminari di fermentazione a quelle successive
di stabilizzazione. Esistono anche piccoli impianti di produzione
di gas adatti a singole aziende agricole ed allevamenti. Non a caso
ARPA e IAR stanno testando l'efficacia di alcune piccole
compostiere collettive come possibile soluzione. Riflettevo su
tutto questo e pensavo che compito della politica per affrontare e
risolvere nel modo migliore nuovi problemi è spingersi più avanti
rispetto ai confini noti, abbandonare le strade conosciute per
affrontarne di nuove ed inesplorate, tanto più qui da noi dove la
nostra Regione ha ampie possibilità di legiferare. Anche se non
potesse farlo, in questo caso direttamente può, anzi deve
approfittare di queste prerogative almeno per studiare e proporre
in modo attivo nuove soluzioni adatte al nostro contesto montano,
ripeto e ribadisco: adatte al nostro contesto montano, e non subire
passivamente le decisioni altrui.
Il collega Donzel poc'anzi faceva riferimento alla Val di
Fiemme, in commissione più volte io ho paragonato la Val di Fiemme
come se fosse un nostro sub-Ato, la Monte Cervino: 20 mila
abitanti, 10-12 comuni e soprattutto picchi, sbalzi nella stagione
invernale, che vanno da 1.000 utenti giornalieri, o comunque
residenti a 10 mila come forse nel caso di Valtournenche. Grazie
anche al voto inequivocabile dei valdostani, penso che la Valle
d'Aosta possa davvero diventare anche in questo campo un
laboratorio nel quale sperimentare nuove strade, io ci credo, che
poi in fin dei conti sono anche riproporre in forma moderna le
antiche buone pratiche che le nostre famiglie rurali hanno
praticato per secoli e non per decenni. Il terreno è fertile, anche
per quanto riguarda le possibilità di collaborazione tra
agricoltura ed amministrazione, basti pensare alle risorse che i
Comuni stanno mettendo in campo per realizzare concimaie pubbliche
al servizio di aziende che ne sono ancora prive, ma per quelle in
corso di realizzazione perché non estendere la sperimentazione ora
in corso nello IAR e nell'ARPA e coinvolgere anche agricoltori e
Comuni che hanno realizzato queste opere in modo da verificare se,
una volta miscelate le diverse sostanze organiche, il compost che
da questo deriva è o meno idoneo a quell'utilizzo? Non si dica che
una sperimentazione è impossibile, quanto meno dobbiamo provarci,
dobbiamo comunque creare queste condizioni e sarebbe una strada
utile per una collaborazione reale tra aziende agricole e
collettività.
Forse c'è la necessità di integrare l'agricoltura con altre
attività economiche, poi, quando ci capita l'occasione su un piatto
d'argento, probabilmente non sappiamo né cogliere, né dargli gamba
o corso. È vero che alcuni tecnici hanno manifestato dubbi, quindi
noi siamo consci di non avere assolutamente la bacchetta magica
sull'utilizzo, ma sui prati il compost da rifiuti organici civili
ma nessuno ha mai provato a caratterizzare e testare invece il
compost di varia origine organica. Certo, questa eventuale
soluzione va ipotizzata, sperimentata, regolamentata, monitorata,
ma consentirebbe di fermare - scusatemi il termine, forse non è
molto elegante - in ambito locale migliaia di tonnellate di residui
di natura organica, evitando costi e i rischi ambientali dei
trasporti verso il centro e non ci sono solo prati e agricolture,
ma ci sono, come in quest'aula è stato detto più volte e anche in
commissione, bonifiche, sistemazioni, piste da sci da inverdire,
discariche da risanare e riqualificare. Credo che a questo insieme
di soluzioni si riferiscano i tecnici che in commissione hanno
ipotizzato un'economia del riutilizzo e della differenziata
delocalizzata e distribuita soprattutto sul territorio e non in
maniera puntuale. So bene che si tratta di superare molti ostacoli,
prima di tutto di natura normativa, ma, scusatemi, anche dal punto
di vista culturale, compresa anche una certa rigidità di noi
tutti.
Penso che la sfida sia proprio lì: in primo luogo per ribadire
il ruolo sociale dell'agricoltura, peraltro già riconosciuto dalla
legge, laddove attribuisce all'imprenditore agricolo la possibilità
di diversificare la propria attività - termino -, ma anche e
soprattutto per un motivo più profondo di natura culturale: trovare
soluzioni ad una parte importante di un problema sociale complesso
come quello dei rifiuti, mettere insieme cittadini ed agricoltori
significherebbe creare un ponte solidale tra mondi che oggi si
sentono purtroppo separati, nobilitare gli aspetti sociali ed
ambientali dell'attività agricola e consolidare nell'agricoltura
una coscienza civica ed ambientale, che oggi appare spesso più
impostata che davvero...più impostata che utile, avremo così, da un
lato, cittadini davvero coscienti del ruolo essenziale degli
agricoltori, dall'altro lato, imprenditori agricoli più motivati a
garantire la salvaguardia dell'ambiente a vantaggio di tutta la
collettività e del nostro futuro. Qualche considerazione proprio
probabilmente su una delle sfide più difficili che è quella
dell'organico, che in questi due mesi di lavoro in commissione
comunque mi sembra che è stata
à la une
della discussione in
commissione. Grazie.
Presidente
- Grazie. Ci sono altre richieste di
intervento? Se non ci sono altre richieste di intervento, possiamo
chiudere la discussione generale. La discussione generale è chiusa.
La parola all'Assessore Zublena.
Zublena (UV)
- Sì grazie Presidente.
Come ho già avuto modo di dire quando abbiamo esaminato in
questo Consiglio la prima relazione, i primi di febbraio, ho sempre
fortemente caldeggiato l'attivazione di una commissione speciale
guidata da un rappresentante di quelle forze che hanno condotto la
battaglia contro i trattamenti a caldo, perché ritenevo che
all'indomani del referendum questa fosse la risposta più giusta a
favore degli interessi dei valdostani, cioè delineare al più presto
la soluzione alternativa al pirogassificatore e all'attuale
conferimento in discarica. Quella soluzione di cui i valdostani
avevano appreso costi, tempi di realizzazione, opportunità
occupazionali, offerte, efficienza nella minimizzazione del rifiuto
residuo, tutto dettagliatamente definito da ValleVirtuosa, e
ripreso dal giornale politico di ALPE, riportando una tabella che
confrontava nel dettaglio i dati dei due scenari, pirogassificatore
e trattamento a freddo, e da cui parevano emergere con schiacciante
chiarezza gli innumerevoli vantaggi del trattamento a freddo con
sistema TMB. Quando poi i Consiglieri di minoranza hanno proposto
la presenza alle audizioni di un esperto di ValleVirtuosa e del
Comitato del Sì, ho personalmente considerato molto utile la cosa,
così come la diffusione delle audizioni via web e ancora più
interessante poter già avere una prima relazione nel mese di
gennaio appunto, perché l'argomento è complesso, come abbiamo avuto
modo tutti di sentir dire nelle relazioni, e i tempi sono
sicuramente stretti. Già in quelle prime fasi di lavoro della
commissione ebbi qualche perplessità, un po' di delusione, mi
sembra che il
mot d'ordre
di oggi sia delusione; l'avevo
anticipata, nel vedere che, dopo un bel numero di audizioni e tanto
materiale inviato al Presidente, tra l'altro ricordo anche le
numerose relazioni che gli uffici hanno inviato, prodigandosi nel
fornire dati, valutazioni e quant'altro e rispondendo con
sollecitudine a tutte le richieste che il Presidente Bertin ci
inoltrava.
La prima relazione di fine gennaio, prodotta tra l'altro con un
notevole contributo da parte dei consiglieri di maggioranza, stava
solo iniziando ad abbozzare qualche dichiarazione di principio che
oggi definirei eufemisticamente di larga massima e buon senso.
Quello che da subito è parso evidente, non credo solo a noi, ma
anche ai comuni cittadini che ce l'hanno manifestato, è che la
commissione mancava di un indirizzo su cui lavorare, pur in
presenza costante dell'esperto di ValleVirtuosa, cioè
mancava...come dire? un obiettivo da raggiungere per poter definire
quella soluzione che pure in campagna referendaria pareva proprio
che fosse già in mano al Comitato del Sì. Malgrado anche un
rimbrotto che mi venne inviato in questo Consiglio, ho comunque
atteso fiduciosa in un recupero rapido negli ultimi mesi del lavoro
della commissione per avere finalmente svelats la soluzione
alternativa al pirogassificatore e alla discarica: quella che
appunto ha convinto tanti valdostani a bocciare il
pirogassificatore. Infine, è arrivata la relazione finale. Io la
dividerei in due parti: il primo aspetto, che è stato anche
ricordato dai colleghi, che emerge dalla commissione, è che tutte
le misure indicate dai numerosi esperti in materia che sono stati
auditi, tutte le misure di prevenzione e riduzione,
differenziazione dei rifiuti erano già previste dal piano
predisposto dall'Amministrazione regionale, già ovviamente ben
prima del referendum, già attuate o previste dagli amministratori
locali in varie zone.
È stata citata l'esperienza del Comune di Aosta, della Comunità
montana Grand Combin e anche il controllo puntuale sul conferimento
dell'indifferenziata. Ha ragione il collega Donzela richiamare
l'esperienza di Aosta, perché è un'esperienza che c'è già ed è già
a tutti gli effetti assolutamente legittimata, così come mi fa
piacere che il collega Donzel abbia citato il film "Meno 100
chili", che è stato realizzato dal dottor Cavallo, che, come
sapete, è consulente dell'Amministrazione regionale per condurre il
piano di riduzione dei rifiuti, il quale proprio illustrando il
libro "Meno 100 chili" da cui è tratto il film, cita esperienze
positive ispirandosi ai suggerimenti che arrivano da chi si è
mobilitato per recuperare questa cultura come la Regione Valle
d'Aosta. Lascio a voi poi consultare su "
Il Fatto
alimentare"
, pagina disponibile su web, il commento appunto di
Cavallo. Quello che poi è emerso comunque è che l'Amministrazione
regionale ha già puntato sul compostaggio domestico, sul
compostaggio collettivo o di prossimità, sulla raccolta
differenziata di una frazione dell'umido, il verde, le ramaglie,
che già è conferito e, come sapete, rappresenta il 50 percento
dell'organico.
Credo quindi che appaia assolutamente falso quanto si affermava
durante la campagna referendaria in merito alla volontà
dell'Amministrazione regionale di puntare solo sul
pirogassificatore per affrontare la questione dei rifiuti e questo
credo vada detto, anche perché rivaluta l'esperienza già condotta,
come è stato testimoniato nelle audizioni da tutti i tecnici ed
amministratori valdostani che lavorano da anni con impegno proprio
per affrontare la questione dei rifiuti. Nello stesso tempo è
emerso dalle audizioni come il quadro sia estremamente complesso
sia per le forti disomogeneità di distribuzione dell'abitato sul
territorio richiamate in vari interventi, sia per quelle forti
differenze di produzione di rifiuti legate alle presenze
turistiche, che sono anche differenti a seconda delle varie
località.
Un punto su cui le persone audite concordano è che aumentare la
raccolta differenziata non su territorio omogeneo come la città di
Aosta, ma anche e soprattutto nelle zone geograficamente più
complesse comunque comporta un aumento dei costi, quindi in Valle
d'Aosta occorrerà continuare a sforzarsi con impegno molto forte
per identificare soluzioni diverse sul territorio per aumentare la
differenziata, mantenendo un rapporto costi-benefici che sia
sostenibile per le famiglie valdostane.
La generalizzata raccolta dell'umido presenta comunque criticità
irrisolte sia per le modalità di raccolta legate a quanto detto in
merito ai costi e modalità della raccolta differenziata in genere,
sia per i trattamenti da fare a questo umido, cioè alla fine dei
lavori non si è capito quali impianti, uno,
tanti...centralizzato...tanti piccoli distribuiti, ubicati
dove...con che costi, anzi qualche costo, sempre leggendo o
ascoltando le audizioni, lo abbiamo letto: Favoino cita 140 euro
per tonnellata annua, il pirogassificatore ne metteva 145 a base
d'asta, quindi...come dire? i costi iniziano ad essere riallineati
e ad essere abbastanza confrontabili e questo peraltro non ci
stupisce.
Anche in merito all'utilizzo del compost prodotto io sono molto
meno ottimista rispetto alle conclusioni cui è giunto il collega
Donzel, perché va bene che gli esperti della Scuola agraria di
Monza, che hanno davanti l'idea della Pianura Padana, hanno dato
alcune indicazioni, ma gli attori e gli esperti locali hanno pareri
molto discordanti e hanno espresso notevoli riserve all'utilizzo
del compost derivato dai rifiuti per le attività di produzione
agricola, frutticola e viticola; ricordo, per esempio, l'audizione
di Grosjean, che è un viticultore molto attento alle tecniche della
biodinamica, quindi alla qualità del prodotto e, del resto, in una
regione in cui non si può fare quantità è la qualità del prodotto
della terra l'unica
chance
. Non pare quindi davvero una
grande idea utilizzare come concime il compost derivato non solo
dai rifiuti differenziati, ma ancor peggio riguardo a quello
derivato dall'umido dei trattamenti dell'indifferenziata. Ricordo,
ed era presente anche il Consigliere Donzel all'inaugurazione della
compostiera collettiva installata alla Fondazione Ollignan, quando
il Direttore dell'Institut agricole, Augusto Chatel, ha messo in
guardia rispetto ad una visione bucolica della produzione e
dell'utilizzo del compost, proprio forte di un'esperienza non
generica e teorica, ma legata a garantire la qualità dei prodotti
del nostro territorio.
Mi rendo poi conto della complessità del problema, però non
dimentichiamo che qualcuno ha anche stigmatizzato rispetto, per
esempio, al compostaggio dei fanghi di depurazione, una frazione di
rifiuto che non è stata minimamente considerata insieme a tutte le
altre frazioni di rifiuti speciali, che restano comunque un
problema irrisolto. In ogni caso, trovando anche una soluzione a
tutti i punti che ho detto, che sono rimasti comunque ancora
indefiniti, si resta con alcune decine di migliaia di tonnellate
all'anno di rifiuti indifferenziati da smaltire: questo non lo dico
io, ma sempre attingendo dalla preziosissima relazione, avendo
anche sentito su web l'intervista, lo stesso Favoino, esperto
internazionale di rifiuti giustamente, dice:
"in Valle d'Aosta
residueranno 20-25 mila tonnellate all'anno"
, qui mette anche
30 mila, ma insomma stiamo alla visione più ottimistica di 25 mila
tonnellate all'anno: che farne di queste, cioè dove vanno? Nella
campagna referendaria avevamo letto che si sarebbe scesi a 5 mila
tonnellate; questi sembrano dei numeri in effetti un pochino più da
esperti di rifiuti. Questi quindi continuerebbero, mi sembra di
capire, ad andare in discarica, benché la normativa europea non lo
renda più possibile. Siete arrivati a delle conclusioni che erano
già ben evidenti anche prima che si iniziassero i lavori della
commissione, per cui i punti a) e b) della risoluzione non fanno
che dire: "continuate a fare quello che state già facendo".
Non mi sembra quindi ci siano novità sconvolgenti, ci conforta
comunque che la commissione dica: "va bene, andate avanti così,
perché è la soluzione, la via giusta". Arriviamo però al vero nodo,
il cardine della questione...
Presidente
- Colleghi!
Zublena (UV)
- che fare dell'indifferenziata, perché la
soluzione alternativa doveva dire l'alternativa al trattamento
della frazione indifferenziata, cioè al pirogassificatore, non
avrebbe certamente sostituito...
(interruzione del Consigliere Donzel, fuori
microfono)
Presidente
- Collega Donzel, per favore!
Zublena (UV)
- ... né la riduzione dei rifiuti...
Presidente
- Chiede la parola dopo!
Zublena (UV)
- ... grazie Presidente.
Io ricordo che il pirogassificatore, contrariamente a quanto si
è cercato di far credere ai valdostani, non avrebbe certamente
sostituito né la riduzione dei rifiuti, né la raccolta
differenziata, obiettivi cui l'Amministrazione regionale punta da
anni e con forza dal 2008, in modo strutturato. Il ruolo del
pirogassificatore sarebbe stato, e lo ribadisco, solo nel
trattamento dell'indifferenziata che c'è oggi e, dalle previsioni
di Favoino, ci sarà anche nel seguito, anche se è impegno
dell'Amministrazione di continuare a ridurre il quantitativo di
rifiuti indifferenziati. Qui sarebbe dovuto entrare in gioco il
famoso trattamento meccanico-biologico, alternativa virtuosa ai
trattamenti a caldo e allora arriviamo alla conclusione della
risoluzione, ma anche della relazione, da quello che ho capito, che
devo dire è sconcertante! A me spiace dirlo, ma è sconcertante,
perché sostanzialmente si legge, dopo mesi di lavoro, avendo audito
esperti internazionali: "bene, siccome la legge oggi ci vieta il
trattamento a caldo dei rifiuti, ricorriamo ai sistemi a freddo",
cioè questa è la conclusione, io davvero aspettavo che...
(interruzione di alcuni consiglieri, fuori microfono)
Presidente
- Colleghi, per cortesia! Colleghi, però un
po' di rispetto per chi parla e per chi ha voglia di ascoltare!
Zublena (UV)
- ...quindi ho conferma che appunto questa è
la conclusione e lo conferma il collega Donzel.
Alla commissione era richiesto di rideterminare gli indirizzi
programmatici del sistema di gestione dei rifiuti, verificando la
fattibilità delle proposte elaborate dalla suddetta commissione
alla luce della normativa vigente, invece non è dato sapere nemmeno
quali tecnologie utilizzare, cioè si dice trattamento a freddo, e
si apre il mondo...né tantomeno avere una vaghissima idea di quanto
costerebbero, che impatto avrebbero sul territorio, dove ubicarle,
quali risultati dovrebbero raggiungere. Io dico: non tanto, ma
almeno un esempio concreto, però legato alla nostra realtà, di uno
di questi impianti; insomma, una proposta che io considero
veramente molto molto generica e forse qualcuno pensa che però,
appiccicandosi l'etichetta "Regione a rifiuti zero",
zero
waste
, tutto si risolva per incanto, ma, come ha ricordato
l'Assessore Ronco, di cui anche si può leggere l'interessante
intervento, l'Assessore Ronco della Provincia di Torino,
zero
waste
è ovviamente utopia.
Visto che condividiamo la delusione, faccio mio anche il
commento di Roscio che a "La Stampa" ha detto:
"un'amara
delusione".
C'era un'amara delusione alla fine dei lavori della
commissione speciale, dove io credo che, con senso di
responsabilità e serietà, i Consiglieri di maggioranza non se la
siano proprio sentita di approvare il nulla, cioè il
bluff
,
credo che giustamente un atteggiamento di responsabilità abbia loro
imposto questa scelta. I dubbi che avevo manifestato a febbraio,
che mi erano anche stati stigmatizzati con tanta veemenza, oggi si
sono trasformati in amarezza profonda: quella di una cittadina
valdostana, perché sono innanzitutto una cittadina valdostana, che
si rivolge alle forze del Comitato del Sì qui presenti in
Consiglio, rappresentando anche il sentimento di tutti quei
valdostani che hanno capito di esser stati presi in giro, di essere
stati veramente ingannati, perché abbiamo la certezza provata che
una seria soluzione di ValleVirtuosa alternativa al
pirogassificatore e alla discarica non c'è, soprattutto non c'è mai
stata. La campagna referendaria quindi è stata veramente una grande
montatura politica, quindi mi associo alla scelta fatta dai
Capigruppo di maggioranza di non votare un documento vuoto; e non
si tratta come dice Roscio...che stigmatizza e dice:
"ma i
Consiglieri di maggioranza potevano almeno proporre un
emendamento!"
: è difficile emendare il nulla, è veramente
difficile. Il modo semplicistico di pensare che ha manifestato
ValleVirtuosa mostra in questa occasione che vengono al pettine i
nodi di un approccio banalizzante ed irresponsabile su una
questione che evidentemente pare che non si sia mai conosciuta
nella sua complessità e totalità e neppure, devo dire, adesso dopo
mesi di audizioni di cotanta levatura; le audizioni hanno dei
contenuti di grande interesse, perché sono state audite persone
molto esperte, che però sono amministratori, persone, che
quotidianamente sono alle prese col dare risposte serie e concrete
ai cittadini.
Certo, quanto è accaduto lascia la nostra Regione in una
situazione molto complessa e di grande criticità, quindi noi oggi
lasciamo al prossimo Governo una questione che dovrà trovare una
soluzione. Pur vedendo azzerato il lavoro svolto negli anni
passati, ribadisco, proprio per evitare equivoci, che a questo
punto noi prendiamo atto della volontà dei cittadini valdostani
espressisi nel referendum e, con senso di responsabilità e
dell'istituzione e del ruolo per cui i cittadini ci hanno
designato, ottemperiamo ai nostri impegni; come maggioranza, i
consiglieri hanno predisposto un documento in tempi brevissimi un
documento che indica un percorso chiaro da seguire per arrivare
davvero ad una soluzione, perché oggi siamo di fronte a due
evidenze: una, l'esito del referendum ha archiviato il
pirogassificatore e questo indipendentemente dall'esito
dell'impugnativa alla Corte costituzionale, che sia chiaro, non ci
sia ambiguità in un periodo pre-elettorale che favorisce
interpretazioni e giochetti; la seconda, è l'inesistenza di una
concreta proposta alternativa al pirogassificatore e alla
discarica, cioè quella promessa in campagna referendaria. Quindi,
mi rivolgo al Consigliere Donzel: presentare una relazione così
articolata non è prova di muscoli, non è certo sottrarsi al
confronto, ma è cercare di colmare il vuoto cui siamo di fronte e
lavorare con serietà, quindi sei mesi non sono certo perdita di
tempo, al contrario è lavorare da subito per trovare
un'alternativa, preso atto che siamo di fronte a quello che
calcisticamente si può dire
zero soluzioni
.
Presidente
- Grazie. Colleghi, adesso possiamo passare
all'esame delle due risoluzioni? No abbiamo chiuso la discussione
generale. Colleghi, vi chiedo un po' di rispetto! Possiamo passare
subito all'esame della risoluzione, la prima che è stata presentata
delle forze di minoranza. È già stata illustrata. Possiamo metterla
in votazione? Mettiamo in votazione la risoluzione della
minoranza.
La parola al collega Donzel, per dichiarazione di voto.
Donzel (Pd-Sin.VdA)
- Personalmente...il Partito
democratico-Sinistra VdA voterà convintamente questa risoluzione,
perché ritengo che non sia affatto una risoluzione che parla del
nulla, ma è una risoluzione che è stata...noi avremmo voluto
lavorare con la maggioranza, è stato molto curioso che l'Assessore
si sia rivolto unicamente ad una parte della commissione, perché
questa è stata la rappresentazione, una parte era lì a fare
ostruzionismo e una parte provava a lavorare. Certo, lei ha vissuto
amaramente la sconfitta elettorale, ma lei doveva avere l'umiltà di
mettersi al servizio dei valdostani, invece lei continua a dire che
non esiste alternativa! Le alternative ci sono, le hanno raccontate
in mille modi, lei non ha forse capito che il ruolo di questa
commissione, ribadito mille volte dai colleghi di maggioranza, era
unicamente un ruolo di indirizzo, non dovevamo indicare il nome
dell'impianto, mi dispiace, ci sono gli indirizzi, è che lei non li
vuole leggere e ha addirittura la presunzione di dire: "noi abbiamo
fatto bene", quando tutti gli esperti le dicono che ha fatto male:
male ha fatto a non far raccogliere l'umido, da subito, male ha
fatto a non fare come fanno da altre parti...lei continua a
rivendicare la bontà del suo lavoro quando è lei che ha fallito!
Quando il nulla è stato segnato da un voto referendario, il
pirogassificatore non era il nulla, ha ragione, era il male! Era il
male e i cittadini valdostani hanno respinto il male, ora lei,
anziché mettersi al servizio e lavorare per una soluzione
alternativa, boccia ogni speranza, rinviando tutto ad una possibile
elezione, ad un possibile ribaltone su questa situazione, io spero
e lavoreremo con determinazione affinché questa cosa non avvenga:
non avvenga che ci sia di nuovo un Assessore all'ambiente che
lavora contro lo spirito che i valdostani hanno voluto esprimere in
quella legge.
In questa risoluzione fatta molto bene, curata molto bene dal
Presidente Bertin, insieme alla collaborazione di esperti che
abbiamo avuto, visto che non c'è stata nessuna disponibilità della
maggioranza a darci una mano, per fortuna, altri ci hanno dato una
mano, questa risoluzione traccia un percorso che è un percorso
efficace, è un percorso che è riconosciuto da altri territori, così
hanno cominciato da altre parti per arrivare all'obiettivo. Lei ha
un'unica idea in testa: una vendetta e non si può amministrare
quando si ha in mente una vendetta! In politica o si vince, o si
perde, bisogna accettare quando si perde, bisogna accettare di
cambiare, lei non lo vuole accettare, non è un buon
amministratore!
Presidente
- La parola al collega Bertin.
Bertin (ALPE)
- Grazie Presidente.
Mi pare che l'intervento dell'Assessore Zublena confermi il
fatto che sia rimasta al 19 novembre, traumatizzata dal risultato
referendario, ancora non riesce a riprendersi e lì è rimasta, anche
se i tempi stanno cambiando e stiamo andando avanti. Capisco sul
piano personale che deve essere stato traumatico il suo risveglio
il 19 di novembre, ma oggettivamente proprio quanto riferito oggi
non sta proprio in piedi. Se la sua azione fosse stata così
efficace come dice lei, come ha il coraggio di dire, che
praticamente buona parte delle cose che vengono riportate in questa
risoluzione sarebbero state già attuate dalla sua amministrazione,
evidentemente non ci troveremmo in queste condizioni, non saremmo
una regione con il 44 percento di raccolta differenziata, l'unica
regione che non raccoglie l'umido, una regione che ha dei costi di
gestione dell'intero sistema molto alti, che è alimentato nel tempo
da denaro pubblico. Nel momento in cui finirà tutto in tariffa,
oggettivamente avremo un rincaro altissimo, anche perché in questi
anni è stato gestito tutto in modo approssimativo e nella speranza
di non so che cosa potesse cambiare...una discarica che ancora è
utilizzata in modo molto significativo quando sono anni che
sappiamo che le discariche devono essere superate! Non si è voluto
fare niente per superare il conferimento in discarica, che ancora
oggi costa relativamente poco, anche perché si fa in modo che costi
poco, per renderlo vantaggioso, così da non superare mai questo
meccanismo: il conferimento in discarica, il che naturalmente
comporterà nel lungo periodo gravi danni alla nostra regione, ma
questo evidentemente non vi riguarda, perché vi limitate a guardare
le cose nel breve periodo, il grande impianto da gestire per la
realizzazione del pirogassificatore, quello era l'obiettivo e
questo rimane...come dire? nei vostri sogni.
Mi pare evidentemente che non corrisponda alla realtà quanto da
lei affermato in questi...questa risoluzione impegna la Giunta
regionale ad andare in una direzione, ci sono degli indirizzi,
evidentemente non era compito della commissione stabilire le
tecnologie, tant'è che questo Consiglio regionale, e la sua Giunta,
ha speso circa 2 milioni di euro in questa legislatura e nella
precedente in consulenze, soltanto in consulenze per definire quali
erano le tecnologie adeguate: questo lo ha riferito lei qualche
tempo fa in Consiglio regionale e noi come commissione in 40 giorni
avremmo dovuto definire anche le tecnologie...
Se lei avesse continuato la lettura dell'intervento del dottor
Favoino, avrebbe potuto leggere che in quell'intervento vi erano le
indicazioni da seguire nel trattamento finale dei rifiuti,
indicazioni che sono state riportate in questa risoluzione, che
farebbero sì che la Valle d'Aosta potrebbe fare a meno di un
impianto di incenerimento e gestire, chiudendo anche il ciclo in
Valle d'Aosta, i propri rifiuti. Evidentemente per fare ciò è
necessario che tutto il sistema dei rifiuti venga ripensato e
questa risoluzione va in questa direzione nell'indicare quelli che
devono essere gli orientamenti nel ripensare tutta la gestione
integrata dei rifiuti, nel quale l'elemento fondamentale...come
detto, si parte dalla riduzione e la prevenzione dei rifiuti, alla
gestione dell'organico, alla parte di recupero di materia, cioè
alla differenziata, al trattamento finale dei rifiuti, tutti gli
aspetti sono riportati e gli indirizzi sono presenti. Se
l'Amministrazione regionale desse seguito a questi indirizzi,
certamente in tempo relativamente breve ci troveremmo in una
situazione da non aver bisogno di un inceneritore e nel superare
questa
impasse
...evidentemente, se l'obiettivo è quello di
perdere del tempo e non voler dare degli indirizzi, nel lungo
periodo potrebbero poi verificarsi delle situazioni poco
gradevoli.
Presidente
- Grazie. Ci sono altre dichiarazioni di voto?
Possiamo mettere in votazione la risoluzione? Mettiamo in votazione
la risoluzione presentata da ALPE e Pd-Sinistra VdA. Votate
colleghi. Tutti hanno votato? Possiamo chiudere la votazione? La
votazione è chiusa.
Presenti: 30
Votanti: 30
Favorevoli: 8
Contrari: 22
La risoluzione viene respinta.
Possiamo passare ora all'esame della risoluzione presentata
dalle forze di maggioranza. Credo che sia già stata illustrata,
possiamo metterla in votazione? La parola al collega Bertin per
dichiarazione di voto.
Bertin (ALPE)
- Voteremo contro a questa risoluzione non
perché non vi siano aspetti anche condivisibili, che tra l'altro in
alcuni casi coincidono anche con quanto previsto dalla nostra
risoluzione, ma con questa risoluzione non si danno indirizzi alla
Giunta, o comunque in generale nella direzione nella quale deve
andare la riorganizzazione del sistema integrato dei rifiuti in
Valle d'Aosta, si posticipa soltanto di qualche mese e si dà alla
Giunta regionale questo compito: di decidere poi quali sono gli
indirizzi, con la programmazione che dovrebbe essere data dalla
Giunta regionale, pertanto, oltre ad una perdita di tempo, non si
capisce anche bene quelli che sono gli indirizzi in materia.
Voteremo pertanto contro a questa risoluzione, che non chiarifica
quali sono gli obiettivi e gli indirizzi che questa maggioranza
vuole dare alla gestione dei rifiuti.
Presidente
- Grazie. La parola al collega Donzel, per
dichiarazione di voto.
Donzel (Pd-Sin.VdA)
- Anche il Partito
democratico-Sinistra VdA voterà contro questa risoluzione perché,
proprio alla luce di quello che diceva l'Assessore: "noi facciamo
già bene tutto", "noi stiamo già facendo bene" e quindi sembra un
problema solo di soluzione finale, di smaltimento, cioè l'errore
clamoroso che è stato compiuto in tutti questi anni...poi qui fa
seguito una pagina che servono sei mesi ancora di approfondimento
per ridefinire
"linee programmatiche per la definizione del
sistema organizzativo dei sub-Ato, linee programmatiche per la
definizione del piano di prevenzione e riduzione..."
, ma se
faceva tutto bene l'Assessore...scusa vi siete parlati tra
maggioranza e Assessore? L'Assessore ha detto che era già tutto
fatto, tutto scritto, qui invece si dice che bisogna riscrivere
tutto, quindi, come diciamo noi, tutto era scritto molto male e non
era fatto per niente bene.
È ovvio quindi che questa risoluzione è pretestuosa: è
semplicemente prendere tempo, menare il can per l'aia e creare una
situazione di difficoltà, ovviamente un solo soggetto verrà colpito
da questa situazione: come sempre il cittadino, perché, non
arrivando ad una soluzione efficace continuando a portare
l'organico in discarica, a creare puzza...poi tanto saremo
accomunati tutti, "la politica che non è stata capace di fare" e
noi avremo un Assessore che andrà in giro a dire: "ve l'avevo
detto, avessimo bruciato, avessimo fatto fumi...", cioè, ma vi
sembra questo il modo corretto di presentare questo lavoro? Questa
cioè è assolutamente la scelta più sbagliata: prendere altro tempo,
continuare a girare in tondo, quando il problema è non portare
l'organico in quella discarica, che è illegale, è una cosa
pericolosa, continua a fare danni, da fastidio, creerà danni ai
nostri figli, al futuro, dobbiamo tirar via l'organico da lì, ce lo
stanno dicendo in tutte le salse, non c'è altra soluzione! Lo
dicono gli stessi rappresentanti della maggioranza quando vanno a
cercare gli applausi nelle serate organizzate da quelli che fanno
gli ambientalisti...allora lì vanno a prendere gli applausi, a
dire: "bisogna raccogliere l'organico da subito, lo portiamo anche
in Piemonte, pur di portarlo via da qui" e l'Assessore viene da noi
e ci tira le orecchie: "ma non ci avete dato una rispostina", ma,
scusi, si parla col suo Assessore? Certo che si parla, fate il
doppio gioco. Uno va a raccontare agli ambientalisti una favola,
l'altro picchia duro dall'altra chi osa opporsi a questa situazione
surreale. È una situazione surreale, questo sì che è un lavoro
improvvisato nelle ultime ore, fatto unicamente per mettere il
bastone tra le ruote ad una soluzione, che era una soluzione
congiunta ed inevitabile e, qualunque soluzione verrà presa in
futuro, sarà inevitabile raccogliere immediatamente la frazione
organica, differenziare l'organico, smettere di portarlo in
discarica, perché stiamo facendo un danno enorme all'ambiente Valle
d'Aosta.
Presidente
- Se non ci sono altre richieste, possiamo
mettere in votazione il testo di risoluzione. La votazione è
aperta. Tutti hanno votato? Possiamo chiudere la votazione. La
votazione è chiusa.
Presenti: 29
Votanti: 29
Favorevoli: 22
Contrari: 7
Il Consiglio approva.
