Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 260 del 16 dicembre 1983 - Resoconto
OGGETTO N. 260/VIII - PROBLEMI CONCERNENTI LA GESTIONE DELLA
CASA DA GIOCO DI SAINT-VINCENT. REIEZIONE DI ORDINE DEL GIORNO DI
INVITO ALLA GIUNTA A RASSEGNARE LE DIMISSIONI.
PRESIDENTE:
Si prosegue la discussione generale
sull'Ordine del giorno. Ha la parola il Consigliere Aloisi, ne ha
facoltà. Poiché Aloisi non interviene parlerà allora il Consigliere
Torrione, ne ha facoltà.
TORRIONE - (P.S.I.):
Signor Presidente, le faccio notare
che prima di me è iscritto a parlare il Consigliere Beneforti.
PRESIDENTE
: Il Consigliere Beneforti ha rinunciato e
quindi le do la parola, Consigliere Torrione, ne ha facoltà.
TORRIONE - (P.S.I.):
Signor Presidente, credevo che il
Consigliere Beneforti prendesse la parola e devo invece constatare
con rammarico che ha rinunciato. Dico con rammarico perché può
sembrare strano, ma è pur sempre una constatazione che al di là
dell'esposizione che il Presidente della Giunta ci ha fatto nel
corso, peraltro, di una seduta segreta, la maggioranza è stata
rigorosamente silenziosa. Devo dire che, in questo periodo, il
silenzio mi pare sia un po' una costante di comportamento da parte
della maggioranza, una maggioranza che dà comunque l'impressione di
non voler ascoltare, o almeno non vedere, non sentire e parlare
purtroppo solo a porte chiuse.
Obiettivamente devo dire che l'imbarazzo è notevole, anche
perché ormai credo che sull'"Affaire Casino" sia stato detto tutto
quanto era possibile dire, con una minuzia ed una puntigliosità di
particolari da far sì che - io me l'auguro - il pubblico peraltro
abbastanza numeroso in queste tornate del Consiglio, si sia potuto
fare una idea specifica e precisa di quanto è avvenuto in Valle
d'Aosta da ormai un mese, toccando da vicino l'Amministrazione
regionale ed il Casinò.
Stare quindi a recitare ancora fatti ed episodi, stare a
ripuntualizzare ancora elementi di dettaglio per far emergere
ulteriori contraddizioni, ritengo sia ormai tempo sprecato.
Ribadiamo ancora una volta che il problema è, a nostro avviso,
essenzialmente politico perché credo che da parte delle minoranze
si sia fatto un notevole sforzo per inchiodare la maggioranza alle
sue precise e specifiche responsabilità.
Lo dico con profondo rammarico, ma ho constatato, per l'ennesima
volta, un elemento di chiusura. L'altro giorno, dall'intervento
dell'Assessore Rollandin, mi era parso di cogliere (si vede però
che la mia sensibilità ha sbagliato) una inversione di tendenza,
una maggiore duttilità, una certa apertura nei confronti di quelle
che erano le istanze delle minoranze. Il fatto che invece questa
mattina non sia successo nulla e che la maggioranza abbia
nuovamente fatto quadrato sta a significare che si vuol proseguire
su questa strada facendo finta di non accorgersi di quello che, con
sempre maggior slancio, la collettività valdostana chiede; è bene
dircelo francamente: c'è una esigenza di chiarezza assoluta, la
gente è incerta e questo sentimento è ancor più vivo e più presente
nell'opinione pubblica. Nonostante tutto, ancora una volta, con un
atteggiamento che io ritengo contro-producente per il prestigio
dell'autonomia valdostana e del nostro sistema di autogoverno, qui
si cerca di nascondere la testa sotto la sabbia come fa lo
struzzo!
Dico queste cose perché, a mio avviso, sarebbe invece, opportuno
esaminare un po' quello che è il comportamento delle forze
politiche che compongono questa maggioranza. Di fronte alle precise
contestazioni che sono venute dai banchi dell'opposizione si è
infatti risposto in maniera estremamente evasiva; le forze
politiche hanno preferito la strada del silenzio (strada che non è
sicuramente la mia, visto che anche poco fa in Commissione con il
Consigliere Tamone ho avuto un vivace scambio di opinioni). Posso
anche capire che sia fastidioso prendere la parola due, tre volte,
ma è altrettanto indisponente il non trovare mai dall'altra parte
un minimo di rispondenza: questo è il discorso di fondo!
Se la Giunta, questa mattina, avesse per lo meno manifestato le
stesse intenzioni che l'Assessore Rollandin aveva prospettato
l'altro giorno, a quel punto potevamo pensare che un piccolo passo
avanti fosse stato fatto, e invece niente, si è proceduto alla
seduta segreta e l'opinione pubblica - questo va detto è ancora più
sconcertata perché crede che in questa seduta segreta siano venute
a galla chissà quali malefatte! Abbiamo assistito ad una seduta
segreta - me lo consenta, Signor Presidente- nella quale, al di là
di due o tre citazioni personali (riferite tra l'altro a personaggi
che - come ha detto anche lei - erano già deceduti), grosse novità
non ve ne sono state; comunque non ne possiamo parlare, dobbiamo
stare zitti, mentre penso che tutto sommato quanto appreso
stamattina in seduta segreta avremmo anche potuto dirlo di fronte
alla stampa e di fronte al pubblico.
Niente è mutato, sostanzialmente, per cui il giudizio diventa
inevitabilmente ancora più pesante e, chiaramente, si tratta di un
giudizio di carattere politico. L'abbiamo detto e lo ribadiamo in
quest'Aula: la vicenda giudiziaria è una cosa, le considerazioni di
carattere politico un'altra. Proprio in virtù di ciò chiediamo a
questa Giunta un tipo di comportamento diverso, chiediamo questo,
se possibile perché attraverso un diverso comportamento si possa
configurare anche, una diversa soluzione di questa brutta vicenda
del Casinò.
Dobbiamo dirci che, al di là delle prime considerazioni fatte
dal Capogruppo della "Union Valdôtaine", Ugo Voyat, sull'episodio
del blitz, grosse voci in proposito da parte della "Union" non ne
abbiamo più sentite. Questo ci stupisce perché in un "Affaire" che,
tutto sommato, ha degli aspetti indubbiamente negativi, su
argomenti che per qualche verso toccavano l'onorabilità delle
persone, toccavano questioni "di soldi" (e in questo caso
riguardano il Casinò dove i soldi circolano a fiumi), dobbiamo dire
che l'atteggiamento passato della "Union Valdôtaine" era stato
sempre estremamente rigoroso anche perché, giustamente, dal loro
punto di vista, gli Unionisti dicevano che l'atteggiamento
permissivo dei Partiti-Stati Nazionali nei confronti del cosiddetto
"Affaire" non erano un bagaglio di proprietà della "Union
Valdôtaine". Una cosa era il discorso della correttezza morale, ben
altre erano le considerazioni di carattere politico!
Ora, io credo che in quest'Aula questo rigore ci sia stato,
mentre è venuto meno, in questo momento, da parte della "Union
Valdôtaine", la quale si sta dimostrando più accondiscendente nei
confronti di un "Affaire" che va visto nelle sue sfumature e sul
quale bisogna fare piena chiarezza.
Ricordo come, negli anni trascorsi, quando considerazioni di
carattere morale erano state fatte nei confronti di altre forze
politiche (e faccio qui un discorso molto generale per non fare
riferimenti che potrebbero riguardare la mia parte politica), il
"J'accuse" era diventato un imperativo morale e noi abbiamo quindi
dovuto superare alcune contraddizioni della vita politica
valdostana accollandoci responsabilità che non sempre erano
nostre.
Con questo noi intendiamo invitare la "Union Valdôtaine" a
tornare quella che diceva di essere un paio d'anni fa, la invitiamo
ad esaminare la situazione attuale con gli occhi con cui
l'avrebbero guardata l'Avvocato Severino, anche perché - e lo
voglio qui ricordare - le parole dure nei confronti di questa
vicenda non le abbiamo certamente pronunciate noi, ma il Presidente
del Consiglio regionale della Valle d'Aosta, l'Avv. Bondaz, che ha
espresso giudizi pesantissimi al riguardo. In quelle poche
lapidarie parole era condensato, credo, tutto il disagio morale
della collettività valdostana di fronte a questa vicenda, a questa
situazione che qualcuno ha fin troppo giustamente: definito
drammatica.
Ho, quindi, la vaga impressione, Signor Presidente della Giunta,
che al di là di considerazioni di ordine generale e di principio ci
siano anche, all'interno della maggioranza, alcuni tatticismi che
condizionano il fatto che le responsabilità di questa vicenda
vengano condensate esclusivamente su una persona. Lo ripeto e lo
dico a voce alta: le responsabilità - se responsabilità di ordine
politico ci sono - vanno equamente ripartite tra la Giunta e la
maggioranza che la sostiene; non ho mai personalizzato il discorso,
non intendo farlo in questa sede. E mi sembra che i sottili
"distinguo" che si fanno (anche con un balletto non sempre
corretto) all'interno della maggioranza, non siano un atto degno di
chi vuole governare con estremo rigore questa nostra Regione. Le
responsabilità sono collegiali. Mi dispiace citare qui l'amico
Lanivi ma ancora oggi, sul giornale, ha affermato che la
maggioranza era forte, compatta, il che sta a significare che su
questo argomento le differenziazioni fra le varie forze politiche
testimoniano la volontà di rimanere pervicacemente aggrappati a
considerazioni di potere e non a considerazioni di altro tipo che
stanno invece pesando ed avvelenando il clima della nostra
Regione.
Non mi meraviglia affatto che i Democratici Popolari e la "Union
Valdôtaine" e i Progressisti dicano quello che stanno dicendo, cioè
di far quadrato. Non vorrei che le cose andassero come per la
famosa epopea del West e che tutto finisse in maniera miseranda
come accadde per la vicenda del Generale Caster, dico solo che gli
stessi democratici popolari per bocca del loro più prestigioso
esponente, il Presidente del Movimento, hanno puntato spesso il
dito sulla questione morale, su questo discorso di distinguere
nettamente ed evitare connessioni o interconnessioni in "affaires"
che possono per certi versi toccare l'onorabilità delle persone.
Cosa più che giusta, per carità, ma allora bisogna essere coerenti
e conseguenti ad ogni livello.
Certamente ho apprezzato le grida di dolore del Consigliere
Maquignaz, ma rimane una voce costantemente calmante nel deserto;
obiettivamente, ogni volta ci richiama alle nostre responsabilità
ma poi il passo successivo che dovrebbe fare sembra troppo
difficile. Continueremo, comunque, ad ascoltarlo con piacere perché
questa mi sembra la impostazione giusta, quale elemento di
sollecitazione delle nostre coscienze di cittadini.
Rivolgendomi al Presidente della Giunta (il quale, credo
risponderà alle nostre considerazioni) quasi a titolo personale,
proprio in nome della lunga amicizia che mi lega a lui fin dai
tempi in cui, sui banchi di scuola, abbiamo condiviso le gioie e i
dolori di quei giorni, ebbene, dirò che sarebbe a questo punto
opportuno che lui, in qualità di appartenente a quel movimento che
ha fatto del rigore la sua bandiera, dai banchi di quest'Aula,
tranquillizzasse la gente valdostana e, in quei termini espliciti
che a volte usa, ci desse delle risposte esaurienti su ciò che è a
sua conoscenza e che può essere svelato in quest'Aula.
Pesano accuse pesanti nei confronti dei dirigenti della Casa da
gioco. Diversi Consiglieri, ed anche noi, ci siamo chiesti
stamattina quale fosse l'intreccio societario che sta ad annodare
tutto in un intrigo addirittura infernale; ogni tanto si scopre una
società nuova. Non dirò più la frase: "Che cosa c'è dietro
l'angolo" perché avrei l'impressione che risuccedesse quanto
accaduto l'altra volta, però è necessario conoscere come stanno le
cose. Egli deve chiarire all'opinione pubblica (e qui torniamo
anche ad un argomento che ci pesa addosso per i risvolti personali
ed umani) come mai un intero corpo di controllori ha potuto
commettere un reato così grave da essere totalmente incarcerato? Io
credo che, se questo è potuto avvenire, in questo meccanismo dei
controlli sia saltato qualcosa, all'insaputa dell'Amministrazione
regionale. Ma allora il Presidente ci deve dare un suo primo
giudizio su quali sono gli eventuali meccanismi che hanno
consentito la deviazione di questo corpo trasformandolo in un corpo
"separato" dalla Regione, visto che ha potuto commettere quello che
ha commesso.
Io ritengo che se la Giunta rimane al suo posto, ebbene, ha il
dovere di rispondere a queste domande, ha il dovere di fare
chiarezza e di legittimare, nel contempo, la sua presenza al
Governo della Regione, con atti responsabili.
Noi chiediamo le dimissioni perché non crediamo più che questa
Giunta, per quanto è successo, per le responsabilità che non ha
saputo assumersi, sia più legittimata a governare la Regione.
Il Consigliere liberale Pedrini, questa mattina, ha fatto delle
"avances", ha già ipotizzato soluzioni di carattere politico che,
mentre appariva
no molto più sfumate nel discorso del collega Mafrica, erano
invece molto più esplicite nel suo discorso. Noi invece non
facciamo nessuna "avance", perché prendiamo atto che questa Giunta
è "solidamente" al suo posto; ha la tranquillità di stare al suo
posto e questa tranquillità ha il dovere di trasmetterla al
Consiglio e alla comunità. Se questi presupposti si verificheranno,
allora anche noi prenderemo atto che questa Giunta è ancora
abilitata a governare; se questo non accadrà, ebbene, noi
continueremo a dire che è una grave iattura per la Valle d'Aosta
che questa Giunta si assuma ancora la responsabilità di governarla.
Perché qui - e già vi accennai nel primo intervento in cui si parlò
del Casinò -, qui non è solo in gioco una Giunta o l'altra, un modo
di governare o l'altro, qui è in gioco il destino della nostra
autonomia e di una immagine dunque che la Valle d'Aosta aveva
sempre saputo fornire di sé all'esterno: una immagine, tutto
sommato, di correttezza, di linearità, tipica tra l'altro di alcune
Regioni alpine, tipica anche di una mentalità che ha saputo
presiedere agli atti di Governo della nostra Regione nel
passato.
Il discorso di Mafrica, questa mattina, riferito ad una
petizione fatta dal Consiglio degli Ordini dei Giornalisti di
sospendere il "Premio Giornalistico Saint-Vincent" può anche essere
considerato un elemento secondario, dipende dall'ottica con cui lo
si giudica. A questo atto può non essere dato alcun senso, oppure
può nascondere la legittima preoccupazione che a Saint-Vincent non
si possano tenere manifestazioni di ordine culturale, perché
l'intreccio mafioso è superiore a quello previsto. Di fronte a
questi fatti è dunque la Valle d'Aosta che è in gioco non tanto il
discorso di tenere o non tenere in piedi un Governo.
E' per questo che, siccome finora il silenzio è stata l'unica
arma vincente di questa Giunta, io mi auguro invece che ora, di
fronte ad alcune nostre precise richieste, ci vengano date
opportune ed esaurienti risposte. La legittimità di questa Giunta
sta in quello e negli atti che è ancora capace di fare. Se ciò
succederà ne prenderemo atto e con estrema coerenza diremo che il
nostro atteggiamento poteva anche essere stato politicamente
sbagliato; lo diremo apertamente in quest'Aula. Se però questa
Giunta manifesterà incongruenza, incertezza, lascerà perplessa
l'opinione pubblica valdostana perché le risposte saranno evasive,
allora continueremo a dire che non è più legittimata a governare la
nostra Valle.
Se questo avverrà - lo anticipo così non ci saranno più dubbi
sul fatto che noi, o parliamo poco o parliamo troppo! - se la
Giunta non sarà convincente, se non si diranno cose che incideranno
profondamente sulla realtà della nostra Regione, e che potranno
ridare serenità alla nostra gente, ebbene, noi non discuteremo il
Bilancio di questa Regione. Staremo rigorosamente zitti d'ora in
avanti, perché il silenzio sarà l'unica arma di protesta (non
disturberò più, così, la sensibilità del mio amico Tamone). Il
Bilancio potrà essere votato o non votato; vedremo a quel momento
se è un atto che la Giunta non è più abilitata, dal punto di vista
politico, a proporre al Consiglio. Grazie.
PRESIDENTE
: Chiede di parlare il Consigliere Aloisi, ne
ha facoltà.
ALOISI - (M.S.I.): Signor Presidente, non voglio certamente fare
un secondo intervento avendone già fatto uno questa mattina,
desideravo solo fare alcune puntualizzazioni su questo Ordine del
giorno sottoscritto da tutti i Consiglieri di opposizione. La firma
posta sull'ordine del giorno di sfiducia nei confronti del
Presidente della Giunta e dell'intera Giunta non vuole essere
certamente un avallo al Partito Comunista, visto le "avances" fatte
questa mattina nei confronti di una eventuale sostituzione a
dirigere questa Giunta, perché certamente non siamo noi coloro che
sono disposti ad accettare il Partito Comunista in maggioranza in
questa Giunta, ma volevo specificare piuttosto quale era il
significato di questa firma. Abbiamo firmato soltanto perché
riteniamo corretto, dal punto di vista morale, che il Presidente
della Giunta e la Giunta diano le dimissioni per fare chiarezza,
non certamente per avallare altre maggioranze ed in modo
particolare maggioranze con il Partito Comunista.
Non mi hanno fatto piacere neanche le "avances" fatte stamattina
da rappresentanti anche di altri Partiti perché, come Partito di
opposizione, ho l'impressione di aver visto una situazione
abbastanza anomala e scorretta; sembrava di vedere dei falchi che
hanno intenzione di buttarsi a capofitto su un cadavere che ancora
non esiste.
Penso, dunque, che la prima cosa da fare, come Partiti di
opposizione, sia quella di chiedere che venga fatta chiarezza in
tutto questo affare, ma non fare "avances" e cercare di sostituirsi
alla guida e alla dirigenza di questa Giunta.
Proprio per questo motivo volevo ricordare quale era la nostra
posizione come Movimento Sociale Italiano, ossia di opposizione.
Noi non vogliamo certamente andare a sederci su quei banchi, cosa
che non abbiamo mai chiesto, proprio perché crediamo di essere un
Partito di opposizione e di alternativa. Nel momento in cui
dovessimo andare a sederci su quei banchi toglieremmo tutti
dall'impaccio proprio perché lì ci andremmo da soli, perché
certamente porteremmo avanti un certo tipo di Repubblica
presidenziale. La posizione del Movimento Sociale Italiano, in
quest'Aula, è pertanto quella di alternativa costruttiva, ma non
certamente quella di chi cerca di accattivarsi le simpatie per
sostituirsi ad alcune maggioranze.
PRESIDENTE
: La parola al Consigliere Baldassarre, ne ha
facoltà.
BALDASSARRE - (P.S.D.I.):
Neanche io vorrei fare un
secondo intervento ma solo puntualizzare brevemente alcune
situazioni emerse dal dibattito di stamattina e di oggi.
Primo punto. Non siamo d'accordo sulla chiusura del Casinò. I
motivi li avevo già detti nell'altra seduta.
Oltre a quelli relativi all'occupazione vi sono quelli che
riguardano l'indotto. Mi sono informato, alla direzione del mio
Partito, perché erano arrivate delle voci allarmanti che parlavano
di una chiusura del Casinò, ma ho avuto assicurazione dalla
Direzione del mio Partito che il Casinò sarebbe rimasto aperto.
Per quanto riguarda la decadenza della convenzione con la
società SITAV ed altre società, riteniamo che dal punto di vista
giuridico esistano i punti ed i momenti per questa decadenza; siamo
favorevoli, quindi, alla decadenza e non siamo favorevoli ad una
gestione pubblica in quanto, come Socialdemocratici, per la nostra
ideologia, l'iniziativa privata è importante. Da questo lato,
quindi, siamo favorevoli ad una gestione privata.
Per la nomina del Commissario e dei due Vice-Commissari, mi
auguro che il nome del Commissario esca dai giochi politici, anche
perché bisogna dare credibilità alla popolazione.
Secondo le risposte che darà questa Giunta, il nostro
atteggiamento sul Bilancio sarà quello di un assoluto silenzio.
Solo nel caso in cui ci saranno risposte positive alle diverse
domande di stamattina, il nostro atteggiamento cambierà.
PRESIDENTE
: Vorrei sapere se non vi sono più interventi
nella discussione generale relativamente all'"Affaire Casino".
Chiede di parlare il Consigliere Lanivi, ne ha facoltà.
LANIVI - (Féd. DP-UVP):
Non si tratta di rompere il
ghiaccio, ma credo che sia stata una doverosa posizione della
maggioranza quella di ascoltare (e di dare la possibilità al
pubblico di fare altrettanto, pubblico che, più numeroso del
solito, segue i lavori di questo Consiglio) le posizioni e l'arco
complessivo delle argomentazioni della opposizione. Ciò mi pare non
solo giusto, ma corretto; fa parte del gioco democratico nel quale
crediamo, come crediamo, a differenza di quanto possano pensare
alcuni Consiglieri, che da parte della maggioranza ci sia un grande
rispetto per la posizione delle opposizioni, anche se queste,
esercitando giustamente il ruolo che loro compete - ossia di
stimolo, di controllo e di critica -, possano dire cose non gradite
alla maggioranza. E' qui che risiede uno dei fondamenti della vita
democratica: quello della maggioranza di agire, operare, governare,
e quello dell'opposizione di stimolare, controllare, criticare.
Parleremo poi delle dimissioni.
Ebbene, il succo politico complessivo delle posizioni emerse
dall'opposizione sono di questo tipo.
Primo punto. Le posizioni dell'opposizione sono molto
diversificate. L'unico punto in comune che hanno tali forze è
quello di richiedere le dimissioni del Presidente che, comunque,
Presidente o Giunta, o solo Presidente, significano dimissioni del
Governo regionale. A parte questo minimo comune denominatore
assistiamo a una molteplice serie di atteggiamenti che giustificano
l'esistenza di questa maggioranza.
La posizione di Aloisi. Aloisi credo voglia le dimissioni di
questa Giunta, ma nel suo intervento vi sono, anche se detti in
maniera molto garbata, alcuni elementi che non ci fanno trovare
d'accordo. Il fatto di affermare che la nostra Repubblica è, in
questo momento, interessata da una serie di scandali ha, come
sottofondo, una critica all'intero sistema e una critica posta
sotto questa luce non la possiamo accettare. E' possibile che in
epoche storiche del nostro Paese ci siano stati dei periodi senza
scandali, ma solo perché il regime di quel momento particolare
impediva che certe cose venissero alla luce e fossero dibattute,
cosa che invece è consentita e permessa soprattutto nei regimi
democratici. Quindi se è vero che il nostro Paese in questo momento
deve affrontare vicende molto tristi, dobbiamo anche ribadire la
nostra fiducia nel regime democratico; anche se questo porta spesso
a ripensamenti, ad autocritiche, ha pur sempre in sé uno sforzo per
migliorarsi ed é pur sempre un sistema democratico quello che,
secondo noi, meglio garantisce la crescita di un Paese, qualunque
esso sia.
Vi è poi la critica del Partito Comunista. Devo dare atto a
questo Partito di avere fatto una proposta, tra le più complete;
infatti c'era una proposta relativa ad una futura ipotesi di
assetto politico-regionale, ma c'erano anche proposte concrete
circa la vicenda del Casinò. Devo, però, far rilevare due cose al
Partito Comunista. Se da un lato il loro Partito è così attento a
richiedere autocritiche da parte delle forze che costituiscono
attualmente la maggioranza, dall'altro ha evitato nella maniera più
clamorosa di fare una qualsiasi autocritica sul ruolo del proprio
Partito, in un passato da cui ha citato alcuni avvenimenti
dimenticandone però altri. Questo si traduce in pratica nella
volontà, da parte appunto del Partito Comunista, di non affrontare
responsabilità che anche in passato ha spesso evitato di
fronteggiare.
Quindi, se è vero che le forze politiche nel loro complesso
devono compiere un'autocritica (ed è un invito che accogliamo,
almeno per quanto riguarda il nostro movimento), è altrettanto vero
che chi rivolge l'invito deve per primo dare il buon esempio. A
questo proposito voglio assolutamente evitare ogni polemica, ma
devo però dire che, nella situazione politica della Valle d'Aosta e
in particolare sulle vicende della sinistra in Valle d'Aosta, il
Partito Comunista ha svolto un ruolo che definirei anche
determinante e se oggi vi possono essere dei limiti a questa
posizione credo che anche il Partito Comunista debba fare una sua
onesta autocritica. Rispetto a questa posizione credo che la
proposta del Partito Comunista sia semplice - lo possiamo anche
dire pubblicamente - ed è di questo tipo. "Si dimetta la Giunta e
al posto della Democrazia Cristiana c'è il Partito Comunista".
Questo è il succo della questione! La mia non vuole essere ironia;
è una proposta politica che ha un suo valore e che il Partito
Comunista ritiene opportuno porre oggi.
A questo proposito bisogna essere molto chiari. Il Consigliere
Torrione ha ironizzato sul fatto che io dicessi ieri che questa
maggioranza è solida. La mia dichiarazione discendeva da queste
considerazioni. Questa maggioranza rispetta il dato elettorale del
giugno 1983. Queste forze politiche hanno ritrovato delle
motivazioni che hanno consentito la formazione di questa
maggioranza e le elezioni di questa Giunta. In questa situazione
politica e storica della nostra Regione non esistono, in questo
momento, possibilità di alternative, è l'elemento stabilizzante
della vita politica valdostana rispetto alle quali forze politiche
l'opposizione, giustamente, svolge il suo ruolo. Ma come
l'opposizione svolge il suo ruolo di autocritica, è altrettanto
vero che a questa maggioranza, a queste forze politiche, spetta il
compito di garantire il governo politico e amministrativo e morale
della Regione. Possiamo poi anche accettare inviti da parte di
tutti, ma quando guardiamo gli inviti al moralismo sappiamo anche
distinguere le forze politiche e gli uomini che ce li
rivolgono.
Quindi, il discorso e certe proposte che nascondono, dietro
grandi perorazioni moralistiche, la straziante nostalgia di
ritornare sui banchi della Giunta, riducono il valore delle
critiche stesse perché, o si prosegue in maniera corretta in un
discorso apprezzabile di opposizione, un discorso che se trova
riscontro nell'elettorato trova automaticamente riscontro in
quest'Aula e in modificazioni di Governo, oppure il giochino di
abbagliare il pubblico (più o meno informato sulla situazione)
facendogli intravedere chissà quali misteri per raggiungere poi
semplicemente il fine di arrivare su quei posti oggi tanto
condannati, ebbene, questa è una posizione che riduce
obiettivamente le motivazioni stesse dell'opposizione, morali,
politiche e amministrative che siano. Quindi, è vero che spetta a
noi il compito di rendere conto dell'operato dell'Amministrazione e
della conduzione politica, ma è altrettanto vero che perdono valore
tutte quelle critiche che, in definitiva, nascondono semplicemente
un discorso di sostituzione di forze politiche della
maggioranza.
E' compito della maggioranza, in questo momento, chiarire le
posizioni nel senso di assumere delle precise responsabilità in
quanto maggioranze e non di confondere le idee o fingere di
modificare le cose semplicemente rivedendo i posti nella Giunta
regionale.
Questo mi pare un elemento di chiarezza che certamente non si
raggiunge facendo delle finte dimissioni per rieleggere poi la
stessa Giunta e magari lo stesso Presidente, sostituendo solo
qualche persona!
Ma il. Partito Comunista, oltre a fare una proposta politica, ne
ha fatte alcune di tipo operativo che riguardano la sostanza del
tema. Contrariamente a quanti sostengono che questa maggioranza si
è chiusa a riccio o ha eretto un muro, è proprio su queste proposte
che intendiamo misurarci, cioè proprio sui temi concreti. Questo è
il nostro terreno, vogliamo che il confronto avvenga qui. La
proposta che l'Assessore Rollandin l'altro giorno ha fatto in
quest'Aula non si poteva certamente dire di chiusura a riccio; e
neppure c'è stato alcun atteggiamento aprioristico di non
considerazione dell'opposizione. La controproposta della
maggioranza è stata ai limiti della sua responsabilità, accettando
di rinviare i temi di maggior significato politico alla giornata di
oggi e di affrontare quei modesti temi che pure hanno una loro
rilevanza nello svolgersi dei lavori dell'Amministrazione. La
maggioranza presente in questo Consiglio ha mantenuto fede
all'impegno rinviando le interpellanze (per mancanza di
interpellanti, questo è vero!), i punti politicamente significativi
e tutte le mozioni iscritte in quest'Ordine del giorno. Era,
quindi, una controproposta ragionevole e di questa se ne è fatta
una questione di principio.
Per continuare nel panorama delle indicazioni venuteci
dall'opposizione, mi pare che la novità politica emersa oggi e che
fu preannunciata nell'altro Consiglio, è la decisione del Partito
Socialista di esercitare una funzione di opposizione rigida. Mi
pare un dato positivo, non tanto perché il Partito Socialista si
allontani od altro, ma perché è un ulteriore elemento di
chiarificazione. Il Partito Socialista assume una posizione di
alternativa a questa maggioranza, si colloca giustamente
all'opposizione (forse togliendo anche quei sospetti di navigare in
una terra ambigua o terra di nessuno), e non disponibile ad essere
forza di riserva o subalterna alla Giunta e forza non fidata
dell'opposizione.
Il Partito Socialista è forza di opposizione e ciò rappresenta
un elemento di chiarezza. Se questa discussione non fosse servita
che a questo sarebbe già un dato positivo in sé. La definizione dei
confini politici della maggioranza viene così ancora meglio
precisata.
Vi è poi la posizione di Riccarand, posizione che ha - tutto il
Consiglio l'ha riconosciuto - una sua coerenza, un suo punto di
partenza ed un suo punto d'arrivo in tutti gli argomenti che
abbiamo affrontato. Il punto fermo del Consigliere Riccarand è
soprattutto quello delle dimissioni del Presidente della Giunta;
quindi il ricambio politico di questa maggioranza e la sua rottura.
Il secondo punto riguarda la chiusura del Casinò e mi pare che
anche l'intervento di questa mattina concludesse in quella
direzione.
Volendo fare una battuta, un vescovo della nostra Regione,
parlando del Casinò, diceva: "La mucca è sporca, ma il latte è
buono". Il Consigliere, da parte sua, in relazione ad una simile
battuta mi sembra che dica: "Uccidiamo allora la mucca".
Sull'argomento mi pare che ruotino posizioni diversificate
all'interno anche di questo Consiglio. La nostra è quella di: "Non
uccidere la mucca, ma se possibile risanarla". (Questo sarà un
compito in più per l'Assessore all'Agricoltura!). Per "risanarla"
intendiamo che risponda agli interessi regionali. Una posizione
molto radicale, quella del Consigliere Riccarand, che ha una sua
coerenza sulla quale non abbiamo nulla da eccepire, ma una
posizione che, tengo a sottolineare, è diversa da quelle delle
altre forze dell'opposizione; mi pare che, da parte sua, non vi
siano mire o tentazioni di mescolarsi a mediazioni perché la sua
posizione è per principio di tipo radicale.
Come possiamo dire al riguardo? Dire forse che questa Giunta e
questa maggioranza è perfetta? No. Dire che tutto il nostro passato
è perfetto? No. Dire che in futuro la nostra sarà una azione
perfetta? No. E' una Giunta, una maggioranza che intende operare
sapendo a priori che le azioni non saranno certo perfette; saranno
quelle azioni che, pensate dalla maggioranza e confrontate con
l'opposizione, cercheranno al meglio di aderire alle esigenze e ai
problemi di questa Regione.
La seconda domanda che poniamo è la seguente: "Questo episodio
ci lascia indifferenti?" No. Indubbiamente la vicenda del Casinò ha
posto in luce delle carenze politiche, burocratiche, di conduzione
generale che impongono e al Governo e alla maggioranza di meditare
a fondo sulla lezione sottopostaci e di studiare al meglio le
proposte per il futuro.
Questo è l'impegno che abbiamo assunto e di fronte all'attività
della Magistratura (rispetto alla quale non possiamo e non vogliamo
anticipare giudizi, forzare mani o acquistare acquiescenze, come
qualcuno qui ha cercato di fare mettendo in piedi delle tessere o
cercando di collegare delle tessere per anticipare giudizi che
ancora non sono stati dati), rispettosi dell'autonomia e della
libertà della Magistratura, noi vogliamo condurre avanti la nostra
responsabilità che è di tipo politico. Di fronte all'invito del
Presidente della Giunta di andare in fondo, ebbene; noi non abbiamo
niente da nascondere e che dunque la giustizia faccia il suo
regolare corso è un nostro punto fermo. Ma una momentanea
utilizzazione di questi fatti semplicemente per compiere una azione
politica, ebbene, questo è qualcosa di molto pericoloso, a nostro
avviso.
Sui fatti del Casinò mi preme poi sottolineare un'altra piccola
cosa. Quasi tutti gli interventi di questa mattina hanno utilizzato
lo scenario del Casinò per muovere le loro argomentazioni
politiche. Anche questo è un fatto riduttivo. Il confronto politico
non può non avere, come scenario, l'intero e complessivo quadro
della realtà regionale; non possiamo ritagliare scelte politiche
ampliando, esaltando - anche se il momento lo consente - la
situazione del Casinò. E' un dato importante, ma dobbiamo tenere
conto di una altra situazione e cioè che questa minuscola comunità
(e quando dico "piccola" non lo dico in senso riduttivo, ma perché
la piccola dimensione ha ripercussioni in tanti ambiti come, ad
esempio, sul reperimento di energie sul territorio in grado di
gestire vicende che assumono dimensioni sempre più ampie) ha dovuto
gestire la profonda trasformazione di una realtà rurale che è
diventata prima industriale, poi post-industriale. Queste possono
sembrare affermazioni teoriche, ma vogliono dire anche
modificazione di interessi e di collegamenti. Rispetto a questa
situazione modificata, la Regione deve assumere non una posizione
difensiva, nel senso di allontanare o cancellare i pericoli, bensì
deve evidenziare una volontà politica per gestire queste nuove
situazioni. Questo è il vero problema, politicamente complesso,
della situazione.
Quindi, per concludere, dirò che la posizione mia e del Gruppo a
cui appartengo è di respingere la richiesta delle opposizioni delle
dimissioni della
Giunta e del suo Presidente. Tali dimissioni possono solo
rappresentare una finzione, o una soluzione fittizia, non
realistica, rispetto ai problemi che abbiamo di fronte. Manteniamo,
quindi, la nostra fiducia e la nostra solidarietà politica a questa
maggioranza e alla Giunta che la esprime.
Questo non vuole assolutamente dire chiusura nei confronti delle
opposizioni, ma significa accettare, anche per il futuro, un
confronto più corretto con tali forze; questo vuol dire anzi
apertura nei loro confronti, come del resto è già stato detto in
quest'Aula.
PRESIDENTE
: Chiede la parola il Consigliere Aloisi, per
fatto personale; ne ha facoltà.
ALOISI - (M.S.I.):
Vorrei riferirmi all'intervento del
Consigliere Lanivi, il quale ha parlato del Movimento Sociale
Italiano come di un Partito che non attua il metodo democratico;
desidero chiarire questo aspetto perché lo ritengo molto importante
sotto tutti i punti di vista.
Innanzi tutto intendiamoci su cosa vuol dire "democrazia".
"Democrazia" vuol dire rispettare la volontà del popolo. Ebbene, il
Movimento Sociale Italiano (probabilmente non siete abituati a
conoscerci e quindi vi invito a farlo meglio) è un Partito che da
10 anni porta avanti il discorso della Repubblica Presidenziale;
che vuole dire l'elezione diretta del Capo dello Stato da parte del
popolo; è una democrazia diretta, a differenza dell'attuale - che è
indiretta - in cui noi eleggiamo i deputati e i senatori i quali, a
loro volta, eleggono il Capo dello Stato. Noi siamo portatori,
quindi, di un principio ancora più democratico di quello che anima
l'attuale democrazia. Ci tengo a dirlo per inciso, perché
probabilmente non avete le idee chiare su cosa sia la politica del
Movimento Sociale Italiano, che finora è stata portata avanti in
modo strumentale, ricollegando questo Partito al passato periodo
fascista; l'unico legame che potrebbe esserci tra noi e l'ex
Partito Fascista o l'ex regime Fascista - chiamatelo come vi pare -
è che noi non rinneghiamo il nostro passato storico di Italiani:
sfido chiunque di voi a rinnegare il passato del proprio padre o
del proprio nonno. Il periodo Fascista fa parte della storia
d'Italia e, come tale, deve essere visto esclusivamente dal punto
di vista storico. Rifiuto, dunque, qualsiasi intenzione di
catalogare questo Movimento, che è democratico, se non più
democratico degli altri, e di ricollegarlo solo col passato
storico, un passato che interessa tutto il popolo italiano e non
solo il Movimento Sociale Italiano.
PRESIDENTE:
La parola al Consigliere Pascale, ne ha
facoltà.
PASCALE - (P.S.I.):
Volevo fare solo alcune brevissime
osservazioni dopo la lunga esposizione del Consigliere Lanivi che,
a quanto pare, negli ultimi tempi si è assunto l'onere di fare il
difensore d'ufficio di questa maggioranza. Tanto per cominciare
dovremmo chiederci se c'è una logica nel fatto che il difensore
d'ufficio sia proprio il Consigliere Lanivi, del Movimento dei
Democratici Popolari. Lanivi ha fatto un discorso ineccepibile, che
ha una sua logica però, per la dialettica che ha posto nel suo
intervento, sembra che abbia detto delle cose straordinarie. E'
chiaro che l'opposizione, mentre fa la sua critica a una
maggioranza ed a una Giunta, cerca anche di arrivare ad una nuova
maggioranza perché evidentemente, se questa Giunta andasse bene non
ci sarebbe motivo di fare opposizione.
Direi che questo ragionamento dialettico si può anche
rovesciare. E' vero che la maggioranza difende le sue posizioni
perché, evidentemente, difende posizioni di potere e forse con
questo si spiega anche perché il difensore d'ufficio lo faccia il
Consigliere Lanivi il quale deve difendere una doppia posizione di
potere all'interno di questa Giunta, posizione che non corrisponde
- mi dispiace rilevarlo - a quel dato elettorale da lui citato.
La seconda osservazione riguarda il fatto che il Partito
Socialista è all'opposizione non da oggi, ma dal 21 luglio; allora
e ora abbiamo ribadito che si trattava di una opposizione
costruttiva, non fatta con petizioni di principio alle quali forse
erano abituate le forze politiche della maggioranza o forse i
Democratici Popolari. Ci fa piacere che il Consigliere Lanivi se ne
sia accorto oggi, non c'era bisogno
dell'intervento che abbiamo fatto oggi o nella precedente seduta
per far sapere a tutti che siamo un Partito di opposizione, in
questo momento.
La terza osservazione è che, al di là di ogni dialettica, sugli
interrogativi delle minoranze circa l'"Affaire Casino", anche il
Consigliere Lanivi non ha dissipato i dubbi che noi e che forse la
popolazione valdostana ha su questo punto. Mi sembra di aver capito
che per il Consigliere Lanivi, su questa vicenda, di nuovo ci sia
solo il fatto che oggi è caduta la neve, ma noi ci auguriamo che
non sia poi necessario il transito con le catene!
PRESIDENTE:
Chiede la parola il Consigliere Lanivi, ne ha
facoltà.
LANIVI - (Féd. DP-WP):
Solo per una puntualizzazione. Ho
visto che il Consigliere Pascale ha ritenuto polemiche le mie
dichiarazioni, mentre queste intendevano solo registrare una
situazione emersa nelle forze di opposizione. Quanto detto sul
Partito Socialista o sulla modificazione di atteggiamento di questo
non era altro che la registrazione di una recente (perché risale
non più dell'altro ieri) dichiarazione del Consigliere Torrione il
quale ha detto: "Da questo momento cambia la posizione del Partito
Socialista, nel senso che passa ad una maggiore durezza". Questo è,
a mio avviso, un dato chiaro che registro e non commento.
Sul discorso delle percentuali di potere, mi pare che il
Consigliere Pascale dimentichi un piccolo fatto. Credo che sappia
che il Presidente del Consiglio Nazionale, in questo momento, è
Craxi e non è certamente in virtù di una maggioranza relativa che
ha nel Paese.
Terzo punto da puntualizzare: circa il transito con catene, mi
pare che il Partito Socialista possa andare molto meglio di noi,
anche come esperienza passata!
PRESIDENTE
: Chiede la parola il Consigliere Torrione, ne
ha facoltà.
TORRIONE - (P.S.I.):
Volevo precisare un aspetto che il
Consigliere Lanivi non mi pare abbia centrato nel suo intervento e
che invece ci sembra rilevante anche per quanto attiene la
posizione del Partito Socialista sull'"Affaire Casino". Lanivi ha
giustamente affermato come le posizioni delle opposizioni fossero
diversificate. E' del tutto giusto che sia così! Qui si scopre
l'acqua calda e l'ombrello - mi si consenta - Lapalisse diceva cose
analoghe! Come fa, il Consigliere Lanivi a confondere l'opposizione
di Riccarand con quella di Aloisi? 0 quella del P.C.I. con quella
di Baldassarre, del P.S.D.I. o viceversa? E' chiaro che ognuno
rappresenta qui una realtà politica diversa e, nella logica
dell'opposizione, vi si colloca con le proprie impostazioni, col
proprio bagaglio culturale. E' bene che sia così, guai se ci fosse
un blocco unico, perché allora sarebbe molto più facile agire per
la maggioranza!
Qualcosa sull'argomento la diremo poi anche in altra sede,
perché certi guasti si sono poi prodotti anche quando i Democratici
Popolari erano all'opposizione. Questo sarà un dato su cui
riflettere, poiché è vero che se il transito è con catene, noi
possiamo mettere a disposizione anche un certo tipo di esperienza,
ma la discesa è pericolosa e c'è la caduta dei ...Masi a cui
bisogna fare attenzione!
Per quanto riguarda l' Affaire Casino" noi siamo venuti in
quest'Aula e abbiamo detto: "Chiediamo una Commissione di Inchiesta
perché vogliamo chiarire la faccenda". Non abbiamo chiesto le
dimissioni della Giunta anche perché ritenevamo che, in quel
frangente, tale richiesta sarebbe stata pericolosa in quanto
avrebbe creato un vuoto di potere, vuoto che poteva determinare
delle conseguenze negative per la nostra Regione. Correttamente,
quindi, abbiamo detto di non volere né le dimissioni del Presidente
Andrione, né quelle del Commissario.
La vicenda giudiziaria è in corso ed ha toccato i vertici della
Casa da gioco; pertanto, quando avremo elementi di maggiore
valutazione, saremo qui a chiedere ulteriori passi di ordine
politico. Abbiamo agito così perché non volevamo e non vogliamo
confondere la politica con il discorso dell'Autorità giudiziaria
(mentre qui dentro alcune forze politiche hanno il malvezzo di
giudicare anche i comportamenti politici in virtù di vicende
giudiziarie!). Queste cose le dobbiamo dire perché in passato si è
spesso speculato su questi fatti in modo tale che la vita politica
ha subìto una degenerazione.
Ho già detto in quest'Aula, e lo ripeto, che non è nostra
intenzione fare discorsi a carattere personale, non abbiamo mai
detto che il comportamento di Tizio, di Caio e di Sempronio erano
criticabili; abbiamo solo cercato di dare un giudizio squisitamente
e prettamente politico e credo che questo almeno ci vada
riconosciuto.
Per ultima cosa chiedo scusa se a volte il mio modo di essere e
di fare mi porta ad andare al di là delle mie reali intenzioni, ma
obiettivamente bisogna riconoscere che, prescindendo da qualsiasi
analisi puntuale, specifica e precisa da parte del Consigliere
Lanivi, le risposte non sono pervenute e siccome io credo che in
questo momento la gente valdostana abbia soprattutto bisogno di
risposte, è necessario, se questa Giunta intende legittimare ancora
la sua presenza su quei banchi, che queste risposte alfine giungano
per eliminare sospetti, dubbi e incertezze, che altrimenti
rischiano davvero di inquinare la vita politica di questa Regione.
Non è più in gioco solo la credibilità di ogni singola forza in
questo consesso, ma è in gioco il prestigio del nostro sistema di
autogoverno perché noi, se siamo diversi dagli altri, questa nostra
diversità la dobbiamo manifestare.
E' sotto questo aspetto che il confronto penso debba essere
serrato. Se noi mettiamo da parte un certo tipo di polemica e
ragionamento su questi dati concreti, credo che la vicenda del
Casinò possa essere inquadrata sotto un'altra prospettiva, quella
prospettiva che abbiamo cercato di dare nel discutere di questa
vicenda che ormai pesa sulle spalle della collettività come un
fardello che non può più sopportare. Grazie.
PRESIDENTE
: Chiede di parlare il Consigliere Mafrica, ne
ha facoltà.
MAFRICA - (P.C.I.):
Credo che il tentativo del
Consigliere Lanivi di buttarla in politica forse sia parzialmente
riuscito, non credo però che sia un segno di sensibilità alla
situazione drammatica e ai problemi gravi che dobbiamo affrontare
il rimbeccarsi con le solite cose che ci ripetiamo di consueto in
questo Consiglio. Ogni forza ha comunque il diritto di replicare,
per cui credo che sull'unico intervento che c'è stato da parte
della maggioranza finora si debbano fare delle valutazioni.
Devo dire che l'intervento del Consigliere Lanivi mi è sembrato
veleggiare proprio nell'empireo per non vedere le cose brutte che
ci sono in questo mondo, in questa valle, in questi giorni. C'è
stato uno schematismo e si è fatto un discorso sui rapporti tra
maggioranza e minoranza; Lanivi si è stupito che le forze di
minoranza avessero posizioni differenti - cosa che invece credo sia
del tutto ovvia, come già qualcuno ha sottolineato -. Noi teniamo
all'originalità delle nostre posizioni, non vogliamo confonderci
con nessun ed è chiaro che il fatto di trovarsi in minoranza non fa
nascere un disegno alternativo. Il disegno alternativo deve essere
un progetto, può riguardare forze che sono in minoranza e forze che
sono in maggioranza, non può nascere da un trovarsi casualmente in
una certa collocazione. D'altronde, neanche i Democratici Popolari
sono passati dall'opposizione a questa Giunta con un disegno
alternativo costruito con le forze che erano all'opposizione,
perché se no sarebbero ancora all'opposizione; hanno fatto le loro
scelte e sono entrati in questa maggioranza di cui adesso sono
diventati i difensori più abili.
Io credo che, comunque, almeno una cosa meriti la nostra
considerazione. La nostra proposta politica è semplice e chiara.
Crediamo che per il futuro di questa Valle sia necessario un
rapporto tra le forze di Sinistra e i Movimenti regionali. Non c'è
nessun ammiccamento a nessuno. Crediamo che questo sia necessario
perché crediamo che non sia la stessa cosa, per concezione del
mondo, per concezione dei rapporti con le forze politiche, per
visione della soluzione ai singoli problemi, avere una maggioranza
con la Democrazia Cristiana o il Partito Comunista. Ci sembra
banale la rappresentazione secondo cui, se va via l'uno ed entra
l'altro è la stessa cosa. Noi crediamo che, con la nostra presenza,
nella maggioranza cambierebbero determinate visioni dello sviluppo
di questa Regione, cambierebbero determinati metodi di governo.
Anche nel nostro intervento di stamattina non ci siamo limitati a
fare critiche generiche, abbiamo avanzato delle proposte. Siamo una
forza che avanza delle proposte costruttive quanto tutti gli altri,
una forza che fa rientrare queste proposte in un disegno politico
più generale senza guardare solamente all'oggi. Nostalgie di
poltrone non ne abbiamo, anche perché sono 17 anni che siamo
all'opposizione e possiamo rimanerci per altri 17, l'accusa non ci
preoccupa! Ci preoccupa invece il fatto che questo Consiglio
regionale con 26 funzionari arrestati, con arrestati 2 ex
Amministratori di questa Giunta, con arrestati o ricercati i
principali dirigenti della Casa da gioco, ritenga che tutto possa
finire in una schermaglia consueta tra le forze politiche! A noi
sembra che invece si debba esaminare la situazione con molta
attenzione e non si possa fare finta di niente; noi possiamo,
magari, con i nostri linguaggi cifrati all'interno di questa Aula,
scambiarci dei segnali o fare delle considerazioni di tattica
politica, ma ci sono altri che nel frattempo si stanno muovendo e
stanno di fatto governando la Regione al posto nostro, perché la
Regione Valle d'Aosta non è stata in grado di esercitare quel
compito di controllo che doveva esercitare su una attività
economica importante come il Casinò e su fatti di riciclaggio, di
infiltrazioni mafiose e di reati di varia natura.
Questi sono i problemi che dobbiamo affrontare e abbiamo fatto
la nostra proposta perché riteniamo che si potrebbero risolvere
meglio determinate questioni. Siamo disposti a discutere ancora di
cose concrete, per il resto non abbiamo altre osservazioni da fare
se non quella di dire alle forze della maggioranza: "Fate pure
tutte le considerazioni che ritenete, ma non pensate di cavarvela
con la diplomazia!" C'è l'opinione pubblica valdostana che ci
guarda - e non soltanto quella - e quindi, o riusciamo a dimostrare
di avere il senso della gravità della situazione, di saper trovare
gli strumenti adeguati, oppure credo che il giudizio sarà pesante
per ognuno, secondo le proprie responsabilità.
PRESIDENTE
: Se non c'è più nessuno iscritto a parlare
nella discussione generale, prima di chiuderla darei la parola al
Presidente della Giunta, ne ha facoltà.
ANDRIONE - (U.V.):
E' indispensabile ritornare
all'argomento e per ritornarvi occorre sgombrare il campo da
considerazioni a latere che sono state riprese quasi testualmente
da discussioni precedenti e che non hanno in questa sede alcuna
rilevanza.
In primis, è stato adombrato con toni degni di Edgar Wallace o
di qualche romanzo giallo, il mistero delle società, quasi che in
Italia oggi non fosse possibile costituire delle società e che
queste siano fatte da Masi, Chamonal e Giovannini non cambia il
fenomeno perché non è inquisibile il costituire una società, non
costituisce reato e non per questo oggi qualcuno è inquisito. Se un
qualunque finanziere desse la scalata ad un'altra società
bisognerebbe che questo Consiglio regionale formulasse un Ordine
del giorno perché persone che si chiamano Agnelli, Pirelli, Falk,
ecc. fossero immediatamente carcerate. Pregherei, dunque, il
Consiglio regionale di attenersi per lo meno a quelle che sono le
regole vigenti nel Codice Civile Italiano.
E' lecito acquistare azioni, è lecito nel libro Soci scrivere le
parole le quali affermano che Mario Andrione è socio di questa
società. Questo non costituisce reato.
Il secondo punto, sollevato evidentemente sempre per creare
scalpore e suscitare illazioni e dubbi di vario tipo, è quello
relativo alle opere che sono state fatte in questi ultimi tempi su
proprietà regionali, opere che - caso strano - si è omesso di
ricordare non essere state ancora pagate. Un particolare, questo,
che ci pare invece di primaria importanza sotto tutti i profili,
siano essi amministrativi o penali. Capita sovente, sia che si
tratti del Nicaragua o degli affitti che devono o non devono essere
pagati, di trovarsi in conflitto con la Commissione di
Coordinamento perché testardamente affermiamo - e continueremo a
sostenerlo - che certe questioni sono di nostra competenza
(recentemente, per esempio, abbiamo vinto una causa al TAR e ne
abbiamo invece persa un'altra). Sono questioni amministrative, che
non fanno parte del Diritto Penale di cui invece parliamo per
obbligo qui stasera.
Noi - e qui parlo a nome della maggioranza e forse non solo di
questa - ci siamo posti come obiettivo quello di avere una Casa da
gioco completa, attrezzata, con un Centro Congressi creato tre anni
fa a latere per le questioni culturali, una Casa da gioco che
rispondesse quindi a criteri di modernità. Non ci siamo proposti di
mantenere una situazione più o meno asfittica dove soltanto i
signori con la camicia di batista e il farfallino potessero
giocare.
Si è poi parlato - e se ne parlerà ancora e ci saranno
probabilmente anche altre imputazioni - delle mance ed abbiamo
sostenuto che era un fatto positivo che ci fossero dei giochi
americani perché teoricamente infatti questi eliminano alla radice
il male così sovente lamentato.
Ma era soprattutto indispensabile che la Regione Valle d'Aosta
scegliesse la propria strada. Prima strada: dire che il Casinò è un
caso, una escrescenza, una vergogna, un qualcosa che esiste ma sul
quale stiamo zitti e che cerchiamo lentamente di soffocare. E in
questo caso, quindi, ricicliamo in tempi futuri i dipendenti.
Seconda strada: dire che il Casinò è una cosa legittima, normale,
deve esistere e essere promossa ed ampliata a cura dell'Ente
Regione.
Noi abbiamo scelto questa seconda strada. Può anche non piacere,
ma fino a quando non c'è una legge fatta da chi di dovere e con le
competenze necessarie che proibisce i Casinò in Italia, i cittadini
italiani sono liberi di entrare nel Casinò e di giocare. E se
qualcuno dice il contrario vorrà poi spiegarmi quale è il concetto
di democrazia che difende.
Il signor Mario Andrione ha tutta una serie di responsabilità, è
vero, ma sono responsabilità che io rivendico e che sono mie, mie
in quanto capo di un Esecutivo e che saranno decise dal Consiglio
regionale indipendentemente da come verrà risolto il conflitto. Se
qualcuno crede che fare il Presidente della Giunta voglia dire,
prima di agire, chiedere il permesso al Consigliere
Aloisi o al Consigliere Riccarand, ebbene ha sbagliato. E se ha
dei dubbi in proposito, pregherei comunque di leggere gli ultimi
due discorsi parlamentari di Cavour (che non è uno di quelli che io
porto nel cuore) per sapere che chi ha certe responsabilità deve
prendersele e noi non ci rifiutiamo di assumercele fino in
fondo.
Sono, dunque, stati fatti dei generosi sforzi, delle mescolanze
per confondere Diritto Amministrativo, competenze di Giunta, magari
eccessi di potere che possiamo benissimo commettere, e Diritto
Penale, facendo sempre intravedere dietro la possibilità, se non
per alcuni la certezza, che ci siano dei disonesti, che ci siano
dei ladri.
Ebbene, questo tipo di tentativo è come un boomerang per chi lo
fa; non è infatti ammissibile concepire una società dove ci sia
soltanto il sospetto e dove l'unica regola sia il pensare che
coloro che sono intorno a noi sono dei ladri. Se questo è il tipo
di società che si propone, ebbene, noi ci rifiutiamo anche di
parlare.
E' stata citata questa mattina una lettera anonima. Mi sia
intanto permesso dire (è una mia convinzione personale) che chi
scrive lettere anonime è un verme e anche se poi piagnucola sul
posto di lavoro e cose simili, non mi commuove! Lettera anonima che
inviata a certe forze politiche, era inviata anche al Pretore di
Aosta, il quale, per definizione e per conoscenza comune di tutti i
Consiglieri, non può essere considerato un difensore del Casinò di
Saint-Vincent. Ebbene, da quella lettera non si è riusciti a
risalire alla verità, o per lo meno a quella che oggi è la sostanza
dei mandati di cattura che hanno colpito i controllori regionali,
perché la verità è venuta fuori quando il vertice
dell'organizzazione ha dato la chiave per capire come si svolgevano
certe cose. Quando di un indovinello si conosce la soluzione,
allora la domanda iniziale risulta stupida, ovvia, non ha più
senso, la capiscono tutti (è come quando si risolve un rebus), ma
se la soluzione non si sa in anticipo, allora non tutti sono capaci
di sciogliere il nodo e di capire! Oggi, per esempio, si parla di
trasferte, trasferte che vengono pagate dalla Regione e che non
vengono effettuate. Se domani venisse alla luce che 20-30-100
trasferte (che lungo l'anno costano centinaia di milioni) non sono
state effettivamente compiute, i delinquenti sarebbero forse
Rollandin, Chabod, Borbey, Pollicini? E quando io, per esempio,
pongo la mia firma per le ore straordinarie compiute, devo forse
stare lì presente in ogni momento per verificare che tali ore
straordinarie vengano effettivamente eseguite? Se così fosse
vivremmo in una società di controllori! Se il Presidente della
Giunta dovesse presiedere a ogni trasferta, a ogni ora
straordinaria, a ogni ora dei controllori, ebbene, quello non
sarebbe più il Presidente della Giunta, ma lo Spirito Santo!
Oltre a queste questioni, dobbiamo dire per l'ennesima volta che
le allusioni, le insinuazioni ecc. non possono essere conosciute
dall'Ente Pubblico, da chi lo presiede, se non attraverso l'organo
che di quell'Ente istituzionalmente rappresenta il controllo. Mi
sia lecito un esempio pur senza fare nomi. Quando un Ingegnere capo
della Regione ha avuto un processo nessuno ha mai immaginato
neanche lontanamente di chiedere le dimissioni dell'Assessore che
era a capo in quel momento, perché la responsabilità penale è
personale e non è estensibile.
Ho poi apprezzato l'intervento di Aloisi per la parte che
riguarda la questione della parte civile. Come ho detto questa
mattina tra gli inquisiti attuali ci sono dei miei amici, ai quali
mantengo pienamente la mia amicizia. Ma lì non si tratta più di una
questione di scelta possibile, non si tratta più né di Mario
Andrione, né del Sig. X adesso inquisito, si tratta di un dovere
della Regione, si tratta di un obbligo per chi amministra la
Regione di vedere che cosa è successo. Visti i fatti, esaminate le
cose che sono a nostra conoscenza, siamo certi che sarà possibile
determinare le responsabilità e sarà possibile, - compito della
Magistratura ma compito anche nostro -, apportare magari dei
chiarimenti che potranno limitare di molto la responsabilità di
qualcuno. Noi, pertanto, non abbandoniamo nessuno. Ma, detto
questo, non potevamo agire differentemente.
Per quanto riguarda i rimedi alla situazione verificatasi, si
tratta di trovare urgenti rimedi e rimedi tali da poter riportare
un minimo di serenità. Il processo farà il suo corso, sarà un
processo lungo, gli inquisiti sono molti, ma è necessario cercare
di spezzare al più presto questa ridda di voci, di allusioni, di
affermazioni campate in aria che stanno avvelenando il clima della
Valle d'Aosta.
Qui mi rifaccio allora in gran parte al pacato intervento che
questa mattina ha fatto il Consigliere Pascale. Non si tratta qui -
poiché vi è stata una truffa organizzata e lungamente perpetrata -
di demonizzare il Casinò, si tratta di studiare insieme (e su
questo siamo largamente disponibili ad accogliere ogni consiglio)
come cautelare la Regione nei confronti della Casa da gioco.
Innanzi tutto ci vorrà una risposta immediata, nuovi Commissari, se
necessario nuovi controllori, e cose di questo genere. Dovrà poi
esserci una azione chiarificatrice circa le responsabilità delle
società gestrici del Casinò, il che non vuole ancora dire che
queste società dovranno essere totalmente responsabili perché
potrebbero dimostrare di essere responsabili soltanto attraverso
l'azione dei loro amministratori delegati.
Una scelta, la nostra, che resta prevalentemente privata, ma con
un indirizzo, ne discuteremo più a fondo in Commissione, dove vi
sia anche una presenza regionale, dell'Ente pubblico. I giochi
delle successioni sono tali per cui i pacchetti azionari non sono
controllabili al di là dei 20 anni. Quel famoso art. 1 che il
citato Avv. Caveri aveva voluto nel Regolamento, dice: "Qualsiasi
spostamento di pacchetti azionari dovrà essere comunicato", alla
morte del Conte Cotta era nullo, perché il pacchetto azionario
passava agli eredi, che lo volesse o no la Regione, a meno di non
intentare causa per il fatto che la morte aveva fatto sì che ci
fossero degli aventi causa a un pacchetto azionario esistente. Se
invece - e lo dico semplicemente come proposta per future
discussioni del Consiglio regionale - ci fosse un nucleo
minoritario dell'Ente Regione, permetterebbe di conoscere
dall'interno le vicende societarie; non sto a ripetere quello che
ho detto al Punto 1 sulla liceità di dare la scalata alle Società
per Azioni.
Ed infine passerò all'ultimo argomento che è diventato un po' il
"leitmotiv" degli ultimi Consigli regionali. Il vivace desiderio
manifestato dalle opposizioni, anche se differenziato (come
spiegato da Lanivi con parole molto più belle di quelle che potrei
pronunciare io) di vedermi "veleggiare". Io non "veleggio" chiedo
scusa, non per cattiveria, non per arroganza, non per altri motivi,
ma per il fatto che, rappresentando un numero di Consiglieri
sufficiente per costituire una maggioranza, per fare un'altra
maggioranza occorre che il numero fatidico in questo Consiglio sia
18, dopodiché "EXIT", ma non prima.
Vorrei ora soltanto ritornare un attimo indietro e dire la mia
tristezza per aver sentito pronunciare sovente, in questa vicenda,
la parola "Morale", quasi che ci fosse una responsabilità riflessa
e che se poniamo il caso un Sindaco appartenente alla "Union
Valdôtaine" viene incarcerato, vi è una responsabilità morale degli
aderenti alla "Union Valdôtaine". Signori, questa è pura follia! La
nostra morale è quella di cercare di fare il nostro lavoro, di non
fare né i poliziotti, né la Guardia di Finanza, né i Magistrati e
di cercare di fare le scelte che riteniamo opportune a maggioranza
per l'Amministrazione della Valle d'Aosta.
PRESIDENTE
: Prima di dare la parola per le dichiarazioni
di voto, mi corre l'obbligo di dire qualcosa sull'Ordine del giorno
che è stato presentato questa mattina da 13 Consiglieri regionali.
La maggioranza si è dichiarata disposta a passare alla votazione di
questo Ordine malgrado che, a termine di Regolamento, sia
inaccettabile.
Do la parola, per dichiarazione di voto, al Consigliere Mafrica,
ne ha facoltà.
MAFRICA - (P.C.I.):
Dalle parole del Presidente della
Giunta il nostro Gruppo non ha colto nessun accenno autocritico che
pure secondo noi doveva esserci. Il nostro Gruppo ha rilevato una
persistente sottovalutazione della gravità della situazione e dei
riflessi che questa ha nell'opinione pubblica valdostana, per cui
noi riteniamo di dover insistere con la richiesta delle dimissioni
del Presidente e della Giunta.
Il Presidente ha svolto delle argomentazioni che, per molti
versi, possono anche essere condivise, che però non arrivano a
quella che noi riteniamo la radice dell'attuale situazione. Dice,
per esempio, il Presidente: "Il Presidente della Giunta, in qualità
di Capo dell'Esecutivo, ha il dovere di fare delle scelte". Noi
riteniamo che queste scelte debbano essere fatte prima dal
Consiglio regionale. Riteniamo che il Capo dell'Esecutivo, per
esempio, per quanto riguarda le opere, una volta autorizzato dal
Consiglio regionale per i finanziamenti, per i progetti e questioni
del genere, abbia il dovere di portare avanti il tutto, ma non
riteniamo che tocchi al Presidente scavalcare il Consiglio
regionale e a volte la stessa Giunta.
Dice il Presidente che nessuna opera è stata pagata, ma si
tratta di un puro caso perché una delibera del Consiglio regionale,
che tra l'altro conteneva una quota per un'opera che già era stata
liquidata alla SITAV in altra forma, è stata respinta dal
Coordinamento. E' vero che a questo momento queste opere non sono
state pagate, ma non dipende da una scelta della Giunta
regionale.
Ha detto ancora il Presidente della Giunta che è quasi morboso
l'interesse per gli intrecci societari. Non è che i Consiglieri di
minoranza si siano trasformati in Poirot o in qualche altro
investigatore per divertimento. Questi intrecci societari
dimostrano che le due società che dovevano essere distinte in
realtà sono confusamente unite e perciò non è possibile quel
discorso che si era fatto di percentuali differenti perché in
pratica ci si trova, nei fatti, di fronte ad una unica società.
Ancora una osservazione che credo sia quella fondamentale. Siamo
d'accordo sul fatto che la responsabilità penale sia del singolo,
ovviamente non può che essere così; siamo anche d'accordo che non
può essere il Presidente della Giunta a controllare nei particolari
l'andamento di tutta la macchina regionale e di tutte le attività
della Regione, però è responsabilità politica del Presidente della
Giunta scegliere gli uomini da collocare nelle posizioni da cui il
controllo deve essere eseguito, per impedire che si verifichino
fatti quali quelli che si sono verificati.
Per questi motivi, perché questo controllo non c'è stato, perché
questa capacità politica di vedere come andavano le cose non c'è
stata, noi ribadiamo la nostra sfiducia nei confronti del
Presidente della Giunta e della Giunta regionale.
PRESIDENTE
: Chiede la parola il Consigliere Torrione, ne
ha facoltà.
TORRIONE - (P.S.I.):
Mi consenta, Signor Presidente, di
riprendere una sua espressione colorita. Ha detto: "Io non
veleggio, non per cattiveria e non per arroganza", noi prendiamo
atto di questo suo stato d'animo e le auguriamo una lunga
navigazione dal suo punto di vista in un mare meno tempestoso di
quello di quest'ultimo mese.
Il Presidente ha anche detto che perché debba prendere la strada
dell'EXIT è necessario che ci siano 18 Consiglieri, I numeri gli
danno ragione, noi non contestiamo assolutamente uno dei principi
fondamentali della democrazia. Alle maggioranze spetta di
governare.
Noi abbiamo preso atto anche con soddisfazione di alcune frasi
che lei ha pronunciato in quest'Aula, quando ha detto: "Noi non ci
rifiutiamo assolutamente di prendere le nostre responsabilità";
questo è un atto che noi riconosciamo e che quindi sta a dimostrare
che la Giunta, il suo Capo, si assume ogni responsabilità.
Responsabilità, ovviamente di ordine politico, perché per la
centesima volta desidero sottolineare che noi non intendiamo
assolutamente confondere vicende giudiziarie con vicende di ordine
politico.
Quindi, se per un certo verso noi riteniamo che l'assunzione
delle responsabilità abbia nel contempo fatto sì che si rimettesse
nei giusti termini una problematica che rischiava di prendere
strade diverse, è altrettanto vero che non crediamo che sia
sufficiente questo per eliminare quello che lei, Signor Presidente,
ha chiamato un clima di sospetto, tutto questo discorso che pesa
sulle nostre teste. Lei era assente nella precedente Giunta, ma noi
avevamo motivato la nostra richiesta di dimissioni della Giunta da
un punto di vista politico, come un atto non di ammissione di
proprie responsabilità, ma come un atto che servisse a fare
chiarezza, a ripartire da zero.
Al di là del discorso dei 18 Consiglieri necessari per fare
un'altra maggioranza, credo che, per la collettività, si trattasse
piuttosto di responsabilità obiettive per cui noi, per fare in modo
che questo discorso passasse in maniera diversa, senza ammorbare
ulteriormente il clima della nostra Valle, ritenevamo che la Giunta
dovesse, di fronte a questo "Affaire" (indubbiamente sfuggito un
tantino di mano all'Esecutivo regionale) rimettere il proprio
mandato.
Noi riteniamo quindi giusta la nostra idea, non facciamo
ulteriori polemiche, prendiamo atto di questa volontà della Giunta
e delle forze che la sostengono di fare quadrato in questo momento;
è una valutazione di ordine politico, non la condividiamo, la
rispettiamo, ci auguriamo che la Giunta che rimarrà sicuramente in
carica metta in atto tutta quella serie di meccanismi a cui ha
fatto cenno il Presidente della Giunta. Io sono convinto, anche per
quella modesta esperienza amministrativa che mi sono fatto, che il
Presidente della Giunta non possa assolutamente né controllare i
cartellini, né controllare le trasferte (responsabilità che non
attribuiamo a lui), noi diciamo però al Presidente della Giunta che
è necessario che si rimettano in atto tutti quei meccanismi per
cui, non il Presidente della Giunta, ma una forma di autocontrollo,
faccia sì che l'Ente Regione sia garantito sotto ogni aspetto.
Questo è il discorso che facciamo e che crediamo di poter ribadire
in questo momento senza essere sospettati di fare delle critiche
preconcette, perché il discorso di questi meccanismi che erano
saltati l'abbiamo fatto all'inizio di questa vicenda.
Dal nostro punto di vista riteniamo che le condizioni politiche
siano ancora tali da richiedere le dimissioni della Giunta; ci
auguriamo comunque che questa vicenda di oggi sia servita, per
qualche verso, a far sì che ci sia la possibilità per questi
dipendenti regionali di dimostrare la loro estraneità ai fatti
perché non possiamo non riconoscere che esiste nei loro confronti,
e soprattutto nei confronti di alcuni di loro, un vero e proprio
dramma personale ed umano che sarebbe ignobile che questo Consiglio
non prendesse in debita considerazione. E' chiaro che ciò non li
esime da loro eventuali responsabilità, ma non esime neanche noi
dall'esprimere, come uomini, la nostra solidarietà a coloro che
sono stati colpiti da questa vicenda di carattere giudiziario.
E' tutto. Voteremo, quindi, a favore dell'Ordine del giorno che
abbiamo sottoscritto augurandoci, visto che amiamo la nostra
Regione, che il mare su cui "veleggerà" la barca della Giunta sia
un mare non più devastato da ulteriori tempeste. Grazie.
PRESIDENTE
: Chiede la parola il Consigliere Riccarand, ne
ha facoltà.
RICCARAND - (N.S.):
Io non sono stato a lungo in questo
Consiglio regionale però di giochi di prestigio da parte del
Presidente della Giunta ne ho visti fare tanti e quello che
stupisce è che questi giochi di prestigio, che queste parole
confuse che usa spesso il Presidente riescono, tutto sommato, ad
incantare ancora 18 Consiglieri regionali!
Questa mattina, sia da parte mia che da altri Consiglieri nei
loro interventi, credo che non si siano dette soltanto delle
parole, ma si siano indicati fatti estremamente precisi, fatti che
nella loro evoluzione hanno smentito categoricamente tutto quello
che la Giunta regionale e il suo Presidente sono andati dicendo in
questi ultimi anni sul Casinò di Saint-Vincent. In particolare ci
siamo soffermati su tre episodi estremamente chiari che riguardano
le società di gestione, i lavori di ampliamento del Casinò, il
mancato
funzionamento del controllo regionale. Per il Presidente e per
la Giunta tutto va bene, non esiste nessuna responsabilità, dunque
si tratta evidentemente, a nostro avviso, di un atteggiamento di
paura e di un atteggiamento irresponsabile.
Era compito di un Consigliere di minoranza, delle forze di
minoranza in genere, denunciare con forza questa situazione,
indicare la necessità di un cambiamento radicale di strada; credo
che da parte nostra non fosse possibile fare di più e che il nostro
compito 1 abbiamo svolto fino in fondo. Sta adesso al Consiglio,
nella sua sovranità, di esprimersi; sta a ogni Consigliere di
questo consesso assumersi le proprie responsabilità.
La prossima volta in cui ci troveremo a discutere su queste
questioni, se la proposta di dimissioni sarà stata respinta, oggi,
è chiaro che la responsabilità non dovrà più essere attribuita
soltanto al Presidente della Giunta in primo luogo e alla Giunta
regionale in secondo luogo, ma a tutti coloro che avranno permesso
a questo Presidente, a questa Giunta, di rimanere in piedi.
PRESIDENTE
: La parola al Consigliere Baldassarre, ne ha
facoltà.
BALDASSARRE - (P.S.D.I.):
Io ribadisco la sfiducia nei
confronti del Presidente della Giunta e della Giunta, quindi voterò
l'Ordine del giorno e formalizzo la richiesta del voto segreto.
PRESIDENTE
: Il voto segreto non è possibile, a meno che
non ci siano 5 Consiglieri che aderiscano alla proposta del
Consigliere Baldassarre. Qualcuno chiede la parola? Consigliere
Aloisi, prego, ne ha facoltà.
ALOISI - (M.S.I.):
Devo dare atto al Presidente della
Giunta di avere fatto un intervento corretto e incisivo, ma con
tutto ciò non è riuscito a modificare in me l'intendimento che
avevo manifestato già questa mattina, cioè quello di richiedere le
dimissioni.
Questa convinzione è rimasta tale proprio per la motivazione
della responsabilità politica e morale della Giunta, responsabilità
che rimane comunque perché anche se dei subalterni commettono dei
reati, la responsabilità se non altro morale ricade sempre su
coloro che governano.
Rimango pertanto ancorato alla mia tesi iniziale.
PRESIDENTE
: Ha chiesto di parlare il Consigliere De
Grandis, ne ha facoltà.
DE GRANDIS - (P.R.I.):
Io ho seguito molto attentamente
tutto il dibattito che si è svolto nella mattinata e nel pomeriggio
e devo rilevare che dall'opposizione sono state rivolte molte
critiche all'operato del Presidente della Giunta e della Giunta
stessa. Parte di queste critiche sono certamente il legittimo
esercizio del dovere di controllo che il Consiglio regionale deve
esercitare sull'operato dell'Esecutivo. E' proprio questo il motivo
che mi ha fatto essere molto attento a quanto veniva detto. La mia
attenzione è stata sollecitata anche dal fatto che l'argomento che
abbiamo discusso oggi e che stiamo discutendo è un argomento di
particolare gravità, è un argomento che turba le coscienze non solo
di noi Consiglieri regionali, ma di tutto il popolo valdostano.
Quello che mi ha invece ulteriormente amareggiato è stato
ascoltare alcune considerazioni che, a mio avviso, non avevano
molti riferimenti con i fatti in discussione e che cercavano di
inserire motivi di discredito in un momento in cui le Istituzioni
hanno bisogno di essere sostenute.
Qualcuno ha parlato della Repubblica Italiana come della
"Repubblica degli Scandali"; per conto mio questa Repubblica è nata
per volontà di un popolo che ha lottato duramente per metterla in
piedi, ma mi ha fatto piacere sentire che il modello che si
proponeva di Repubblica Presidenziale non era il modello della
Repubblica Sociale Italiana. Tuttavia si tratta di argomentazioni
che hanno un aspetto fuorviante dal quale dovremmo tutti guardarci;
così come dovremmo stare molto attenti, in una situazione come
questa, dal lasciar, si travolgere o influenzare dai sentimenti.
Una cosa è la solidarietà umana nei confronti di chi ha sbagliato,
altra cosa è il dovere preciso del pubblico Amministratore di
difendere gli interessi della collettività. Purtroppo mai la
ragione di Stato è andata d'accordo con i sentimenti! Ma di queste
cose bisogna farsene ragione, bisogna assumersene anche le
responsabilità per gravose e difficili che esse siano. Credo che
nell'animo di nessuno ci sia la volontà di proteggere un impiegato
infedele, di offrirgli la solidarietà umana sì, ma di proteggerlo
no: questo significherebbe rendersi anche complice.
Ma agli amici dell'opposizione io vorrei anche ricordare una
cosa. I loro interventi hanno lasciato quasi intendere che la
maggioranza decide a colpi di numeri, non ascolta le critiche, le
osservazioni che le vengono dall'opposizione e quindi, con estrema
superficialità, fa i conti: la matematica le dà ragione e chi s'è
visto s'è visto. Le cose non stanno in questi termini perché in
questo brutto periodo che stiamo attraversando la maggioranza si è
incontrata reiteratamente, ha avuto lunghe riunioni. Credetemi pure
che nell'interno della maggioranza c'è stato un rapporto dialettico
notevole, altamente responsabile e preoccupato di fronte agli
avvenimenti e a quanto potrebbe ancora avvenire. Ognuno di noi,
purtroppo, non sa indovinare il futuro e quindi non sappiamo se
altre sorprese dovranno ancora colpire questa nostra Regione.
Vorrei fosse anche ben chiaro che se la maggioranza ha deciso di
confermare la sua fiducia alla Giunta non l'ha fatto a cuor
leggero, ma l'ha fatto dopo aver profondamente discusso in un
dibattito meditato e anche sofferto, perché da parte dei
Consiglieri regionali della maggioranza, ancora oggi esistono
profonde preoccupazioni per quanto è accaduto e per quanto potrebbe
ancora accadere; questo è forse il nodo della questione. E' a
questo punto che il travaglio nostro è stato particolare, perché
eravamo di fronte ad un dilemma difficile: togliersi ogni
responsabilità andandosene, o affrontare una difficile navigazione
attraverso una tempesta che nessuno si aspettava, che nessuno si è
mai augurato e che non si augura neanche ai peggiori nemici.
Qualcuno ha ricordato proprio qui, mi pare il Consigliere
Torrione, che i vuoti di potere sono estremamente pericolosi ed era
quel timore che non aveva fatto loro chiedere le dimissioni in
occasioni precedenti. Ebbene, questo vuoto ha spaventato ancora
oggi e ci spaventa tuttora. Sono convinto che più di un Assessore
si sarebbe volentieri liberato dalla poltrona così scomoda in
questo momento, ma invece è stato pregato di rimanere al suo posto,
perché il posto di responsabilità può essere piacevole, può dare
soddisfazioni, può essere gratificante, ma comporta anche degli
oneri che quando si presentano anche in modo così grave e
drammatico come l'attuale, devono essere responsabilmente
affrontati anche se possono condurre a situazioni di ancora
maggiore difficoltà. Ed è in questo che sta la responsabilità.
Io non ho voluto intervenire nella discussione generale non
perché appartengo alla maggioranza del silenzio, come qualcuno
vuole far credere, alla maggioranza "silenziosa" - come si dice con
un termine alquanto dispregiativo - ma perché ritengo che, in
situazioni così difficili, sia opportuno sapersi limitare anche
nelle parole, limitarle all'essenziale. Questo è fondamentale per
non ingenerare confusione da parte di chi ci ascolta, per non
sconcertare la popolazione valdostana. Bisogna avere anche il
coraggio di sapersi autocensurare e autolimitare nelle proprie
manifestazioni. La dichiarazione di voto non potevo certamente non
farla, perché è giusto che chi ha voluto onorarmi della sua fiducia
votandomi sapesse per quale motivo io non voterò l'Ordine del
giorno della opposizione che chiede le dimissioni del Presidente
della Giunta e della Giunta regionale.
PRESIDENTE
: Chiede di parlare il Consigliere Perrin, ne
ha facoltà.
PERRIN - (U.V.):
La "Union Valdôtaine" évidemment ne se
cache pas que l'affaire de la Maison de Jeu de Saint-Vincent a mis
en évidence une situation difficile, une situation grave et
dangereuse en Vallée d'Aoste. Mais ce qui est encore plus grave
c'est qu'elle a démontré qu'à l'intérieur de la société valdôtaine
il y a eu une modification de caractère. C'est à cela, à mon avis,
et à l'avis de notre Mouvement, que nous devons être extrêmement
attentifs.
Je crois que nous avons entendu ces derniers temps, parler de
"delitti di tipo mafioso", "peculato aggravato", "associazione a
delinquere". Eh bien, cela ne faisait pas partie du bagage culturel
et de la civilisation du peuple valdôtain, un peuple qui a ses
vertus et ses défauts, mais qui n'avait pas ce type particulier de
défauts et risque maintenant de les acquérir.
Il faut donc bien réfléchir sur les raisons qui sont en train de
nous mener à ce changement. Je ne crois pas que cela vienne de
l'intérieur du peuple valdôtain. C'est certainement quelque chose
qui nous arrive de l'extérieur et cela est d'autant plus grave.
Nous devons évidemment en arracher les racines lorsque nous sommes
encore à temps; nous pouvons le faire et c'est la volonté de la
"Union Valdôtaine" de le faire.
A l'égard du Casino, notre position a toujours été extrêmement
claire, c'est quelque chose que nous avons été obligés d'accepter
pour des raisons historiques. Notre Mouvement, en interprétant la
volonté du peuple valdôtain, demandait dans le passé d'avoir des
ressources financières suffisantes et il le demandait à travers,
par exemple, la constitution d'un domaine régional qui devait
comprendre le sous-sol, les eaux et, certainement si en '45, aussi
la Constituante, avait concédé ce domaine et donc cette possibilité
financière à la Vallée d'Aoste, nous n'aurions pas eu besoin de
créer chez nous le Casino qui, évidemment peut être quelque chose
qui, n'étant pas dans le caractère du peuple, peut entraîner des
difficultés et mener vers le mal. Mais c'est une réalité que nous
devons maintenant accepter; c'est une réalité que nous ne pouvons
pas éliminer puisque cela évidemment mettrait en danger maintenant
l'économie valdôtaine. Nous devons veiller afin que ce que nous
avons et sur lequel nous avons pu mettre
le doigt, soit arraché à la racine.
Je crois qu'à l'égard du Casino la position de la majorité dans
le passé a été claire. Lorsque la majorité a voté des conventions
elle était convaincue de bien agir. S'il y a eu des fautes, elles
ne sont pas dues à la volonté de cette majorité et donc il n'y a
pas de responsabilité politique ni de la majorité, ni du
Gouvernement régional, ni du Président du Gouvernement régional.
Pour le moment, évidemment, le Gouvernement régional a déjà pris
des initiatives, afin de stopper ce qui se passe, et nous sommes
prêts, dans le futur, à prendre toutes les mesures nécessaires avec
l'appui et avec la contribution de la minorité, de l'opposition, si
elle voudra bien nous donner des conseils pour éviter toutes ces
difficultés.
En '74, l"'Union Valdôtaine" a été appelée à gouverner la Vallée
d'Aoste avec la contribution et la volonté d'autres forces
politiques; nous n'avons pas pris, nous ne nous sommes pas chargés
de cette tâche parce que nous avions soif de pouvoir, mais
uniquement parce que nous croyons que notre présence pouvait servir
le peuple valdôtain. Nous nous sommes mis, nous, au service de ce
peuple pour essayer de donner notre contribution et nous voulons
continuer à la donner. Voilà pourquoi l'"Union Valdôtaine"
n'accepte pas de démissionner à travers les démissions du Président
et de la Junte. Voilà pourquoi elle continue à appuyer cette
majorité.
On a dit qu'il est nécessaire de faire clarté; c'est vrai, c'est
notre volonté, nous y réussirons avec nos forces, ainsi que l'a dit
le Président, en prenant nos responsabilités. Nous ne voulons pas
que les autres fassent clarté à notre place, c'est notre devoir et
nous le ferons. L "'Union Valdôtaine" qui est sortie renforcée des
éléctions politiques a eu de longs pour-parlers avec les forces
politiques, a formé une majorité nette, claire, sans compromis. Sur
cette majorité, avec des jeux de force, le Gouvernement régional a
construit un programme et c'est sur ce programme que nous
travaillons. Quand il n'y aura plus de confiance sur ce programme
dans son ensemble, l"'Union Valdôtaine" acceptera les démissions,
parce que là il y aura une volonté politique, mais jusqu'à ce que
les forces de la majorité croirons dans ce programme, nous
continuerons à être à notre place, à assurer l'administration au
service du peuple valdôtain.
C'est pour ces raisons que nous repoussons l'Ordre du Jour des
démissions du Président et du Gouvernement régional.
PRESIDENTE
: La parola al Consigliere Beneforti, ne ha
facoltà.
BENEFORTI - (D.C.):
Sempre per dichiarazione di voto;
colleghi, per prima cosa permettetemi di respingere le accuse del
Consigliere Mafrica all'accordo D.C.-Union Valdôtaine, accuse che
riteniamo del tutto strumentali. Già nell'intervento che facemmo in
un precedente Consiglio regionale - mi pare il 24 novembre -
rispondemmo sufficientemente a questa accusa che continuamente
viene rinnovata in questa sede. Non crediamo che l'alleanza
Union-D.C. abbia portato alla degenerazione in Valle d'Aosta e
tanto meno nella collettività valdostana dal momento che soltanto
5-6 mesi fa, guarda caso, a queste due forze, la comunità
valdostana che qui si invoca ogni momento ha dato 16 seggi, gli
stessi che aveva, ed ha aumentato anche in voti. Considero la
comunità valdostana abbastanza intelligente da saper giudicare ed
eventualmente anche condannare, se necessario.
Sempre a Mafrica, il quale ha parlato sul problema delle opere,
sugli assetti societari e sui rapporti tra la Regione, la SITAV e
la SAISET, devo dire che il suo non è altro che un parere del tutto
personale. C'è infatti una Commissione che sta ancora svolgendo una
indagine in tale direzione e quando questa avrà terminato i suoi
lavori, certamente porterà le sue conclusioni in questo Consiglio
dove saranno discusse. Non è né giusto né corretto, a nostro
avviso, che un Commissario della Commissione si arroghi il diritto
di portare in Consiglio delle conclusioni personali.
Si è parlato di far chiarezza sui fatti che hanno colpito
ultimamente la Valle d'Aosta: nessuno - credo - si sia mai tirato
indietro; non abbiamo da coprire nessuno (l'abbiamo dimostrato), né
interessi particolari da difendere, ma non si può accettare che per
fare chiarezza si debba dimettere il Presidente e la Giunta
regionale. Che significato ha se non quello di tentare di
sostituire qualche forza politica che fa parte di questa
maggioranza, dal momento che sia noi, sia la Magistratura, avevamo
deciso di costituire la Commissione di Indagine allo scopo di fare
chiarezza? Questo è dunque il. modo di fare chiarezza, e solo al
termine dell'operato della Magistratura e del lavoro della
Commissione potremo prendere le dovute decisioni in merito. Fino ad
allora, seppure amareggiati per i fatti che sono avvenuti, non
possiamo e non ci sentiamo di criminalizzare nessuno e tanto meno
andare alla ricerca di capri espiatori.
Respingiamo, pertanto, la richiesta di dimissioni del Presidente
della Giunta e dell'intera Giunta regionale per il motivo già detto
di non creare vuoti di potere, ma anche perché, fino a prova
contraria, credendo alle affermazioni sia del Presidente, sia degli
Assessori, ed essendo convinti che non siano coinvolti nella
vicenda di Saint-Vincent, noi riconfermiamo la nostra fiducia nei
loro riguardi. Voteremo quindi contro l'Ordine del giorno
proposto.
PRESIDENTE
: Chiede di parlare il Consigliere Pedrini, ne
ha facoltà.
PEDRINI - (P.L.I.):
Signor Presidente, due parole
soltanto in quanto penso di aver già abbondantemente illustrato il
punto di vista del mio Partito e mio personale su questa faccenda:
noi manteniamo fede alla firma posta sulla richiesta di dimissioni,
sia pure avendo chiarito bene la diversità di impostazione che di
fatto esiste.
PRESIDENTE
: Chiede di parlare il Consigliere Lanivi, ne
ha facoltà.
LANIVI - (Féd. DP-UVP):
In pratica il mio intervento di
prima era anche una dichiarazione di voto, quindi riassumo la
posizione del Gruppo della Fédération Democratici Popolari-Union
Valdôtaine Progressiste nel modo seguente: non voteremo l'Ordine
del giorno presentato dalle forze d'opposizione perché non
riteniamo che le dimissioni della Giunta e del suo Presidente, in
questo momento, vadano in un senso positivo rispetto alla vicenda
Casinò. Riconfermiamo la nostra fiducia all'attuale quadro politico
regionale. Riteniamo che siano state poste le basi per una azione
che tenda a fare luce sulla grave e confusa situazione attuale, e
tenda altresì ad attuare quei provvedimenti capaci di riportare nei
limiti della normalità la Vicenda del Casinò.
PRESIDENTE
: Se nessuno chiede di parlare, pongo in
votazione l'Ordine del. giorno presentato stamani che recita
testualmente:
ORDINE DEL GIORNO
ESAMINATA la situazione verificatasi presso la Casa da gioco
di Saint-Vincent;
CONSTATATO che gli elementi sottoposti all'esame del
Consiglio da parte del Presidente della Giunta non hanno modificato
il quadro delle responsabilità morali, politiche e gestionali del
Presidente dell'intera Giunta regionale;
IL CONSIGLIO REGIONALE
INVITA
il Presidente della Giunta regionale a rassegnare le proprie
dimissioni;
ESITO DELLA VOTAZIONE
Presenti: 34
Votanti: 34
Favorevoli: 13
Contrari: 21
Il Consiglio non approva
