Classificazione
EDILIZIA
Edilizia residenziale


Resoconto integrale del dibattito dell'aula
Oggetto del Consiglio n. 3048 del 20 febbraio 2003 - Resoconto
OGGETTO N. 3048/XI Disegno di legge: "Incentivi per la
realizzazione di interventi di edilizia abitativa
convenzionata".
Articolo 1 (Finalità)
1. Al fine di favorire il soddisfacimento del fabbisogno
abitativo primario, la Regione promuove l'attuazione di interventi
di edilizia abitativa convenzionata.
2. Per le finalità di cui al comma 1, la presente legge
disciplina la concessione di agevolazioni per la realizzazione di
alloggi da destinare alla locazione a canone convenzionato.
Articolo 2 (Beneficiari)
1. Possono beneficiare delle agevolazioni di cui all'articolo 4
i seguenti soggetti:
a) le persone fisiche;
b) le persone giuridiche di diritto privato e di diritto
pubblico;
c) i Comuni;
d) l'Azienda regionale per l'edilizia residenziale (ARER).
Articolo 3 (Tipologia degli interventi)
1. Possono essere ammessi alle agevolazioni di cui all'articolo
4 gli interventi di:
a) recupero e/o ampliamento del patrimonio edilizio
esistente;
b) nuova edificazione.
2. Nell'ambito di quanto previsto al comma 1, possono
beneficiare delle agevolazioni gli interventi edilizi che prevedono
la realizzazione di un numero massimo di alloggi destinati alla
locazione a canone convenzionato non superiore a dodici. Le
superfici utili abitabili oggetto di convenzione devono
corrispondere ad almeno il 75 per cento del totale delle superfici
utili abitabili oggetto dell'intervento. Le agevolazioni
riguardano, comunque, l'intera superficie utile abitabile
dell'intervento qualora la superficie convenzionata corrisponda ad
almeno il 75 per cento dell'intera superficie utile abitabile.
3. Gli alloggi di cui al comma 2 devono possedere le seguenti
caratteristiche:
a) avere almeno uno e non più di cinque vani abitabili oltre ai
locali destinati a cucina, bagno, ripostiglio e ingresso;
b) costituire unità abitative indipendenti;
c) comprendere una superficie utile abitabile non inferiore a 28
metri quadrati e non superiore a 95 metri quadrati.
4. In deroga a quanto previsto al comma 3, lettera c), è ammesso
alle agevolazioni anche il recupero di alloggi costruiti prima del
1° gennaio 1962 la cui superficie utile abitabile non sia comunque
superiore a 120 metri quadrati.
5. Gli alloggi convenzionati non possono avere le
caratteristiche di abitazione di lusso di cui al decreto
ministeriale 2 agosto 1969 (Caratteristiche delle abitazioni di
lusso).
6. Nel caso di interventi edilizi che comprendano la
realizzazione e/o il recupero di locali destinati ad attività di
produzione di beni o servizi, sono ammesse alle agevolazioni le
sole superfici destinate ad edilizia abitativa.
7. Il numero degli alloggi da destinare alla locazione a canone
agevolato aventi superficie abitabile inferiore a 40 metri quadrati
non può superare il rapporto indicato nella tabella di cui
all'allegato A alla presente legge.
8. Nel caso di interventi realizzati da Comuni o dall'ARER,
tutti gli alloggi oggetto dell'intervento devono essere destinati
alla locazione a canone convenzionato.
Articolo 4 (Contributi)
1. Per gli interventi di cui all'articolo 3, comma 1, la Giunta
regionale può concedere contributi in conto capitale nella misura
seguente:
a) fino al 40 per cento della spesa ammissibile per il recupero
e/o l'ampliamento del patrimonio edilizio esistente;
b) fino al 30 per cento della spesa ammissibile per le nuove
edificazioni.
2. Il contributo non è cumulabile con altre provvidenze
regionali concesse per le medesime finalità.
Articolo 5 (Convenzione)
1. La concessione dei contributi di cui all'articolo 4 è
subordinata alla stipula di apposita convenzione tra il richiedente
ed il Comune territorialmente competente.
2. La convenzione, conforme allo schema approvato dalla Giunta
regionale entro sessanta giorni dalla data di entrata in vigore
della presente legge, deve prevedere in particolare:
a) la locazione a canone convenzionato e l'occupazione effettiva
degli alloggi a scopo abitativo primario, da parte di soggetti
aventi i requisiti di cui all'articolo 9, per il periodo di seguito
indicato:
1) almeno dieci anni, nel caso di interventi di recupero;
2) almeno quindici anni, nel caso di interventi di nuova
edificazione;
b) la determinazione del canone di locazione di ogni singolo
alloggio convenzionato;
c) l'obbligo di occupazione effettiva dell'alloggio entro un
anno dalla data di rilascio del certificato di abitabilità e
l'obbligo, entro lo stesso termine, per il nucleo familiare che
occupa l'alloggio di stabilire la residenza anagrafica nel comune
in cui ha avuto luogo l'intervento edilizio;
d) le sanzioni per i casi di violazione degli impegni assunti e
in particolare di quelli concernenti il canone di locazione e
l'occupazione dell'alloggio convenzionato da parte di soggetti non
aventi titolo.
3. La convenzione deve essere sottoscritta al rilascio del
titolo abilitativo urbanistico-edilizio ed è trascritta alla
conservatoria dei registri immobiliari a cura del Comune e a spese
dei beneficiari.
4. Decorso il periodo di validità della convenzione, il sindaco
rilascia il nulla osta per la cancellazione del vincolo derivante
dalla convenzione.
5. Gli alloggi convenzionati possono essere alienati prima della
scadenza del vincolo alla locazione. In tal caso, il vincolo viene
assunto dall'acquirente e riportato nell'atto di compravendita e
nelle relative note di trascrizione.
6. I Comuni, qualora siano esecutori diretti degli interventi,
assumono gli obblighi indicati al comma 2 mediante l'approvazione
di apposito provvedimento amministrativo.
Articolo 6 (Criteri per la determinazione della spesa
ammissibile)
1. Ai fini della determinazione della spesa ammissibile a
contributo si applicano i seguenti criteri:
a) le tipologie degli interventi sono quelle di recupero
primario, recupero secondario, recupero di edifici da acquistare e
nuova edificazione definite dalla Giunta regionale ai sensi
dell'articolo 4 della legge 5 agosto 1978, n. 457 (Norme per
l'edilizia residenziale), e dell'articolo 6 della legge regionale
30 aprile 1999, n. 8 (Ulteriori modificazioni alla legge regionale
4 settembre 1995, n. 39 (Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica), già modificata dalle
leggi regionali 12 ottobre 1995, n. 44 e 26 maggio 1998, n.
35);
b) la determinazione delle superfici ed il calcolo della
superficie complessiva sono definiti secondo i criteri indicati
all'articolo 6 del decreto del Ministro dei lavori pubblici 5
agosto 1994 (Determinazione dei limiti massimi di costo per gli
interventi di edilizia residenziale sovvenzionata e di edilizia
residenziale agevolata);
c) i limiti massimi di costo per ciascuna tipologia d'intervento
sono determinati dalla Giunta regionale con propria
deliberazione.
Articolo 7 (Riduzione del contributo per il rilascio del titolo
abilitativo urbanistico-edilizio)
1. Per gli interventi di edilizia abitativa aventi le
caratteristiche di cui all'articolo 3 e per i quali siano stati
assunti gli obblighi ai sensi dell'articolo 5, il contributo
relativo al rilascio del titolo abilitativo urbanistico-edilizio di
cui all'articolo 64 della legge regionale 6 aprile 1998, n. 11
(Normativa urbanistica e di pianificazione territoriale della Valle
d'Aosta), è ridotto alla sola quota relativa agli oneri di
urbanizzazione.
2. Nel caso di interventi che comprendono la realizzazione e/o
il recupero di locali destinati ad attività di produzione di beni o
servizi, la riduzione di cui al comma 1 si applica alle sole
superfici destinate ad edilizia abitativa.
3. Le disposizioni di cui ai commi 1 e 2 si applicano anche nei
casi in cui l'intervento non sia oggetto delle agevolazioni di cui
alla presente legge.
Articolo 8 (Criteri per la determinazione del canone)
1. Il canone di locazione è determinato sulla base degli accordi
sottoscritti tra le organizzazioni sindacali della proprietà
edilizia e degli inquilini ai sensi dell'articolo 2, comma 3, della
legge 9 dicembre 1998, n. 431 (Disciplina delle locazioni e del
rilascio degli immobili adibiti ad uso abitativo).
2. In mancanza degli accordi di cui al comma 1, il canone di
locazione annuo è pari al 4 per cento del prodotto tra il massimale
di costo per gli interventi di nuova edificazione di cui
all'articolo 6, comma 1, lettera c), e la superficie utile
dell'alloggio, calcolata ai sensi dell'articolo 6 del d.m. lavori
pubblici 5 agosto 1994.
3. Il canone di locazione può essere aggiornato annualmente in
percentuale pari alla variazione dell'indice nazionale ISTAT dei
prezzi al consumo.
Articolo 9 (Soggetti beneficiari degli alloggi
convenzionati)
1. I soggetti beneficiari degli alloggi convenzionati devono
possedere i requisiti previsti dall'articolo 9, comma 1, lettere
c), e), f), del regolamento regionale 27 maggio 2002, n. 1 (Norme
per la concessione di mutui ad interesse agevolato a favore di
persone fisiche nel settore dell'edilizia residenziale. Abrogazione
del regolamento regionale 25 agosto 1997, n. 3), con esclusione del
requisito del limite minimo di reddito di cui all'articolo 10,
comma 1, lettera a), dello stesso regolamento regionale.
2. Il possesso dei requisiti è attestato dal Comune sulla base
di dichiarazione sostitutiva prodotta dal soggetto interessato a
beneficiare dell'alloggio convenzionato.
3. Nel caso di interventi realizzati da Comuni o dall'ARER, gli
alloggi sono prioritariamente destinati nell'ordine:
a) ai titolari di alloggi di edilizia residenziale pubblica che
hanno perso i requisiti di cui all'articolo 43 della legge
regionale 4 settembre 1995, n. 39 (Normativa e criteri generali per
l'assegnazione, la determinazione dei canoni e la gestione degli
alloggi di edilizia residenziale pubblica), per la permanenza
nell'alloggio, purché siano in possesso dei requisiti di cui al
comma 1;
b) a soggetti collocati in graduatoria per l'assegnazione di
alloggi di edilizia residenziale pubblica;
c) ad altri soggetti in possesso dei requisiti di cui al comma
1.
4. I Comuni e l'ARER provvedono con proprio regolamento a
definire i criteri per la formazione della graduatoria dei soggetti
beneficiari.
5. I soggetti collocati in graduatoria per l'assegnazione di
alloggi di edilizia residenziale pubblica non perdono il diritto
all'assegnazione sia nel caso in cui accedano alla locazione
convenzionata sia nel caso in cui vi rinuncino.
Articolo 10 (Modalità e termini di presentazione delle domande
di contributo)
1. Le domande per la concessione del contributo devono essere
presentate alla struttura regionale competente in materia di
edilizia residenziale, di seguito denominata struttura competente,
su apposito modulo predisposto dalla stessa, entro la data fissata
dalla Giunta regionale.
Articolo 11 (Documentazione da allegare alle domande)
1. Le domande per la concessione del contributo devono essere
corredate di:
a) documentazione attestante il titolo abilitativo
urbanistico-edilizio;
b) copia della convenzione o del provvedimento amministrativo di
cui all'articolo 5;
c) progetto autenticato per il quale è stato ottenuto il titolo
abilitativo completo di tutti gli elaborati;
d) computo metrico estimativo e relazione tecnica descrittiva
riportante, ai fini della presente legge, le caratteristiche
tipologiche dell'intervento e la determinazione delle superfici ai
sensi dell'articolo 6, comma 1, lettera b);
e) documentazione catastale;
f) dichiarazione del richiedente o dei richiedenti, nel caso in
cui l'intervento abbia per oggetto un'area od un fabbricato in
comproprietà, attestante che alla data della presentazione della
domanda non è stata inoltrata la denuncia di fine lavori.
Articolo 12 (Criteri per la formazione della graduatoria)
1. La struttura competente verifica l'ammissibilità delle
domande e provvede alla loro istruttoria ai fini della formazione
di una graduatoria sulla base dei seguenti punteggi:
a) punti 1 per ogni alloggio convenzionato;
b) punti 0,5 per ogni alloggio convenzionato oggetto di
recupero;
c) punti 0,5 per ogni alloggio convenzionato qualora il
richiedente sia un soggetto privato;
d) punti 0,5 per ogni anno di convenzione eccedente i limiti di
cui all'articolo 5, comma 2, lettera a);
e) punti 3 in caso di ripresentazione della domanda di
contributo in seguito ad esclusione dalla precedente graduatoria
per carenza di disponibilità finanziaria.
2. Nell'ipotesi in cui vi sia parità di punteggio, sono
privilegiati nell'ordine gli interventi:
a) da realizzare nei comuni di cui al decreto legge 30 dicembre
1988, n. 551 (Misure urgenti per fronteggiare l'eccezionale carenza
di disponibilità abitative), convertito, con modificazioni, dalla
legge 21 febbraio 1989, n. 61;
b) che presentano il maggior numero di alloggi
convenzionati;
c) la cui domanda di contributo è stata presentata in data
antecedente.
3. Qualora le domande eccedano la disponibilità dello
stanziamento iscritto nel pertinente capitolo del bilancio di
previsione della Regione, è ammesso il finanziamento di un solo
intervento per ogni soggetto richiedente.
4. Il dirigente della struttura competente, entro trenta giorni
dalla data di scadenza per la presentazione delle domande, esamina
i risultati dell'istruttoria ed approva la graduatoria provvisoria
dandone comunicazione agli interessati.
5. La graduatoria provvisoria è affissa all'albo notiziario
della Regione, entro cinque giorni dall'approvazione e per un
periodo di venti giorni.
6. Entro quindici giorni dalla data di scadenza del periodo di
affissione, il richiedente può proporre ricorso in opposizione nei
confronti del provvedimento.
7. Entro trenta giorni dalla scadenza del termine per la
presentazione del ricorso, il dirigente della struttura competente,
sentita la commissione di cui all'articolo 24 del regolam. reg.
1/2002, adotta il provvedimento di accoglimento o rigetto del
ricorso e approva la graduatoria definitiva dandone comunicazione
agli interessati.
8. I soggetti inseriti nella graduatoria definitiva sono ammessi
a contributo con provvedimento del dirigente della struttura
competente, notificato ai soggetti beneficiari, nei limiti dello
stanziamento disposto dalla Giunta regionale.
Articolo 13 (Modalità di erogazione dei contributi)
1. I contributi sono erogati secondo le seguenti modalità:
a) 80 per cento all'avvio dell'intervento, subordinatamente alla
presentazione della certificazione attestante la proprietà
dell'area o del fabbricato e di copia conforme della comunicazione
di inizio dei lavori, nonché alla costituzione di una fideiussione
bancaria o assicurativa di importo pari all'intero contributo, a
garanzia della realizzazione dell'intervento in conformità al
progetto ed entro i termini di cui al comma 4;
b) 20 per cento alla conclusione dei lavori subordinatamente
alla presentazione di:
1) copie di eventuali progetti di varianti e relativi atti di
assenso urbanistico-edilizio;
2) certificato di agibilità;
3) documentazione attestante la denuncia al nuovo catasto
edilizio urbano.
2. La fideiussione di cui al comma 1, lettera a), deve prevedere
espressamente la rinuncia al beneficio della preventiva escussione
del debitore principale e la sua operatività entro trenta giorni a
semplice richiesta scritta dell'Amministrazione regionale.
3. Contestualmente alla presentazione della documentazione di
cui al comma 1, lettera b), si procede allo svincolo della garanzia
fideiussoria di cui al comma 1, lettera a).
4. La documentazione di cui al comma 1, lettera a), deve essere
presentata alla struttura competente entro dodici mesi dalla data
di notificazione di cui all'articolo 12, comma 8, pena la revoca
del contributo.
5. La documentazione di cui al comma 1, lettera b), deve essere
presentata alla struttura competente entro quarantotto mesi dalla
data di inizio lavori.
6. La mancata presentazione della documentazione di cui al comma
1, lettera b), comporta la revoca del contributo mediante
provvedimento del dirigente della struttura competente, con la
restituzione, nei trenta giorni successivi alla notifica del
provvedimento di revoca, della parte di contributo erogata,
maggiorata degli interessi legali maturati a decorrere dalla data
di erogazione o, in difetto, l'escussione della polizza
fideiussoria di cui al comma 1, lettera a), per pari importo.
7. La Giunta regionale, sentita la commissione di cui
all'articolo 24 del regolam. reg. 1/2002, può concedere proroghe ai
termini di cui ai commi 4 e 5 in presenza di gravi e documentati
motivi.
8. Ai Comuni ed all'ARER non è richiesta la garanzia
fideiussoria di cui al comma 1, lettera a).
Articolo 14 (Vigilanza e controlli)
1. La struttura competente può disporre in qualsiasi momento
controlli sugli interventi oggetto di contributo allo scopo di
verificare:
a) lo stato di attuazione;
b) la veridicità delle dichiarazioni e delle informazioni rese
dai soggetti beneficiari al fine della concessione del
contributo.
2. I Comuni possono disporre in qualsiasi momento controlli
sugli interventi oggetto di contributo allo scopo di verificare il
rispetto degli obblighi previsti nella convenzione di cui
all'articolo 5.
Articolo 15 (Disposizioni finanziarie)
1. L'onere derivante dall'applicazione della presente legge è
determinato in annui euro 1.550.000 per gli anni 2003, 2004 e
2005.
2. Gli oneri di cui al comma 1 trovano copertura nello stato di
previsione della parte spesa nell'obiettivo programmatico 2.2.1.02.
(Interventi per l'edilizia abitativa) del bilancio della Regione
per l'anno finanziario 2003 e di quello pluriennale per gli anni
2003/2005 e vi si provvede mediante riduzione di annui euro
1.550.000 dello stanziamento iscritto al capitolo 69020 (Fondo
globale per il finanziamento di spese d'investimento),
dell'obiettivo programmatico 3.1. (Fondi globali) a valere sullo
specifico accantonamento previsto al punto B.1. dell'allegato n. 1
al bilancio annuale e pluriennale.
3. Per l'applicazione della presente legge, la Giunta regionale
è autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Articolo 16 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Allegato A
(Omissis)
Président
La parole au rapporteur, le Conseiller
Borre.
Borre (UV)
Per dare una corretta valutazione politica ed
il giusto giudizio al carattere innovativo del disegno di legge n.
183, è necessario analizzare il provvedimento alla luce del quadro
generale che oggi, sia a livello nazionale che locale, caratterizza
il settore dell'edilizia residenziale pubblica. Lo scenario
nazionale è estremamente preoccupante.
Il 7° Rapporto sull'edilizia residenziale pubblica, redatto
dalla Regione Piemonte, sintetizza la situazione con poche, ma
inequivocabili parole:
"Con i trasferimenti dei poteri dallo
Stato alle Regioni, non sono state individuate nuove forme di
finanziamento in sostituzione dei fondi GESCAL. L'edilizia sociale
è quindi esposta al rischio di essere cancellata".
Le risorse
pubbliche non sono quindi, e soprattutto non saranno, sufficienti
ad affrontare, in termini complessivi, il problema abitativo;
risulta pertanto necessario individuare forme sostitutive di
finanziamento tra le quali il coinvolgimento degli operatori
privati.
Nel corso di questa legislatura, la Regione Valle d'Aosta, per
governare una fase di transizione difficile e complessa, ha dovuto
operare su vari fronti:
- l'individuazione di nuovi strumenti operativi e normativi;
- la localizzazione dei finanziamenti residui dello Stato;
- la gestione del Fondo nazionale per le locazioni (articolo 11
della legge n. 431/1998);
- il coordinamento di tre nuovi programmi sperimentali in
materia di edilizia residenziale pubblica, previsti dai relativi
decreti ministeriali pubblicati nel luglio 2002.
Ciascuno di questi settori è stato considerato parte integrante
di un mosaico complessivo e si è lavorato con estrema attenzione
per coordinare fra loro le varie iniziative: la legge n. 30/1999,
con la costituzione dell'ARER, ha inteso fornire ai Comuni, ai
quali competono le scelte politiche, uno strumento operativo per la
realizzazione di interventi di edilizia sociale legati alle
esigenze del territorio; la legge n. 40/1995 e le sue modifiche
hanno posto le premesse per favorire l'accesso alla proprietà anche
alle fasce sociali più deboli e per reperire nuovi finanziamenti da
investire nel settore.
La localizzazione dei fondi dello Stato, oltre al completamento
dei programmi già da tempo predisposti nel capoluogo regionale, ha
attivato interessanti iniziative di recupero che hanno dimostrato
concretamente come sia possibile realizzare interventi di edilizia
sociale senza penalizzare il territorio con nuove edificazioni.
L'integrazione dei trasferimenti dello Stato con risorse regionali
ha permesso di allargare la potenzialità del Fondo nazionale per
l'accesso alle abitazioni in locazione. Si è voluto, in tal modo,
dare una risposta concreta al problema che oggi caratterizza, in
modo predominante, il disagio abitativo: la difficoltà affrontata
da molte famiglie nel sostenere i canoni di affitto di libero
mercato.
Sotto questo aspetto, le 331 domande accolte nel 2002,
provenienti da 30 Comuni della Valle, dimostrano che l'esigenza di
abitazioni a canone concordato è presente in gran parte del
territorio regionale e non solo nel capoluogo regionale. Si tratta
di un dato da non sottovalutare: la frammentazione delle richieste
per accedere al Fondo nazionale in più Comuni è uno degli elementi
che hanno indotto l'Amministrazione regionale ad individuare nuovi
strumenti di risposta al problema abitativo. Potrebbe, in
prospettiva, costituire uno dei parametri a cui fare riferimento
nella definizione dei criteri e dei punteggi che determinano la
formazione delle graduatorie relative alle domande di contributo
previste dal presente disegno di legge.
Il quarto settore in cui si è operato è costituito dal
coordinamento, a livello regionale, delle azioni conseguenti
all'applicazione dei decreti emanati dal Ministero delle
infrastrutture e dei trasporti e pubblicati nel luglio 2002. Sono
tre importanti programmi sperimentali denominati:
- "alloggi in affitto per gli anziani degli anni 2000?: per
accedere ai finanziamenti previsti nel decreto, il Comune di Verrès
e l'ARER hanno in corso l'elaborazione di un interessante progetto
di recupero abitativo nel centro storico;
- "programmi innovativi in ambito urbano": allo specifico bando
di gara ha intenzione di partecipare il Comune di Aosta al fine di
realizzare nel Quartiere Dora un intervento di riqualificazione
urbana analogo a quello già finanziato nel Quartiere Cogne;
- "20.000 alloggi in affitto": il decreto mette a disposizione
circa 2,4 miliardi di lire con i quali, sia pure con modalità
diverse, è possibile aumentare le potenzialità operative del
provvedimento che stiamo esaminando.
Il disegno di legge presentato dalla Giunta non può, dunque,
essere considerato un'iniziativa a sé stante, ma costituisce un
importante tassello di un disegno complessivo. Credo, inoltre, di
poter affermare che questa proposta, non solo integra l'insieme di
azioni intraprese dall'Amministrazione regionale in materia di
edilizia residenziale pubblica, ma affronta il tema con una
filosofia diversa dal passato, una logica che ritengo oggi
indispensabile. In un momento in cui lo Stato viene meno ai suoi
compiti, con una scelta intelligente e, per molti aspetti,
innovativa, la Regione affronta direttamente la situazione e lancia
una sfida agli imprenditori pubblici e privati, operando in due
direzioni:
- si stimola il rilancio di un settore in crisi, mettendo in
campo incentivi e finanziamenti per il recupero o la nuova
costruzione di abitazioni;
- si dà una prima risposta ad una esigenza sociale fortemente
sentita, condizionando gli incentivi alla stipula di una
convenzione, in base alla quale gli alloggi realizzati devono
essere locati ad un canone concordato per un periodo
prestabilito.
Il disegno di legge delinea anche i soggetti a cui sono
destinati gli alloggi realizzati. Si tratta, di fatto, di famiglie
che:
a) pur possedendo i requisiti per l'accesso ad un alloggio di
edilizia residenziale pubblica, non presentano caratteristiche tali
da acquisire un punteggio utile per l'assegnazione di un
alloggio;
b) hanno un reddito superiore al limite previsto per l'accesso
ad un alloggio di edilizia residenziale pubblica ma, nello stesso
tempo, le loro disponibilità economiche sono tali da non permettere
l'acquisto di un alloggio e da avere difficoltà nell'accedere al
normale mercato delle locazioni;
c) hanno perso i requisiti per la permanenza in alloggi di
edilizia residenziale pubblica e si trovano, di conseguenza, nella
necessità di trovare una nuova abitazione.
I requisiti dei soggetti beneficiari di cui sopra fanno
riferimento alle norme per la concessione di mutui ad interesse
agevolato.
Con l'applicazione delle norme contenute nella proposta di legge
si delinea per il canone concordato una riduzione rispetto
all'affitto a libero mercato di circa 110 Euro mensili. Per
allargare l'offerta dei contratti di locazione a canone concordato,
gli incentivi sono rivolti a soggetti che, per la prima volta, non
sono visti come alternativi fra loro ma, anzi, sono considerati
elementi sinergici:
a) gli enti istituzionalmente preposti ai programmi di edilizia
residenziale pubblica (Comuni ed ARER), che attraverso il rilancio
dei piani di vendita permessi dalla modifica della legge n.
40/1995, potranno trovare le risorse necessarie per utilizzare le
possibilità offerte dal nuovo provvedimento e ricostruire il
patrimonio alienato;
b) i soggetti privati, siano essi imprese o semplici
cittadini.
Le iniziative, per le quali si può accedere ai contributi
regionali, sono di due tipi:
a) il recupero del patrimonio edilizio esistente (in questo caso
le quote di finanziamento previste in conto capitale possono
arrivare fino al 40 percento della spesa ammissibile);
b) la nuova edificazione (con un finanziamento ammissibile fino
al 30 percento).
In entrambi i casi, per beneficiare delle agevolazioni, gli
interventi edilizi devono prevedere:
a) la realizzazione di alloggi, da destinare alla locazione a
canone convenzionale, con il limite massimo di dodici;
b) la costituzione di unità abitative indipendenti, la cui
superficie utile abitabile sia compresa fra 28 e 95 metri quadrati
con una percentuale di alloggi di metratura minima che non può
superare il rapporto indicato nella tabella allegata.
La concessione dei contributi è subordinata alla stipula di una
convenzione tra il richiedente ed il Comune territorialmente
competente; in particolare, la convenzione deve prevedere la
locazione a canone convenzionato e l'occupazione effettiva degli
alloggi a scopo abitativo primario, da parte dei soggetti che hanno
i requisiti per l'accesso, per almeno dieci anni, nel caso di
interventi di recupero e per almeno quindici anni, nel caso di
interventi di nuova costruzione.
Il tentativo di coinvolgere i privati nel tema dell'edilizia
convenzionata non è una novità assoluta: in passato già una legge
dello Stato ha previsto la possibilità di accedere a mutui a tassi
agevolati per costruire alloggi in convenzione, ma l'esperienza non
è decollata sostanzialmente per due motivi: gli incentivi erano
insufficienti a stimolare l'interesse privato; nell'iniziativa
erano coinvolti solo gli imprenditori ed era escluso il mondo del
risparmio familiare.
Ritengo che questa proposta superi i limiti dell'esperienza
nazionale e possa quindi attivare concretamente le risorse private
nel settore offrendo condizioni di discreta redditività. In
sintesi, l'iniziativa prevede:
a) contributi a fondi perso del 30 percento o del 40 percento
conteggiati sul 100 percento dell'intervento di edilizia abitativa,
purché il 75 percento sia soggetto a convenzione. Il contributo
riguarda esclusivamente le superfici destinate ad abitazione e le
relative pertinenze. Le modalità di calcolo delle pertinenze
ammissibili sono determinate dal D.M. 5 agosto del 1990; in
particolare segnalo che per la nuova costruzione le pertinenze
ammesse sono calcolate al 60 percento e per il recupero al 100
percento;
b) l'esenzione, relativamente al contributo per la concessione
edilizia, della quota relativa al costo di costruzione.
A tali incentivi si sommano le agevolazioni fiscali già in
vigore:
- nel Comune di Aosta, in virtù della firma dei contratti
concordati, è prevista la riduzione dell'ICI di due punti; tale
incentivo potrebbe essere ripreso dai Comuni interessati
all'iniziativa proposta dalla legge in esame;
- sgravi per il locatore del 40,5 percento dell'imponibile IRPEF
relativo al canone introitato;
- sgravio fiscale di 420 Euro per l'inquilino con reddito
inferiore ai 15.000 Euro;
- sgravio fiscale di 230 Euro per l'inquilino con reddito tra i
15 e 30 mila Euro;
- 30 percento di sconto per la registrazione del contratto.
I limiti massimi di costo di ciascuna tipologia di intervento, e
conseguentemente la valorizzazione dell'entità del contributo,
verranno determinati con deliberazione di Giunta. La Giunta vuole
valutare attentamente tutti gli elementi prima di fissare il limite
massimo: si tratta di definire una valutazione dei costi che
rispecchi realmente l'evoluzione del mercato immobiliare. Saranno
definiti limiti che, da un lato, permetteranno di prospettare
incentivi tali da rendere interessante la realizzazione di alloggi
da affittare a canone concordato rispetto alla redditività di unità
immobiliari affittate a libero mercato; dall'altro, dovranno, in
ogni caso, evitare fenomeni di natura puramente speculativa.
È evidente che con questa proposta di legge non tutti i problemi
sono risolti: ad esempio non si affronta il tema, più volte
segnalato dai proprietari, delle garanzie in merito all'effettivo
pagamento della locazione, ai tempi di rilascio dell'alloggio ed
alle condizioni in cui l'alloggio viene restituito al termine della
locazione. Tali attese appaiono, talvolta, un ostacolo alla
locazione ancor più importante dell'incentivazione economica, ma un
provvedimento legislativo non può certamente essere la sede adatta
per risolvere tale nodo: il tema deve essere affrontato in un
confronto serio che coinvolga le organizzazioni sindacali dei
proprietari e degli inquilini. Solo nell'ambito di tale confronto
sarà possibile definire compiutamente il ruolo che la Regione, i
Comuni o l'ARER possono svolgere. Nonostante le difficoltà che ho
evidenziato, sono certo che la proposta dell'Assessore Vallet
favorirà, se recepita, l'immissione sul mercato di alloggi in
affitto a canone concordato contribuendo a far emergere il
sommerso, ancor presente, e dare quindi una più veritiera
fotografia del bisogno abitativo della nostra Regione.
Ritengo di poter dire che si sta affrontando il problema
dell'abitazione con una proposta coerente e che contiene, come
novità, principi che oggi assumono caratteristiche di
sperimentazione ma che in futuro avranno sempre maggior
rilievo:
- la partecipazione del privato attraverso la ricerca di nuovi
equilibri fra gli interessi privati e quelli pubblici;
- una rinnovata convenienza per il privato nel ristrutturare e
recuperare il proprio patrimonio a fini locativi.
Come già evidenziato, le risorse pubbliche non sono sufficienti
ad affrontare in termini complessivi il problema abitativo ed il
coinvolgimento degli operatori privati è, dunque, indispensabile.
Il privato può essere incentivato a mettere sul mercato della
locazione concordata quel grande patrimonio abitativo che, in tutto
il territorio, costituisce una risorsa inutilizzata in quanto
necessita di radicali e costosi interventi di recupero, ma, per
rendere concreta tale ipotesi, occorre precostituire condizioni di
redditività degli interventi concorrenziali con le logiche attuali
del mercato. Non si tratta di prospettare facili speculazioni, ma
di introdurre, nella legislazione di settore, elementi che
consentano di considerare i privati e gli Enti, istituzionalmente
interessati all'edilizia abitativa, risorse complementari che
insieme possono lavorare per conseguire lo stesso obiettivo: in tal
senso, il disegno di legge costituisce un elemento culturale
innovativo e di estrema importanza.
Sono infatti convinto che, in questa prospettiva, possano
prefigurarsi nuovi scenari operativi e, nella differenza dei ruoli,
pubblico e privato possono interagire fra loro in modo utile e
funzionale. I Comuni e l'ARER possono, ad esempio, utilizzare
questo nuovo strumento legislativo per attivare accordi di
programma ai sensi dell'articolo 26 della legge n. 11/1998, ponendo
le condizioni per incidere più profondamente non solo sul problema
abitativo, ma anche nel più vasto settore della riqualificazione
urbana ed ambientale.
La mia personale soddisfazione e condivisione per questo
progetto di legge è dettata dalla convinzione, forse un po'
sognatrice, che ci troviamo di fronte ad un documento che può dare
nuova forza al metodo della programmazione come asse portante delle
politiche e delle attività che determinano le scelte territoriali
ed urbanistiche a favore delle localizzazioni delle iniziative
edilizie. Si potrà, forse, evitare la realizzazione di quartieri
monoclasse e monofunzionali, migliorando anche la qualità della
progettazione architettonica e ambientale che verrebbe incentivata
dai livelli istituzionali e condivisa per diretto interesse non
solo dagli utilizzatori finali, ma anche dagli operatori
economici.
Sotto l'aspetto delle strategie ambientali, tenuto conto
dell'alto livello di compromissione del territorio antropizzato e
dello stato di abbandono di gran parte del tessuto edificato,
queste norme potrebbero avviare un processo di riqualificazione del
patrimonio edilizio esistente; un'azione, questa, che passa
attraverso iniziative che individuano: negli operatori economici i
soggetti che promuovono gli interventi; negli Enti locali e nella
Regione le istituzioni che coordinano e approvano i programmi,
attribuendo le risorse e gli strumenti necessari a creare le
condizioni anche di convenienza finanziaria.
Questa mia personale lettura del progetto di legge non toglie
nulla alla validità e alle pragmatiche finalità che il documento
nella sua stesura semplice e chiara si prefigge.
Président
La parole au rapporteur, le Conseiller
Praduroux.
Praduroux (UV)
Avendo il collega relatore Borre già
toccato gli aspetti legati all'articolato del disegno di legge n.
183, vorrei soffermarmi brevemente su alcuni aspetti più
sostanziali e innovativi che ritengo di particolare rilievo. Al
centro dell'agenda politica di un amministratore pubblico vi sono
alcune tematiche che ricorrono con frequenza: la casa è appunto uno
di questi temi. Le politiche adottate in questo settore sono
necessariamente articolate e risultano condizionate da
considerazioni di tipo economico, sociale, strutturale e
territoriale. La carenza di aree edificabili, le condizioni poste
dalle scelte urbanistiche, le diversità a livello locale del
patrimonio abitativo, la richiesta di abitazioni a prezzi
calmierati, sono alcune di queste variabili da prendere in
considerazione.
Dobbiamo poi ricordarci che non siamo di fronte a un tema che
coinvolge solo alcune categorie socio-economiche: siamo invece di
fronte a una priorità verso la quale l'attenzione dei cittadini è
sempre molto alta, in particolare da parte delle giovani coppie in
procinto di metter su famiglia o di coloro che appartengono a fasce
sociali disagiate.
Il disegno di legge n. 183 diversifica e arricchisce gli
strumenti messi a disposizione per soddisfare la richiesta di
abitazioni in locazione a canone convenzionato e per favorire il
più possibile l'adeguamento dell'offerta di abitazioni, anche
grazie all'introduzione di significativi elementi innovativi.
All'obiettivo di garantire finanziamenti per incentivare il
recupero e la costruzione di alloggi, si affianca quello di aprire
a soggetti nuovi e diversificati, cioè ai privati. In tal modo è
possibile incrementare la diffusione di contratti di locazione
convenzionata, portando su questo settore del mercato immobiliare
una parte di abitazioni che sarebbero rimaste inutilizzate o
sarebbero destinate ad altre quote di mercato. Per rendere concreti
questi obiettivi e rendere l'operazione appetibile, i vincoli
tipologici, i criteri di determinazione del finanziamento e le
procedure, sono individuate in base a principi di semplicità e
certezza al fine di non scoraggiare l'iniziativa privata e
garantire i risultati attesi.
Un altro aspetto che testimonia la flessibilità di questo
innovativo strumento legislativo è rappresentato dalla possibilità
di finanziare anche interventi di tipo misto relativamente alla
parte di edificio destinato ad abitazione. Come ho già avuto modo
di evidenziare nel corso dei lavori in commissione consiliare,
questo disegno di legge denota l'attitudine di saper interpretare
in maniera efficace le diverse situazioni che si riscontrano nel
variegato panorama abitativo dei diversi centri della Valle. La
preoccupazione costante è quella di poter utilizzare, ai fini del
comparto socialmente utile dell'edilizia convenzionata, porzioni
abitative anche in località dove difficilmente si potrebbe
intervenire con strutture di entità notevoli. Sarà così possibile
favorire e sostenere interventi più capillari e adeguati alle
differenti situazioni presenti sul territorio valdostano.
Mi soffermo appena su un altro aspetto di grande importanza,
vale a dire quello relativo alle condizioni che incentivano
l'intervento di recupero di strutture edilizie rispetto a quello
della nuova costruzione. Le forme di incentivo che passano sia
attraverso un'entità maggiore di contributo, pari al 40 percento
(anziché del 30 percento come per la nuova costruzione), sia
attraverso un maggior punteggio ai fini della graduatoria degli
interventi da finanziare, sono in grado di smuovere il settore
dell'edilizia liberando nuove prospettive di lavoro e di sviluppo
per le imprese artigiane, ma anche di favorire un miglioramento
complessivo delle condizioni del patrimonio residenziale e
dell'aspetto urbanistico dei nostri paesi di montagna e di
fondovalle.
Va sottolineato, in conclusione, un altro aspetto legato al tipo
di intervento legislativo che stiamo analizzando. L'intento di
questo provvedimento è infatti anche quello di coinvolgere tutti i
soggetti privati potenzialmente disponibili a contribuire al
soddisfacimento del fabbisogno abitativo espresso da altri
cittadini della loro stessa comunità, andando a garantire la
redditività dell'operazione immobiliare e, nel contempo, favorendo
una maggiore cooperazione sociale.
Président
Je déclare ouverte la discussion
générale.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Solo per ringraziare i due relatori, per il
modo con cui hanno affrontato il tema e per la completezza e la
profondità dei ragionamenti che sono stati svolti nelle loro
relazioni.
Credo che, proprio per la completezza delle relazioni, sia
esentato da ripetere concetti che sono stati ben espressi, e non
poteva essere diversamente, tenuto conto dell'impegno che in modo
particolare il Consigliere Borre ha sempre prestato al tema
dell'edilizia residenziale. Nel merito, credo che il testo
presentato dalla Giunta all'attenzione del Consiglio sia stato
sufficientemente approfondito in III e II Commissione, anche grazie
all'apporto fattivo di numerose audizioni che sono state fatte,
audizioni dalle quali abbiamo tratto alcuni significativi
miglioramenti, che sono stati portati sotto forma di emendamento al
testo, recepiti dalla III Commissione.
Ringrazio ancora i Relatori e i Consiglieri che nelle due
commissioni hanno voluto approfondire il tema.
Président
Le débat est ouvert.
La parole au Conseiller Comé.
Comé (SA)
Certamente il problema della casa è un problema
aperto, un problema che anche nella nostra regione da anni è
all'attenzione di amministrazioni comunali e dell'Amministrazione
regionale e dalle varie istituzioni che operano nel settore
specifico.
Tanti sono stati i tentativi legislativi a livello nazionale per
cercare di dare risposte concrete su questo tema: basti pensare a
una delle ultime leggi sull'affitto concordato, che prevedeva delle
riduzioni fiscali ai proprietari di appartamenti, per incentivare
la locazione e ridurre il mercato nero. Ebbene, pochi giorni or
sono, ho potuto leggere le ultime indagini sui risultati di questi
contratti siglati in base al concordato: solo il 7-8 percento del
mercato si è rivolto verso questa direzione, mentre vi è stato un
aumento del costo della locazione che è cresciuto dal 10 al 50
percento in diverse città italiane. Anche nelle audizioni che
abbiamo avuto in II Commissione con i sindacati, abbiamo potuto
constatare come questo provvedimento non abbia avuto un gran
successo neanche nella nostra regione; infatti ci è stato detto
che, negli ultimi quattro anni, si sono firmati solo 70 contratti.
Pensiamo che per ottenere un vero rilancio di questo mercato non si
possa continuare - e fanno testo i risultati citati poco fa - a
basarsi esclusivamente sulle agevolazioni economiche che
sicuramente non sono trascurabili, ma bisognerà ridare maggiore
tutela ai proprietari e riuscire a dare le garanzie ai proprietari
in merito al pagamento di locazione e le garanzie di impossessarsi
del proprio bene nelle situazioni di necessità; altrimenti,
continueremo ad avere appartamenti vuoti e che non sono messi sul
mercato. Da parte nostra, invitiamo l'Assessore ad impegnarsi a
mettere in atto uno strumento, come potrebbe essere quello della
costituzione di un'agenzia composta da enti pubblici, sindacati,
proprietari e inquilini, che possano dare quelle garanzie
certamente anche agli inquilini, ma soprattutto ai proprietari.
Tornando al disegno di legge n. 183, sicuramente è interessante
perché permetterà di impostare interventi fortemente competitivi
rispetto alle attività edilizie destinate al libero mercato. È una
legge che sarà particolarmente appetibile dagli enti
istituzionalmente coinvolti, quindi i Comuni e l'ARER, e riteniamo
che la filosofia di questa legge, con le modifiche che sono state
apportate in commissione, come quello della riduzione dai tre
alloggi ad un alloggio, incentiverà anche il privato, anche se
riteniamo che ci siano degli aspetti di criticità per quei Comuni
di bassa densità abitativa.
Per quanto riguarda le disposizioni finanziarie, si è previsto
un importo nel triennio pari a 9 miliardi e l'Assessore, in
commissione, ha affermato che tale fondo riuscirà a reperire 80-100
alloggi da immettere sul mercato degli affitti. Ebbene, la legge
trova copertura nel capitolo 69020 e tale copertura prevede il
finanziamento sia per le nuove costruzioni che per il recupero. Noi
presentiamo una richiesta all'Assessore, che è quella di valutare
l'opportunità di diversificare l'erogazione di questi
finanziamenti, puntando in maniera forte sul recupero degli
immobili, anziché su quello delle nuove costruzioni.
Président
La parole au Conseiller Beneforti.
Beneforti (PVA-cU)
Sarò breve anche su questo argomento,
perché ne abbiamo parlato molto in occasione di interpellanze e
mozioni presentate in questa sede e anche per le numerose leggi che
la Regione ha portato in Consiglio, per cercare una soluzione al
problema della casa. Questo disegno di legge è certamente un
ulteriore passo in avanti in tale direzione, ma non costituisce la
soluzione di tutti i nostri problemi di questo bene sociale, perché
la casa è un bene sociale e credo che un ente pubblico come la
Regione lo debba trattare proprio come bene sociale. È chiaro che
in Valle d'Aosta molto abbiamo fatto per il problema della casa,
nessuno lo può negare; basta vedere la legge sul mutuo della prima
casa i frutti che ha dato: ha permesso a tante famiglie di avere
una casa di proprietà, acquistata, ristrutturata o costruita ex
novo. Purtroppo, però, abbiamo ancora il 20-25 percento - se non di
più - di famiglie che non potranno mai divenire proprietarie di un
alloggio, non potranno mai usufruire del mutuo della casa messo a
disposizione dalla Regione, perché il mutuo non è sufficiente ad
acquistare la casa, ci vogliono disponibilità finanziarie di cui
non dispongono.
Questo è un 25 percento che è in mano a quei proprietari di
alloggi, che qui sento tanto difendere e che chiedono delle
garanzie, ma le garanzie questi proprietari se le prendono, perché
danno lo sfratto e cacciano via l'inquilino! Questi casi ricadono
tutti sul Comune e sulla Regione, e noi dobbiamo far fronte agli
sfrattati! Abbiamo pure riguardo per la piccola proprietà, collega
Comé, però mi sembra che anche loro si debbano porre il problema di
avere riguardo verso gli inquilini, perché le garanzie non gliele
possiamo dare come ente pubblico e le garanzie - ripeto - se le
prendono, perché poi danno lo sfratto!
Se oggi andiamo ad esaminare il problema della casa per quel
20-25 percento che ho sempre detto che c'è e che non potrà mai
diventare proprietario, questa è gente che non ha mai la
possibilità né di acquistarlo, né di pagare gli affitti che vengono
richiesti. Allora qual è la strada da seguire, quella che si dice
da tanto tempo? È quella che l'ente pubblico costituisca alloggi
per metterli a disposizione di queste famiglie, ad un prezzo che
prenda come riferimento il loro reddito. Le famiglie pagheranno
l'affitto, come avviene adesso nel Quartiere Cogne o nelle case
ARER. È questo il problema di fondo: bisogna mettere sul mercato un
certo numero di alloggi per poter calmierare il costo degli affitti
e anche il costo immobiliare. Con questa legge, non dico che non si
debbano fare tutti gli sforzi possibili, ma lo sforzo principale
deve essere quello di mettere sul mercato quegli alloggi che si
rendono necessari.
Si dice di voler fare una politica per le famiglie: spendiamo
per le famiglie, difendiamole sul serio allora le famiglie! Ho
sentito prima l'Assessore Vicquéry che parlava di interventi che si
devono fare a favore delle famiglie: facciamoli questi interventi!
Ma è questa la strada? Non certo questa, non so quanti frutti potrà
dare, e allora qual è l'altra strada quella seguita per la prima
casa? È forse quella di venire incontro sempre e di colpire anche
questa povera gente - che non può acquistare l'alloggio - nella
propria dignità, perché deve venire ad elemosinare le quote di
affitto alla Regione o al Comune per non essere sfrattata? Se
vogliamo difendere la dignità della famiglia, se vogliamo che le
famiglie crescano, se vogliamo che nelle famiglie nascano dei
figli, dobbiamo mettere in condizione le stesse di avere questo
bene sociale a disposizione e questo lo può fare solo l'ente
pubblico. Mi direte: ma quanto costa questo, quanto bisogna
investire? Mi rendo conto di ciò, ma è una scelta politica e
sociale che si deve fare. Se facciamo la scelta, come facciamo
quella di dare assistenza, per la quale se ci vogliono 400
miliardi, li prevediamo a bilancio, per la casa è lo stesso,
bisogna stanziare le somme occorrenti.
È chiaro che faremo a meno di altre spese e gli investimenti
saranno indirizzati tutti nel senso di questo bene sociale. Lo
dobbiamo fare, se vogliamo arrivare a risolvere questo problema, ad
eliminare le emergenze. Oggi abbiamo 600 domande all'ARER
presentate: come facciamo a soddisfarle? Non le possiamo soddisfare
con gli 80 alloggi che saranno costruiti al Quartiere Dora fra tre
anni. L'Assessore Vallet mi ha detto che occorrono 15 mesi per fare
il progetto e 2 anni per costruirle, sono passati più di 3 anni per
80 alloggi. Questi non sono sufficienti a coprire né l'emergenza né
le domande che giacciono all'ARER, e allora? Siamo sempre in
emergenza perché intanto gli sfratti continuano.
Non so se capita anche a voi, ma a me capita di ricevere gente
che mi chiede di parlare con i proprietari degli alloggi, per
chieder loro di aspettare e fanno le domande in base alla legge n.
19 per avere dei contributi e pagare gli affitti e le spese di
riscaldamento. Ci sono famiglie che non riescono a sopravvivere,
c'è gente che ha la pensione minima, che non ha lavoro, non si può
pensare di lasciarla in mano a quei piccoli proprietari che
chiedono le garanzie! Queste famiglie non possono dar loro le
garanzie, e siccome non gliele può dare neanche l'ente pubblico,
l'unica cosa da fare è cercare di costruire degli alloggi per
metterli a disposizione di queste famiglie.
Chiudo il mio intervento, ripetendo che questa legge è un
ulteriore passo in avanti, ma certamente non risolve il problema.
Bisogna cercare di fare questa scelta sociale e cercare di
immettere sul mercato quel numero di alloggi sufficienti per quelle
famiglie che, anche con il mutuo, non potranno acquistare la casa.
Non pensiamo alle garanzie dei piccoli proprietari, perché ripeto
che questi le garanzie se le prendono, perché quando uno non paga o
crea fastidi, viene dato lo sfratto e lo sfratto poi viene a
gravare sull'ente pubblico. Noi ci asterremo comunque dal votare
questo disegno di legge.
Président
S'il n'y a pas d'autres Conseillers, je
ferme la discussion générale.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Pour remercier les Conseillers qui sont
intervenus, et une très rapide réplique.
Il est vrai, M. Beneforti, il s'agit d'un pas en avant, il
s'agit d'un ultérieur instrument que la Région Vallée d'Aoste
ajoute au nombre d'instruments qu'elle a déjà à la disposition et
par lesquels elle aborde d'une façon suffisante le thème de
l'habitation.
Le Conseiller Comé a centré l'un des thèmes qu'on a voulu mettre
en évidence par ce projet de loi, c'est-à-dire d'essayer de tirer
dans le jeu, pour résoudre le problème, non seulement les
Institutions, mais aussi les entrepreneurs et aussi les privés. Mon
souhait est que les entrepreneurs et les privés se fassent vraiment
acteurs.
Un mot pour répondre à la sollicitation qui a été faite sur
l'opportunité de différencier et de prévoir deux parties de
financement: une destinée à la récupération et l'autre destinée à
la nouvelle construction. Là, nous n'y avons pas pensé avant: si la
chose avait été évoquée en commission, peut-être qu'on aurait même
pu l'envisager parce que, dans le fond, nous avons cherché, dans ce
projet de loi, par différents passages, de privilégier les
interventions de récupération. Je pense que quand même on aurait,
en faisant cette distinction, peut-être mis un élément de rigidité,
parce que, dans l'hypothèse de division 70 pour cent pour la
récupération et 30 pour cent pour la nouvelle construction, si les
demandes concernent davantage la nouvelle construction, l'on risque
d'avoir des fonds bloqués. On verra bien s'il est possible, dans le
futur, en tenant compte des résultats que cette loi produira,
d'apporter des améliorations, mais, je répète qu'il y a plusieurs
passages dans la loi où nous avons voulu privilégier les
interventions de récupération.
Encore une chose pour mettre en évidence une considération juste
du Conseiller Beneforti, concernant ces 25 pour cent des familles
qui ne peuvent pas accéder à la propriété d'une maison. Il est vrai
que les instruments dont la Région dispose ont privilégié toujours
la propriété des maisons, et je pense là, en tenant compte de la
valeur que dans notre région nos gens ont toujours attribuée à la
propriété de la maison, qu'on n'a pas trompé de politique, mais il
faut tenir en compte ce fait.
Bon, par ce projet de loi on a voulu donner une réponse. Ce
n'est pas la solution à tous les problèmes, mais ce projet de loi
va exactement dans la direction que vous avez indiquée.
Président
On passe à l'examen du projet de loi, qui a eu
l'avis favorable à la majorité de la II
ème
Commission et
de la III
ème
Commission. Nous votons sur le nouveau
texte de la III
ème
Commission.
Je soumets au vote l'article 1
er
:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 2:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 3:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 4:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 5:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 6:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 7:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 8:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 9:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 10:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 11:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 12:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 13:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 14:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 15:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'article 16:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l'annexe A:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote le projet de loi dans son ensemble:
Conseillers présents: 28
Votants: 25
Pour: 25
Abstentions: 3 (Beneforti, Curtaz, Squarzino Secondina)
Le Conseil approuve.
Avec cela on termine les travaux de cet après-midi.
La séance est levée.
La réunion se termine à 19 heures 28.
