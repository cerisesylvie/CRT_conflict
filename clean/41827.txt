Classificazione
BILANCIO E CONTABILITA' REGIONALE
CONSIGLIO REGIONALE
Attività consiliare d'aula



Oggetto del Consiglio n. 850 del 24 luglio 2019 - Resoconto
OGGETTO N. 850/XV - Discussione generale congiunta del D.L.
n. 33: "Assestamento del bilancio di previsione per l'anno
finanziario 2019 e relative variazioni al bilancio di previsione
della Regione per il triennio 2019/2021" e del D.L. n. 35: "Secondo
provvedimento di variazione al bilancio di previsione finanziario
della Regione per il triennio 2019/2021. Modificazioni di leggi
regionali". (Approvazione di quattro ordini del giorno. Reiezione
di un ordine del giorno)
Rini (Presidente)
-Punti n. 47.02 e n. 47.03 dell'ordine
del giorno. Per l'illustrazione della relazione, la parola al
collega Marquis.
Marquis (SA)
- Nella qualità di relatore di Presidente
della II Commissione consiliare competente in materia, ritengo
doveroso introdurre questo argomento con una breve riflessione
politica, anche se è stato dato ampio spazio questa mattina sulle
considerazioni relative alla gestione dell'iter di questi disegni
di legge, precisamente il n. 33, il n. 35 e il n. 36. Gli atti sono
stati scaricati e assegnati: il n. 35 e il n. 36 il 15 luglio alla
commissione competente, il 16 si è prontamente provveduto a sentire
l'Assessore e il Presidente che hanno dato illustrazione dei
disegni di legge. Purtroppo la commissione ha avuto a disposizione
solo un giorno lavorativo, mercoledì 16, per esaminare i
dossier
e per formulare eventuali proposte di emendamenti
poiché, entro venerdì mattina, occorreva rilasciare il parere
necessario per iscrivere i disegni di legge all'ordine del giorno
dell'ultima sessione di Consiglio prima della pausa estiva. In
verità, la mole di documentazione da valutare avrebbe necessitato
di un lasso temporale ben diverso rispetto a quello che è stato
messo a disposizione. Mi faccio pertanto carico di riferire quanto
emerso in commissione sia da parte dei Commissari di maggioranza
che di minoranza e a tal fine evidenzio l'unanime disagio per le
modalità di lavoro che nei fatti hanno svilito il ruolo della
commissione, determinando condizioni di attività oggettivamente
incongruenti rispetto alle necessità dell'organismo stesso. Nella
pianificazione dell'iter amministrativo degli atti non si può non
tenere in debito conto delle prerogative di tutti gli organismi che
sono chiamati a concorrere e a contribuire. Occorre prendersi per
tempo senza dover confidare, come in questo caso, in un atto di
responsabilità altrui. Ciononostante si è ritenuto prioritaria
l'approvazione degli atti per consentire la riallocazione delle
risorse interessate dalla variazione di bilancio e per consentire
l'aggiornamento legislativo del dispositivo collegato. Il voto
favorevole che è stato espresso a maggioranza dalla commissione sui
disegni di legge va quindi inteso alla stregua di un voto di
fiducia giacché nella circostanza sono mancati il confronto
preliminare e il tempo tecnico per esaminare gli atti sottoposti
all'approvazione. Per questa ragione non mi sento di stigmatizzare
la scelta dei rappresentanti di Lega e del Mouv' di abbandonare i
lavori della commissione al momento della votazione. Per contro
ringrazio il collega Mossa, rappresentante del Movimento Cinque
Stelle, che è rimasto in commissione per il senso di responsabilità
che ha dimostrato, così come ringrazio tutti i colleghi di
maggioranza che, esprimendo il voto favorevole, hanno consentito la
discussione odierna degli atti. Da ultimo esprimo l'auspicio che la
discussione a cui ci si accinge possa contribuire al miglioramento
degli atti laddove eventualmente si riterrà necessario siccome,
nostro malgrado, non si è potuto farlo in commissione per le
ragioni che sono state riferite. Credo sia doveroso da parte mia
non sottrarre dell'ulteriore tempo, approfittare di questo clima in
questo momento che è cambiato dopo la discussione mattutina e
quindi di lasciare spazio al dibattito dando per letta la parte di
relazione tecnica.
Presidente
- Apriamo la discussione generale. La parola
al collega Aggravi.
Aggravi (LEGA VDA)
- Voglio prima di tutto ringraziare il
Presidente della II Commissione Marquis per aver fatto le dovute
precisazioni su quello che è avvenuto in II Commissione e non
voglio tornare sull'argomento, perché già durante il dibattito
iniziale e lui stesso ha sottolineato l'importanza di poter
confrontarsi su dei disegni di legge tanto importanti e soprattutto
approfondirli perché spesso e volentieri, come può capitare, magari
degli emendamenti possono essere calibrati in maniera diversa o
comunque le analisi sui singoli provvedimenti possono essere
calibrati in maniera differente perché, purtroppo, il patrimonio
informativo che noi abbiamo è comunque sempre parziale. Ringrazio
anche gli uffici che hanno fatto uno sforzo maggiore rispetto al
passato offrendo già in sede di relazione, in particolare per
quanto riguarda la variazione di bilancio, tutta una serie di
dettagli poi dopo culminati con un'ulteriore tabella di dettaglio,
che è stata utile a comprendere appunto le variazioni soprattutto
di natura finanziaria che erano intercorse. Qui voglio richiamare
un provvedimento che quest'Aula aveva votato a fine 2018, che era
denominato "Patto per il rilancio economico e sociale della Valle
d'Aosta". Questo lo avevo preso come
vis
polemica che però
ritiro visto che siamo arrivati a un accordo. Se non erro,
all'epoca l'articolo del DL n. 14 appunto diceva che, entro 60
giorni, la Giunta avrebbe dovuto definire le modalità per normare
questo strumento, che era stato proprio visto in ottica
programmatoria o comunque quella di un confronto con tutte le parti
sociali e gli
stakeholder
. Era stato presentato, se non
erro, come emendamento della II Commissione e rappresentato in
quest'Aula dalla collega Morelli, che aveva citato Einaudi. Penso
che la citazione che lei riportava del prima conoscere, poi
discutere e poi deliberare possa essere presa come penitenza da
parte di tutta l'Aula per il futuro perché il passato recente
speriamo che non torni mai più.
Detto questo, l'analisi che comunque abbiamo condotto ci
permette di fare alcune considerazioni e io cercherò di
focalizzarmi su alcuni dei punti che sono sorti dall'analisi, poi
ci saranno alcuni ordini del giorno tra cui uno che poi
rappresenteremo, che è frutto proprio della concertazione di questa
mattina. Il primo dato politico... sinceramente io mi rifaccio
appunto ai numeri e lo dico più come considerazione, no
assolutamente... e lo specifico visto che spero che il clima si
vada un po' raffreddando rispetto a quanto è successo fino adesso
perché poi un po' da tutte le parti dobbiamo cercare di venirci
incontro anche a parole... sicuramente questa variazione ha un
vincitore perché, facendo comunque i calcoli per quanto riguarda le
risorse nette tra quanto messo a disposizione nelle riallocazioni e
quanto a disposizione del famoso fondo che era stato definito per
abbattere i vari disavanzi... e questo è sicuramente l'Assessore
Viérin, non me ne voglia, è sicuramente a capo di una portaerei,
però lei rimane per me un vero fuoriclasse. Io lo dico da
milanista: quando Shevchenko se ne andò dal Milan, piansi,
sicuramente la prenda come una battuta: anche quando lei lascerà la
vita politica come ci ha preannunciato, forse piangeremo ma davvero
volevo fargli i complimenti perché sicuramente lei ha battuto tutti
in questa tornata.
Per quanto riguarda invece i singoli provvedimenti, ce ne sono
alcuni su cui intendo portare un'attenzione maggiore, non mi
dilungherò moltissimo ma credo che siano fondamentali e vadano
riportati.
Per quanto riguarda la famosa legge n. 8/2016, io voglio ancora
richiamare quest'Aula su un dibattito dove forse avremmo la
necessità di avere una maggiore discussione ma comunque, purtroppo,
abbiamo una serie di meno rispetto al passato che comprendiamo
benissimo. In parte, com'è stato anche confermato in sede di
presentazione da parte dell'Assessore Testolin, sono anche dovuti a
una necessità, tenuto conto che siamo a metà anno, di spendibilità
di questi interventi. È bene però considerare che bisognerà prima o
poi valutare che cosa farne di questa legge, perché è da molto
tempo che continuiamo a rinviare una sua applicazione, soprattutto
la presentazione del relativo bando, perché ci sono dei progetti
anche importanti che possono aver corso, io cito - ma ormai è più
un mantra - quello di PON 2020, che forse dovremmo aggiornare a
2022-2023, questo dipende anche dalla situazione privata. Non me ne
voglia l'Assessore Bertschy, però io mi ricordo quando, in
occasione di una sua interrogazione - e le istituzioni erano
diverse - sulla crisi della Cioccolato VdA, mi chiedeva che ne era
della legge n. 8/2016... Un lavoro era stato condotto, sicuramente
da parte vostra c'è la necessità di arrivare a definire tutta una
serie di paletti ma ritengo che il ripensare allo sviluppo
economico soprattutto della Bassa Valle sia un elemento
fondamentale. Ricordo che il cronoprogramma parla in parte delle
politiche del lavoro. Non so che valutazioni sono state fatte anche
dalla collega Minelli, che, tra l'altro, è di zona, su questo
importante provvedimento.
Per quanto riguarda invece Valle d'Aosta Structure, vi è un
articolo della variazione appunto che permetterebbe di utilizzare i
fondi residui, che sono già stati trasferiti a Struttura per il
finanziamento di interventi realizzati appunto ai sensi delle
convenzioni in precedenza stipulate e per interventi di
riqualificazione, sviluppo e manutenzione straordinaria di immobili
a destinazione produttiva. Sappiamo che molti immobili di proprietà
di Valle d'Aosta Structure e anche quelli locati hanno numerose
problematiche, sappiamo che Struttura Valle d'Aosta è interessata
da una valutazione, per cui il Governo ha dato mandato a Finaosta,
a seguito delle conclusioni di un gruppo di lavoro costituito in
seno all'Amministrazione, di fare delle valutazioni sulle possibili
scelte alternative rispetto a un piano di risanamento che è stato
bocciato dalla Corte dei conti nel luglio 2018. Purtroppo in
commissione non c'è stata occasione di approfondire questa
tematica, perché su Struttura Valle d'Aosta c'era comunque una
questione anche lì legata a tematiche sugli aiuti di Stato per
l'utilizzo di questi fondi. Noi avevamo fatto delle domande,
sinceramente su questo articolo io penso che il faro debba essere
posto.
Per quanto riguarda ulteriori contributi per investimenti nel
settore del trasporto pubblico, abbiamo rilevato che ci sono circa
un milione - vado a memoria - di risorse per favorire il rinnovo,
il potenziamento e l'ammodernamento dei servizi di trasporto
pubblico collettivo di persone aventi aziende e imprese che
svolgono tali servizi. Sicuramente credo che l'Assessorato abbia
fatto le sue valutazioni, mi chiedo se nel complesso queste
valutazioni siano anche collegate a una visione più ampia
relativamente alla gestione del settore del trasporto pubblico;
perché me lo chiedo? Perché ricordo che nello scorso Consiglio
abbiamo esaminato un programma degli interventi e poi l'Aula ha
votato la coda rispetto alla testa del programma, mi chiedo se
appunto questo milione è frutto della valutazione dell'insieme del
sistema dei trasporti, o se pure è legato ad altre logiche. A
questo punto però, purtroppo, non siamo riusciti ad approfondire
ulteriormente la tematica. Mi si consenta poi invece una battuta
relativamente alle pubblicazioni e al materiale informativo per le
attività di comunicazione: è vero, come dice spesso l'Assessore
Chatrian, che la pubblica Amministrazione parla per atti, è
verissimo, però qui, ripeto, la battuta è che noi abbiamo approvato
una mozione riguardo al
fossil fuel free,
forse dovremmo
anche approvare una mozione sul
paper free
, perché comunque
pensare come capitolo di spesa di andare ulteriormente a stampare
opuscoli o altri elementi di questo tipo... forse è meglio spendere
quei soldi per utilizzare canali che oggi sono molto più alla
portata di tutti e che ci consentono sicuramente, come ci ha
ricordato questa mattina anche il collega Mossa sul discorso degli
emendamenti... mi prendo io la colpa di essere legato un po' alla
old economy
rispetto alla carta, però forse vi è la
necessità anche di fare una valutazione ulteriore.
Vorrei anche poi invece sottolineare - e questo l'abbiamo preso
con favore - l'inserimento di risorse per quanto riguarda il
cantiere della Nuova Università Valdostana, è un problema che
abbiamo avuto sia in commissione, sia già in Consiglio di discutere
più volte anche con l'Assessorato competente. Sicuramente, come
magari molti di noi che non hanno fatto questa scelta, non siamo
entusiasti del progetto che è stato scelto, ma è un progetto che
comunque è lì, è all'interno e nel cuore di Aosta, vi è la
necessità di terminarlo, di renderlo comunque il più possibile in
fretta fruibile. Sicuramente vedere delle risorse stanziate lì e
soprattutto avere coscienza dello stato del cantiere, come abbiamo
avuto, ripeto, occasione di prenderne atto in sede di commissione,
è qualcosa di molto positivo.
Vi sono poi alcune voci relative a finanziamenti a fondazioni
sia in aumento, sia in diminuzione della Fondazione per
l'agricoltura, Fondazione sulla ricerca sul cancro, Fondazione
Montagna sicura, anche un contributo ad Associazione Forte di Bard.
Forse questi contributi potevano essere oggetto di una maggior
comprensione, noi speriamo comunque, in sede di costruzione del
bilancio e soprattutto del DEFR, di poter andare a fare degli
approfondimenti per comprendere anche nel futuro se questi
finanziamenti in sede programmatoria sono stati o sono
sovrastimati, o comunque hanno la necessità di essere rimessi in
fase.
Vi è poi un aspetto relativo alla valorizzazione della filiera
legno, è sicuramente un ambito che ha la necessità di essere
potenziato e sviluppato e soprattutto approfondito, ci chiediamo se
50 mila euro per l'anno in corso - e, se non erro, vado a memoria,
40 mila euro per l'anno successivo - bastano, sono necessari.
Avremmo anche qui voluto comprendere un po' meglio cosa si intenda
per "valorizzazione della filiera legno", perché sicuramente sul
DEFR è stato indicato ma era molto meglio se avessimo potuto
trovare - ma credo che ce ne sarà l'occasione in futuro, viste le
buone intenzioni che oggi ci hanno alla fine contraddistinto - una
soluzione. Quello che mi auguro in chiusura è di riuscire per i
prossimi provvedimenti di natura più contabile ma soprattutto
programmatoria - penso in particolare al bilancio di previsione e
al DEFR - che ci possa essere una condivisione nelle commissioni
competenti e soprattutto in II Commissione e vi invito in
particolare - se posso, e me lo permetto... - di rispettare un
punto del cronoprogramma: quello che prevede una condivisione anche
con i gruppi di minoranza delle parti del DEFR e di quanto verrà
iscritto all'interno del bilancio di previsione. Quello, secondo
me, è un obiettivo per cui vale la pena comprare una pagina sul
giornale.
Dalle ore 16:48 assume la presidenza il Vicepresidente
Farcoz.
Farcoz (Président)
- Nous sommes en discussion général,
d'autres? J'invite les collègues à se réserver. S'il n'y a pas
d'interventions, je ferme la discussion générale. La discussion
générale est fermée. Y a-t-il des répliques? La parole à
l'Assesseur Testolin.
Testolin (UV)
- Intanto ringrazio il collega Aggravi, che
già si era confrontato sui temi di bilancio in sede di colloquio
all'interno della commissione competente quando è stato presentato
da parte del Governo il provvedimento. Mi permetto anch'io una
considerazione di tipo politico: evidentemente le sollecitazioni
che sono arrivate adesso, che sono state le stesse espresse
all'interno dell'audizione in commissione, sono assolutamente da
prendere in considerazione e bisogna assolutamente rispondere alle
stesse, quello che fa un po' specie è che, dopo una discussione
questa mattina molto lunga e molto approfondita sulla presenza di
mille emendamenti e una disamina che è vero che c'è stata anche di
confronto all'interno di queste riunioni che si sono svolte in
mattinata... poi il solo collega si è, diciamo, così preso in
carico di portare alcune osservazioni in merito che probabilmente
sono condivise e sono state diciamo magari segnalate anche da altri
colleghi... Ecco, quello che è vero è che questa è una variazione
di bilancio di una portata non stratosferica e che non prevede
nessun tipo di aumento delle risorse a disposizione
dell'Amministrazione pubblica. È una variazione
in primis
di
buon senso, una variazione che tendenzialmente è andata a
verificare sul bilancio approvato nel mese di dicembre delle
situazioni di impossibilità - o incapacità per motivi che nella
fattispecie in qualche caso andremo a segnalare di seguito - di
spesa delle risorse allocate sui vari capitoli e che per una buona
gestione, così come avviene anche in altri ambiti istituzionali, mi
immagino nei Comuni, dove sempre di più si è chiesto nel tempo di
andare a focalizzare la capacità di spesa nell'anno preso in
considerazione e di riallocare quelle risorse che non si presume di
riuscire a spendere nel tempo... ecco, a fronte di questo, si è
provveduto, a distanza di pochi mesi, con un lavoro del quale
ringrazio sinceramente gli uffici che si sono presi il
badò
(traduzione letterale dal patois: "l'onere") di analizzare
all'interno di ogni Assessorato le prospettive e le capacità di
andare a dare attuazione realmente a determinate iniziative per
determinare e capire quali potevano essere le risorse da
riallocare.
Allora a oggi ci troviamo a muovere delle pedine all'interno di
un programma di governo che vanno a identificare con chiarezza gli
spostamenti per 25 milioni di euro. È vero che una parte importante
l'hanno avuta in questa variazione i due Assessorati che si sono
arrogati per certi versi la capacità di assorbire una parte
consistente delle risorse che risparmi in altri ambiti hanno messo
a disposizione. Risorse che principalmente si sono liberate, fatti
salvo quelli che sono stati dei riposizionamenti all'interno di
ogni singolo Assessorato, da due-tre eventi: un evento che ha
liberato i 9 milioni e 300, ed è già stato citato da chi mi ha
preceduto, è l'azzeramento delle necessità di finanziare per i
prossimi 27 anni un disavanzo di amministrazione creatosi con la
contabilità... il nuovo modello di contabilità che è stato
applicato è stato obbligatoriamente applicato dal 2016 e oggi ci ha
visto ripianare questo disavanzo regionale e finalmente poter
liberare questi 9 milioni e 300 mila euro di risorse. Le altre
risorse derivano in quota parte da dei risparmi su una situazione
di costi del personale che quest'anno ci permette di utilizzare una
parte delle risorse stanziate su questi capitoli perché
l'assunzione e la sostituzione di tutta una serie di unità
operative verranno applicate soltanto con decorrenza da settembre
in avanti, quando si saranno espletate le nuove procedure di
concorso e le nuove assunzioni previste in sostituzione del
personale andato in quiescenza negli anni precedenti o in
quest'anno. Quest'anno pertanto si liberano delle risorse che nei
prossimi esercizi invece saranno oggetto di completo utilizzo per
l'assunzione evidentemente definitiva delle risorse programmate e
una parte interessante si è risparmiata in funzione del fatto che
l'Amministrazione regionale aveva prudenzialmente... correttamente
più che prudenzialmente previsto il rimborso durante
quest'annualità di circa 1 milione e 300 mila euro per rimborso di
interessi e mutui, mutui che poi in realtà non c'è stato bisogno di
attivare per il momento perché i tiraggi relativi agli investimenti
collegati a questi mutui hanno permesso di risparmiare circa 1
milione e 300 mila euro, che sono stati rimessi all'interno delle
disponibilità del Governo. Ecco, questi 15 milioni complessivi
evidentemente hanno cercato di dare delle risposte importanti a
quei settori che manifestavano delle carenze: da un lato, delle
carenze che andavano coperte e, dall'altro, delle iniziative di
pronta attuazione che potessero permettere un utilizzo di queste
risorse entro la fine dell'anno e contestualmente dare delle
risposte importanti in alcuni settori. Credo che non si deve
dimenticare che l'attenzione è stata anche improntata a dare dei
segnali chiari al mondo della sanità andando a finanziare con
queste risorse per circa 1 milione e 800 mila euro nuovi
investimenti che l'USL vorrà destinare alla modernizzazione delle
proprie apparecchiature, a implementare delle risorse destinate
all'attivazione di percorsi di attenzione nei confronti di malattie
che sono state dibattute anche all'interno delle commissioni
competenti e a contribuire al ripianamento di quello che è stato
nel 2018 un disavanzo da parte del bilancio dell'USL,
compartecipando così alla copertura di questo stesso disavanzo,
inoltre a dare delle risposte agli Enti locali per la gestione dei
servizi alla prima infanzia da una parte e alle persone anziane
dall'altra, che necessitavano di un implementamento considerata la
carenza di risorse a loro destinate in sede di bilancio. Un
bilancio che ricordo a fronte anche di una situazione di criticità
che è stata più volte sottolineata oggi nel ritardo di
presentazione dei documenti contabili... era stato presentato
dall'allora Governo Spelgatti approvato in Giunta il 26 di novembre
del 2018 e approvato dall'attuale Governo in circa 10 giorni di
confronto all'interno di una commissione, senza che questo bilancio
a suo tempo fosse un bilancio... mi preme ricordare di 1 miliardo e
400 milioni di euro circa... era stato scaricato senza anche lì un
preventivo confronto con le parti sociali, con i portatori di
interesse, con le associazioni.
Io mi scuso quindi, a nome del Governo e dei colleghi, per una
presentazione probabilmente tardiva di una variazione che utilizza
risorse interne per 25 milioni di euro ma se questo concetto fosse
stato applicabile a un bilancio di 1 miliardo e 400 milioni,
evidentemente gli emendamenti da presentare avrebbero dovuto essere
almeno 300.000, invece di 3.000. Con tutto il rispetto che bisogna
portare nei confronti di evidenze che evidentemente mettono in
difficoltà chi poi vuole operare per dare delle risposte, quindi
credo anche che qualche volta le reazioni debbano essere
proporzionate alla "intensità" del provvedimento presentato.
All'interno di questo provvedimento ci sono stati poi altri settori
che sono stati fortemente sostenuti: uno -lo ha detto giustamente
il collega Aggravi - è quello dell'Assessore Viérin, che si è visto
assegnare delle risorse importanti ma che sono finalizzate anche a
delle situazioni estremamente urgenti da sistemare: una tra tutte è
quella dei consorzi di miglioramento fondiario per quanto riguarda
la chiusura dei percorsi di riordino fondiario, al quale sono stati
destinati circa 4,3 milioni di euro e che dovranno permettere entro
la fine dell'anno di garantire a questi consorzi di miglioramento
fondiario la possibilità di chiudere e accettare da un punto di
vista finanziario quella che sarà la loro quota parte di
finanziamento per la chiusura di questi percorsi che si trascinano,
e non se ne è parlato molto ancora in questa legislatura ma da
tempo immemore... Chi ha avuto modo di confrontarsi in questo
settore penso abbia potuto appurare quanto questo bisogno sia
cogente nei confronti di persone che si sono attivate molte volte,
quasi sempre... anzi sempre a livello di mero volontariato e si
sono rese disponibili per dei processi molto complessi, per darne
una giusta e opportuna chiusura. Poi delle iniziative... è stato
spiegato anche dallo stesso Assessore in sede di confronto: in
merito a delle iniziative di sostegno e di valorizzazione sui beni
architettonici di proprietà privata o anche in qualche caso
ecclesiastica, che sono oggetto di compartecipazioni che, grazie a
questo tipo di variazione, potranno vedere un avvio diciamo
fruttuoso, con la compartecipazione di importi importanti anche da
parte di altri enti, associazioni e fondazioni, che permetteranno
lo sblocco di queste attività cantieristiche per il recupero di
beni che sono dislocati sul territorio regionale e che meritano
tutta l'attenzione che riusciamo a dedicargli.
Questo detto, penso che all'interno delle proprie variazioni
ogni Assessore abbia cercato di dare contezza di quelle che sono
delle iniziative importanti e mi permetto di sottolinearne alcune
che considero assolutamente, oltre che opportune, anche
lungimiranti, oltre che richieste da molto tempo: una tra tutte è
quella relativa ai trasporti per l'assegnazione di un bando
relativo alla bigliettazione unica sui vari mezzi di trasporto, che
è stata più volte sollecitata e che finalmente, grazie a questa
opportunità di finanziamento, vedrà la possibilità di partire e di
dare un risultato che è quello che molti di noi hanno sollecitato e
che sia residenti che turisti si attendono in una località
turistica come quella valdostana che di queste iniziative ne ha
bisogno come del pane. Questo va ad affiancarsi ad altre
sperimentazioni che sono declinate all'interno del disegno di legge
e che cercano di sperimentare durante questi mesi residui per
arrivare alla fine del 2019 dei miglioramenti all'interno di
prestazioni sul trasporto pubblico e parapubblico che possano
incontrare il favore delle nostre popolazioni e offrire delle nuove
opportunità di trasporto anche a livello turistico e ricettivo per
le località minori o minormente servite da mezzi pubblici.
Per rispondere solo a due questioni che poi sono state sollevate
dal collega Aggravi alle quali avevo già parzialmente risposto
all'interno della commissione consiliare, ci terrei a dire che, per
quanto riguarda l'articolato relativo a VdA Structure, è una
situazione che non è molto diversa da quella che lui ha conosciuto
nel suo periodo di Assessore. È una situazione che vede delle
risorse assegnate a suo tempo a valere sulla legge n. 10 a VdA
Structure che oggi necessitano di un'attenzione particolare nel
volerle lasciare a disposizione di VdA Structure per la parte non
ancora utilizzata al fine di chiudere il pagamento delle iniziative
già avviate e ultimate e quelle da programmarsi nel corso dei
prossimi mesi, in modo da allineare questa necessità con degli
obblighi contabili che necessitano, se vogliamo, di un rientro nel
momento della destinazione di queste risorse sul bilancio regionale
così come avviene per i fondi utilizzati in gestione speciale.
Lo storno, chiamiamolo così, di risorse dalla legge n. 8 è uno
storno momentaneo peraltro dovuto alla poca risposta a un bando
predisposto... già in itinere dal Governo precedente al nostro e
poi approvato in una delle prime Giunte del 2018. Esso aveva
stanziato delle importanti risorse a valere sul 2019 a favore di
alcune iniziative di implementazione, di efficientamento, di
modernizzazione e di sostegno alla crescita industriale destinate
alle medio-grandi aziende, ma ad oggi non ha avuto riscontro.
Nell'impossibilità di utilizzare queste risorse entro la fine
dell'anno, la valutazione pertanto è stata quella di procrastinare
sul 2022 le stesse risorse e di utilizzarle invece in iniziative
che potranno trovare opportuna copertura e attivazione durante
quest'anno per circa quattro milioni, oltre a destinare una parte
di questi fondi, sempre nell'ambito dello stesso Assessorato, per
la parte relativa ai mutui privati di efficientamento energetico.
Questo quindi per dare contezza di quelle che sono state le
valutazioni. Evidentemente per quanto riguarda l'assegnazione di
risorse supplementari su contributi destinati al Forte di Bard
piuttosto che ad altre fondazioni, sono delle situazioni che vanno
a incontrare i bisogni emersi in corso di anno dalle stesse e che
si è considerato importante di andare a coprire con le risorse che
sono risultate a disposizione.
Finisco con un intervento che seppur marginale, ed è stato
citato... quello relativo alla filiera legno, è un inizio di un
percorso che necessita di approfondimenti e che trova la sua
copertura in questi 50 + 40 milioni destinati a questo tipo di
iniziativa per quest'anno e il 2020, mentre altre iniziative di
programmazione sono state formulate in funzione di necessità
specifiche ma molto marginali sugli anni 2020/2021. Si è
considerato più importante gestire la possibilità di utilizzare le
risorse nel 2019 e invece dare contezza delle linee strategiche da
attuarsi in sede di approvazione e di confronto sul DEFR, che potrà
darci la possibilità di disquisire e di valutare anche la bontà o
comunque la condivisione di alcune di quelle che potranno essere
delle iniziative anche importanti e di prospettiva che ogni
Assessorato andrà a presentare anche in funzione di un programma di
governo a suo tempo presentato e che dovrà trovare in questa
programmazione delle risposte concrete.
Président
- D'autres en réplique? S'il y a des Assesseurs
ou le Président qu'ils veulent répliquer, autrement je demande à la
salle si on est d'accord de passer directement aux ordres du jour
et après on procèdera avec les lois. La parole à l'Assesseur
Chatrian.
Chatrian (AV)
- Per fare una considerazione sull'articolo
che abbiamo inserito in variazione per quanto riguarda la filiera
legno. L'obiettivo è duplice: il primo è quello di utilizzare
subito queste risorse per fare una fotografia aggiornatissima
rispetto ai centomila ettari di foreste in Valle d'Aosta, quindi
una progettazione fotografia con tanto di punti di forza e punti di
debolezza per diversi motivi. Il primo: stiamo ultimando gli ultimi
due bandi, le ultime due misure, la 16.6 e la 16.8 del PSR 1420 e
abbiamo fatto un incontro solo ieri mattina con il Consiglio di
amministrazione dei sindaci e nei prossimi giorni incontreremo le
imprese che lavorano in Valle d'Aosta e i professionisti proprio
per andare a inserire, a creare le condizioni di condivisione delle
misure da mettere in campo, oltretutto ci sono due misure che sono
in campo oggi che chiuderanno i termini dei bandi nelle prossime
settimane proprio su sia gli strumenti, quindi gli aiuti, le misure
sugli strumenti, sia sull'esbosco.
La parte più importante è legata alla programmazione, nel senso
che, nel momento in cui avremo... e spero presto e soprattutto che
sia utile a programmare la prossima programmazione 21.27 dal punto
di vista europeo proprio sulla filiera legno, dove ci sono spazi,
c'è la possibilità di poter mettere in campo delle giuste azioni,
delle giuste misure ma, per fare questo, a monte ci deve essere uno
strumento che sia robusto, uno strumento che sia utile, uno
strumento che, insieme ai sindaci, alle imprese e ai professionisti
del settore, sia utile a programmare la prossima programmazione
europea. Questo è lo spirito con cui abbiamo scritto questo
articolo, quindi spendibile subito ma soprattutto che sia lo
strumento utile per la prossima programmazione 21.27.
Président
- D'autres? S'il n'y a pas d'autres répliques,
je demande de procéder alors avec les ordres du jour. On procède
avec l'ordre du jour n° 1 présenté par Lega Vallée d'Aoste, Mouv'
et Gruppo Misto. La parole au collègue Aggravi.
Aggravi (LEGA VDA)
- L'ordine del giorno è denominato
"Riforma del terzo settore e Associazione Forte di Bard", in realtà
coglie l'occasione della variazione per anticipare una tematica
oggetto di un'iniziativa, che in linea logica sarebbe dovuta
arrivare prima. Come tutti voi sapete, è in atto, io direi perché
ci sono state delle proroghe, una riforma relativa all'insieme di
quello che è chiamato genericamente terzo settore, che ricomprende
tutta una serie di enti e di associazioni. La riforma finisce per
sommi capi per abrogare diverse normative tra cui le leggi storiche
come quella sul volontariato, quella sulle associazioni di
promozione sociale così come buona parte delle cosiddette "Onlus".
Considerato appunto che con la riforma vengono raggruppate in un
solo testo tutte le realtà operanti nel cosiddetto "terzo settore",
che d'ora in poi si dovranno chiamare enti del terzo settore
distinguibili in sette diverse categorie e soprattutto considerato
che l'Associazione Forte di Bard ha una personalità giuridica di
diritto privato e opera senza finalità di lucro, appunto con lo
scopo di promuovere le peculiarità storiche, culturali e
monumentali del Forte del Borgo di Bard e di tutto il circondario,
proprio in virtù delle potenziali modifiche che dovranno essere
fatte e - perché no? - anche valutare un'eventuale mutazione della
natura di quest'associazione, l'ordine del giorno è finalizzato a
impegnare: "
il Governo regionale a dar corso a uno studio di
impatto delle ripercussioni che la riforma del terzo settore avrà
sull'Associazione Forte di Bard, all'interno del quale dovranno
essere identificate oltre alle criticità e le necessarie azioni da
porre in essere, le alternative da poter percorrere per rispettare
i dettami definiti dalla riforma; l'Assessore competente a riferire
entro 60 giorni
- è ovvio che sulle tempistiche c'è sempre
disponibilità a discutere -
dall'approvazione del presente
ordine del giorno nella commissione competente le relative
conclusioni dello studio di impatto
", anche per comprendere e
valutare cosa intende fare il Governo su questa tematica.
Dalle ore 17:27 riassume la presidenza la Presidente
Rini.
Rini (Presidente)
- Ha chiesto la parola l'Assessore
Laurent Viérin.
Viérin (AV)
- Intanto voglio ringraziare il collega
Aggravi per questa iniziativa e per informare il Consiglio su ciò
che si sta facendo su questa tematica, che chiaramente è una
tematica già in corso visto che la riforma del terzo settore doveva
essere portata avanti entro la fine della primavera che poi c'è
stata questa proroga. Io avevo già avuto modo di avere un incontro
con i vertici rinnovati dell'Associazione Forte di Bard, esistono
già dei professionisti che stanno lavorando a diverse ipotesi di
riorganizzazione. Una tra queste è quella di sicuramente rivedere
la formula perché la riforma del terzo settore dà tutta una serie
di indicazioni com'è stato ricordato e tra le varie ipotesi che
sono in fase di elaborazione e che molto volentieri porteremo
all'attenzione della commissione, magari sui tempi giustamente
vediamo con la pausa estiva semplicemente di fare questa cosa in
autunno quando il lavoro è pronto... però mi sono ancora
confrontato nelle scorse settimane, nei giorni scorsi visto che
stiamo mettendo in piedi una serie di iniziative sul 2020 proprio
con il Forte di Bard al centro di una serie di eventi che vedranno
nel 2020 l'anniversario del passaggio di Napoleone. Abbiamo avuto
modo di discutere di varie tematiche, anche di tematiche che sono
inerenti l'organizzazione e nelle varie ipotesi esiste anche la
possibilità di trasformare un'associazione eventualmente in una
fondazione.
Le ipotesi a cui i professionisti stanno lavorando quindi sono
diverse e quindi molto volentieri credo che si possa accettare sia
l'impegno di dar corso allo studio di impatto sulle ripercussioni
dicendo che può proseguire... è una questione di forma ma va bene
anche così, e a riferire magari alla ripresa. Non so se mettere 90
giorni, se vogliamo mettere entro 90 giorni... e poi sono a
disposizione con la commissione e soprattutto l'Associazione Forte
di Bard e i suoi vertici credo che saranno in misura di essere più
precisi sicuramente alla ripresa. Sarà quindi mia cura, magari lo
facciamo assieme... avere anche già un incontro per capire quali
possono essere le tematiche con gli altri Consiglieri che sono
interessati, perché effettivamente alla fine la riforma del terzo
settore porta degli impatti, al di là della proroga, che ci fanno
comunque aprire una riflessione anche sul ruolo degli enti che sono
presenti all'interno di questa nostra importante realtà nella
riorganizzazione anche di tutta quella che è una programmazione e
rispetto a un modello che è già datato, seppur giovane come
esperienza. Proprio quindi la riforma del terzo settore ci dà la
possibilità di rivedere in termini di gestione e di formula
associativa intesa appunto con una possibile nuova formula che
possa essere più efficace e soprattutto consona anche al ruolo che
un'Amministrazione ha nel sostenere i beni culturali e soprattutto
con un bene tutelato e con tutto ciò che questo bene rappresenta
per la nostra Valle. In questo senso quindi c'è da parte nostra una
possibilità positiva di accoglimento di questa iniziativa.
Presidente
- Ha chiesto la parola la collega Morelli.
Morelli
(AV)
- Per chiedere una sospensione per
consentire l'esame degli ordini del giorno che non abbiamo ancora
avuto modo di esaminare e concordare insieme.
Presidente
- Il Consiglio è sospeso.
La seduta è sospesa dalle ore 17:33 alle ore 17:59.
Rini (Presidente)
- Colleghi, passiamo alla votazione? Ha
chiesto la parola il collega Aggravi.
Aggravi (LEGA VDA)
- Soltanto, Presidente, per confermare
come primo firmatario la proposta che faceva l'Assessore dei 90
giorni, da parte nostra è pienamente accoglibile.
Presidente
- Possiamo quindi procedere alla votazione
dell'ordine del giorno n. 1, presentato da Lega Vallée d'Aoste,
Mouv' e Gruppo Misto, modificato con la dicitura "
90 giorni
"
anziché "
60 giorni
". La votazione è aperta. La votazione è
chiusa.
Presenti e votanti: 34
Favorevoli: 34
Il Consiglio approva all'unanimità.
Presidente
- Passiamo ora all'analisi dell'ordine del
giorno n. 2 presentato da Lega Vallée d'Aoste, Mouv' e Gruppo
Misto. Chi lo illustra? La parola al collega Gerandin.
Gerandin (MOUV')
- È un ordine del giorno molto semplice,
già nella variazione di bilancio dell'aprile 2019 i gruppi Lega
Valle d'Aosta e Mouv' avevano presentato un emendamento finalizzato
ad aumentare gli stanziamenti per la fornitura di vestiario ed
equipaggiamento per la componente volontaria del Corpo valdostano
dei vigili del fuoco. Questo stanziamento sarebbe stato pari a 140
mila euro per l'anno 2019 e abbiamo visto che nella variazione di
bilancio attuale è previsto, per quello che riguarda la componente
professionista dei vigili del fuoco, un aumento di 40 mila euro e
15 mila euro per la componente volontaria. Abbiamo appreso comunque
sia dalla componente professionista che volontaria che ci sono
tutta una serie di difficoltà legate alla fornitura di vestiario,
equipaggiamento e ammodernamento dei mezzi, per cui noi chiediamo
un impegno da parte del Governo affinché si impegni a individuare
maggiori e più considerevoli risorse per la componente
professionista e volontaria del Corpo valdostano vigili del fuoco
da definire nel bilancio di previsione 2020/2022. Bene inteso
questo non risolve tutta la problematica legata alla struttura, la
caserma dei vigili professionisti, che è oggetto sicuramente di
altri tipi di interventi e di altre risorse che dovranno essere
spese per adeguare la struttura al più presto.
Presidente
- Apriamo la discussione sull'ordine del
giorno. Chi intende intervenire? La parola al Presidente
Fosson.
Fosson (PNV-AC-FV)
- L'intenzione in questo momento è di
avere un'attenzione particolare per il Corpo dei vigili del fuoco
sia per tutto il servizio antincendio, li ho visti l'altro giorno e
ho ricevuto altre comunicazioni che presenterò in quella
interpellanza, soprattutto c'è una volontà politica ben precisa di
andare a quell'allineamento richiesto da tanti anni e quindi c'è
una volontà particolare di vedere quanto i vigili del fuoco stanno
richiedendo. C'è anche chiaramente tutta una serie di iniziative e
di provvedimenti per risolvere il problema delle strutture e dei
mezzi. Io penso però sia ai vigili del fuoco volontari che ai
vigili del fuoco professionisti, ma anche ad altri corpi che
bisogna anche tenere ben presenti. Abbiamo sempre, di fronte a
delle esigenze particolari, fornito risposte quando lo richiedevano
nei limiti del possibile, anche perché, come ho sempre detto, hanno
una parte importante nella nostra organizzazione di protezione
civile e di servizio antincendio.
Con questo c'è un impegno del Governo comunque a fare una
ricognizione dei bisogni e a provvedere nelle nostre possibilità a
tutti questi come anche alle altre esigenze: dal servizio di
prelievo del sangue... io direi che fare un'iniziativa solo per una
categoria sembra non avere una visione completa di quanto sta
succedendo. Noi quindi in questo le garantiamo un nostro impegno
sicuramente, che però è un impegno volto non solo alle esigenze di
questa categoria, che comunque è per noi importante e su cui stiamo
già prestando in modo sincero molta attenzione. Le chiederemmo di
ritirare questa mozione assicurando che c'è un impegno in questo
settore come in tutta la problematica in modo significativo ma non
crediamo giusto, nella complessità di tutti i bisogni, affrontare
con un ordine del giorno solo un fattore dimenticando magari tutti
gli altri, rassicurando comunque che su questo c'è un'attenzione
particolare come abbiamo già più volte dimostrato.
Presidente
- Non ci sono altre richieste? La parola al
collega Gerandin.
Gerandin (MOUV')
- Presidente, mi pare di aver letto tra
le sue parole che comunque c'è condivisione e ci sono soprattutto
esigenze che vanno a dare risposte a questo. Questa prerogativa
valdostana è invidiata da tutti, ecco perché il Corpo valdostano
che sia professionista che sia volontario è uno dei fiori
all'occhiello dove ci siamo per anni distinti a livello nazionale.
Viene portato, ad esempio, a livello nazionale assieme con
l'organizzazione trentina per cui, se c'è condivisione, viene
difficile capire come mai dovremmo ritirare quest'ordine del
giorno. Non mette delle cifre per cui torno a dire che è solo un
impegno ad andare nella direzione di dire... in questo momento il
Corpo valdostano vigili del fuoco necessita di alcune risposte
molto chiare, molto significative perché è un fiore all'occhiello
tutto nostro.
Ricordo che nella variazione di bilancio tra le altre cose c'è
una diminuzione per quello che riguarda anche una serie di risorse
legate alla Protezione civile, per cui alcune risorse in merito
vengono diminuite. Noi manterremo quest'ordine del giorno perché
non chiediamo una quantificazione, domandiamo solo un impegno
maggiore per una categoria. Avrò poi modo nella mia dichiarazione
di voto anche di entrare un attimo nel merito di quello che lei ha
chiamato "discorso dei prelievi" perché dirò anche due parole su
questo.
Presidente
- Possiamo procedere alla votazione
dell'ordine del giorno n. 2 presentato da Lega Vallée d'Aoste,
Mouv' e Gruppo Misto? La votazione è aperta. La votazione è
chiusa.
Presenti: 33
Votanti: 11
Favorevoli: 11
Astenuti: 22 (Baccega, Barocco, Bertin, Bianchi, Borrello,
Certan, Chatrian, Daudry, Farcoz, Fosson, Marquis, Minelli,
Morelli, Mossa, Nasso, Nogara, Peinetti, Rini, Russo, Testolin,
Vesan, Viérin)
Il Consiglio non approva.
Presidente
- Passiamo ora all'analisi dell'ordine del
giorno n. 3 presentato da Lega Vallée d'Aoste, Mouv' e Gruppo
Misto. Per l'illustrazione, la parola al collega Aggravi.
Aggravi (LEGA VDA)
- L'ordine del giorno è legato e di
fatto è già stato, se vogliamo, in parte introdotto nel mio
intervento generale sulla variazione relativa a Struttura Valle
d'Aosta. L'ordine del giorno richiama appunto l'approvazione della
relazione conclusiva elaborata dal gruppo di lavoro che era stato
istituito nel 2018 per l'elaborazione di proposte di revisione del
modello di organizzazione e amministrazione e controllo della
società. Vi era poi stata un'iniziativa del sottoscritto in cui
l'Assessore aveva dato conferma sul fatto che c'era stato un
mandato a Finaosta per andare appunto ad analizzare la
documentazione prodotta da questa relazione e poi valutare un
passaggio in commissione. Ad oggi sappiamo che il percorso è in
essere, quello che noi con quest'ordine del giorno andiamo a
chiedere è il fatto che l'Assessore notizi in commissione sullo
stato di avanzamento delle risultanze di attività svolte da
Finaosta e dalla stessa società, ovviamente la possibilità di avere
in quella sede dei dettagli riguardo ai presupposti e soprattutto
agli eventuali scenari che verranno evidenziati da questo mandato e
poi una possibilità di identificare un'agenda o comunque sui passi
che il Governo regionale intende definire ovviamente sulle
potenziali soluzioni che questo mandato andrà a identificare. È
ovvio che è una questione molto complessa, in parte già è stata
occasione di discussione con l'Assessore. Siamo ben disponibili a
apportare ovviamente delle modifiche all'impegnativa purché
ovviamente ci sia la possibilità di discutere in commissione una
volta terminate le analisi e identificati gli scenari su quello che
può essere il futuro di Struttura Valle d'Aosta e soprattutto
quelle che possono essere le criticità/potenzialità di ogni
scenario.
Presidente
- Apriamo la discussione su questo. Ci sono
richieste di intervento? La parola all'Assessore Testolin.
Testolin (UV)
- In merito all'ordine del giorno in
questione, che è assolutamente lecito e fa parte di un percorso che
era già stato analizzato più di una volta, percorso peraltro
iniziato da chi mi ha preceduto e che è tuttora in itinere, la cui
complessità è già stata evidenziata, avremmo trovato lì nel
confronto un accordo sull'emendare l'ordine del giorno in alcune
sue parti che non so se leggere o se... Andremmo a eliminare il
"
rammentato
", a mettere: "
impegna l'Assessore competente
al termine del percorso di analisi a riferire nella deputata
Commissione consiliare: le risultanze delle attività svolte da VdA
Structure
- quindi anche quanto elaborato da VdA Structure -
e
da Finaosta S.p.A. inerenti la DGR 582/2019
".
Verrebbe eliminato il secondo "
impegna
" e nel terzo
"
impegna
", dopo "
il cronoprogramma che il Governo
regionale intende definire
", verrebbe messo: "
per migliorare
i risultati della società
" al posto di "
per risanare la
società
".
Presidente
- La parola al collega Aggravi.
Aggravi (LEGA VDA)
- Ringrazio l'Assessore per aver dato
lettura delle rettifiche, rettifiche che come primo firmatario
accettiamo. Come dicevo, l'obiettivo è quello appunto di andare in
commissione e conoscere gli scenari e soprattutto la potenziale
agenda futura per trovare una soluzione che possa migliorare i
risultati di questa società.
Presidente
- Chiediamo solo che vengano depositate e
formalizzate le modifiche. Bene, se siete d'accordo quindi possiamo
procedere alla votazione dell'ordine del giorno n. 3, presentato da
Lega Vallée d'Aoste, Mouv' e Gruppo Misto, così come modificato
dall'Assessore Testolin. La votazione è aperta. La votazione è
chiusa.
Presenti e votanti: 34
Favorevoli: 34
Il Consiglio approva all'unanimità.
Presidente
- Esaminiamo ora il quarto ordine del giorno
presentato da Lega Vallée d'Aoste, Mouv' e Gruppo Misto. Per
l'illustrazione, la parola al collega Manfrin.
Manfrin (LEGA VDA)
- Quest'ordine del giorno, così come
già anticipato durante la discussione nella Conferenza dei
Capigruppo, è stato emendato da un intervento che è stato poi
sottoscritto da tutti i Consiglieri di maggioranza e da gran parte
dei Consiglieri di opposizione perché va a intervenire sul
riconoscimento della patologia della fibromialgia e interviene
inserendo la suddetta patologia fra i LEA regionali. Io credo che
questo sia un intervento di assoluta importanza e che sia arrivato
alla fine di un percorso anche molto ampio, ha visto un dibattito
anche molto interessante con tutte le parti interessate, dalla
parte sanitaria così come quella associativa, così come quella
dirigenziale e che ha potuto approfondire un tema così importante
come quello della fibromialgia. Credo che ci sarà la possibilità,
con l'inserimento della fibromialgia fra i LEA aggiuntivi
regionali, di dare così in questa maniera anche tutela a tutti
coloro che soffrono di questa malattia ma che ad oggi, purtroppo,
non la vedono riconosciuta fra i LEA regionali perché, mancando una
legislazione nazionale, non esiste e quindi è come se fosse una
malattia inesistente.
Il testo è stato emendato concordemente con l'Assessore e con i
colleghi, che hanno fatto questo approfondimento in commissione e
nella sua parte impegnativa - leggo la parte riformulata rispetto
all'ordine del giorno - prevede che il Governo regionale si impegni
"all'inserimento della patologia nei LEA aggiuntivi a tutela
delle persone affette dalla summenzionata patologia
", la
fibromialgia, e quindi con questo riteniamo che si faccia un vero
passo avanti rispetto alla cura e alla tutela di queste
persone.
Presidente
- Apriamo la discussione. La parola al collega
Bianchi.
Bianchi (UV)
- In effetti concordo con il collega in
quanto in commissione abbiamo approfondito questa tematica e,
approfondendo questa tematica proprio all'interno della
commissione, avevamo non raggiunto sicuramente un accordo ma
sostenevamo come maggioranza che l'iscrizione di questa patologia
all'interno dei LEA regionali fosse la strada da perseguire in
quanto ci sembrava eccessivo ma non solo questo tipo di patologia
ma bensì su qualsiasi tipo di patologia, cioè vale a dire di non
fare una legge su ogni singola patologia. A nostro avviso, andavamo
sicuramente a complicare le cose, quindi ben venga quest'ordine del
giorno. Domani ci sarà la II Commissione che darà parere sulla
legge e poi la prossima settimana sicuramente bocceremo la legge,
come aveva già anticipato l'Assessore in audizione, ci sarà
l'iscrizione nei LEA regionali di questa patologia.
Presidente
- La parola al collega Peinetti.
Peinetti (UV)
- Credo che questo lavoro che è stato fatto
in commissione sia stato un buon lavoro, che è durato parecchio
tempo su una patologia che è una patologia diciamo emergente, nel
senso che è una patologia che è stata riconosciuta da non
moltissimi anni come patologia "rara". Indubbiamente il lavoro che
è stato fatto in commissione e le valutazioni che sono state fatte
anche su tutte le situazioni che esistono nel nostro Paese a
proposito della fibromialgia hanno, secondo me, giustamente
consigliato la commissione con una discussione che è stata molto
costruttiva a inserire questo tipo di patologia nei LEA aggiuntivi
regionali, che peraltro sono già parecchio ricchi come LEA
aggiuntivi.
L'altro dato che, secondo me, bisognerà valutare, com'è stato
detto anche in commissione, è quali saranno le particolari
condizioni che dovranno essere soddisfatte affinché questi LEA
aggiuntivi effettivamente siano utili a questi pazienti perché si
tratta di una patologia cronica evolutiva, fortunatamente non
mortale, non invalidante per quanto attiene alla qualità di vita in
senso stretto ma sicuramente invalidante per quanto attiene
soprattutto alla sintomatologia dolorosa. Allora questo tipo di
situazione diciamo che ci ha fatto riflettere un po' tutti
all'interno della commissione e credo che la strada che sia stata
intrapresa sia la strada corretta, sia la strada giusta, sia la
strada che può dare una risposta effettivamente a questi pazienti
soprattutto per quanto attiene alla sintomatologia dolorosa, che è
una sintomatologia particolarmente importante. Allora in questo
caso credo che già la delibera regionale del 2015 avesse
individuato la fibromialgia come una malattia da tenere in
considerazione individuando tutta una serie di aspetti che
bisognava in qualche modo elaborare, in parte sono stati elaborati,
in parte sicuramente dovranno essere migliorati. Credo che alla
fine il risultato possa essere quello di dare una risposta corretta
e soprattutto una risposta efficace a questi pazienti, che sono
pazienti che hanno degli aspetti molto complessi dal punto di vista
sintomatologico.
Il lavoro che è stato fatto penso che sia un po' esemplificativo
di come probabilmente le commissioni dovrebbero lavorare su aspetti
così tecnici e il fatto di essere arrivati a un... non so se
definirlo compromesso ma credo ad avere individuato la strada,
secondo noi, corretta che abbiamo proposto quasi da subito penso
che sia stato un risultato utile per noi, per il Consiglio ma
soprattutto per i pazienti affetti dalla fibromialgia.
Presidente
- La parola alla collega Morelli.
Morelli (AV)
- Per esprimere soddisfazione per l'accordo
a cui si è giunti su questo tema perché credo che con questo
impegno andiamo a completare un po' un lavoro che si era iniziato
in Consiglio regionale già nel 2015, un lavoro di attenzione
particolare a questa patologia, una patologia particolarmente
subdola, difficile da diagnosticare, difficile da trattare ma che
colpisce tante donne rendendo la qualità della loro vita
sicuramente non buona. Credo pertanto che con quest'ordine del
giorno andiamo a dare una risposta concreta alle istanze che ci
sono state sottoposte in commissione e alle quali tutti abbiamo
voluto prestare attenzione. Ritengo quindi che questa sia una
decisione corretta che dà una risposta corretta a un'esigenza
particolare e particolarmente sentita.
Presidente
- Altri? La parola all'Assessore Baccega.
Baccega (UV)
- Anche da parte del Governo regionale
voglio esprimere grande soddisfazione rispetto a questo risultato,
un risultato che, mi pare, anche determinato dalla mozione che è
stata approvata nel Consiglio scorso all'unanimità sul diabete,
dimostra che il Consiglio regionale della Valle d'Aosta, quando si
parla di salute, va nella direzione giusta: va nella direzione di
approfondire, costruire e individuare i percorsi che portino
risultati importanti alla nostra popolazione. Io quindi ringrazio
sicuramente la commissione per il lavoro che ha fatto, ringrazio
tutti i Consiglieri a nome del Governo. Con l'approvazione della
variazione di bilancio che ci appresteremo a votare nelle prossime
ore, noi potremmo dire che a questa risoluzione rispondiamo con i
fatti, perché la variazione di bilancio prevede 130 mila euro di
variazione che vanno ai LEA aggiuntivi e in questi 130 mila euro ci
sono le risorse disponibili per far fronte alle iniziative
richieste dalla commissione, dal Direttore della struttura
complessa e dall'Associazione fibromialgia già nei mesi scorsi.
Presidente
- Altri? Non ci sono altre richieste?
Colleghi, passiamo alla votazione dell'ordine del giorno n. 4
presentato da Lega Vallée d'Aoste, Mouv' e Gruppo Misto. La
votazione è aperta. La votazione è chiusa.
Presenti e votanti: 34
Favorevoli: 34
Il Consiglio approva all'unanimità.
Presidente
- Vi è ancora l'ordine del giorno n. 5
presentato da Lega Vallée d'Aoste, Mouv', Gruppo Misto; chi intende
illustrarlo? La parola al collega Aggravi.
Aggravi (LEGA VDA)
- Quest'ultimo ordine del giorno è
frutto della concertazione delle ore precedenti. L'ordine del
giorno - lo dico già prioritariamente - va a sostituire un
emendamento che si era proposto per l'articolato della variazione.
Di fatto è già capitato che in questo Consiglio si sia portata
all'attenzione del Governo e di tutta l'Aula la potenzialità di
valutare un possibile collegamento tra i comprensori sciistici di
Courmayeur e di La Thuile, che potrebbe consentire non soltanto
l'utilizzo di aree non oggi sfruttate o comunque utilizzate dal
punto di vista turistico e sportivo ma che potrebbe soprattutto
andare a collegare e creare potenziali sinergie con il comprensorio
di La Rosière, anche tenuto conto del fatto che la concorrenza
sull'arco alpino è molto forte e oggi abbiamo comprensori che vanno
sempre più in alto e che hanno soprattutto chilometri di piste
maggiori.
L'ordine del giorno impegna il Governo regionale ad avviare,
entro la fine del settembre 2019, un tavolo di confronto tra
l'Assessorato competente, le società partecipate dalla Regione
operanti nei comprensori sciistici di Courmayeur e di La Thuile, il
Comune di Courmayeur, La Thuile e Pré-Saint-Didier funzionale a
valutare la realizzazione di un collegamento tra i due comprensori
sciistici interessati. Comune visione anche con l'Assessore - e
ringrazio, tra l'altro, i colleghi, al di là di maggioranza e
minoranza, che hanno firmato quest'ordine del giorno - è quella che
ci sia un coinvolgimento forte e prioritario da parte del
territorio e di tutte le realtà interessate al fine di giungere a
una scelta più condivisa possibile.
Presidente
- Chi intende prendere la parola? La parola
all'Assessore Bertschy.
Bertschy (AV)
- Il tema di come far crescere il nostro
settore legato agli impianti a fune, come dare continuità agli
investimenti e anche a costruire delle strategie è un tema caro al
Consiglio regionale. Ci sono state più occasioni per confrontarci e
credo che se, da un lato, possiamo valutare molto positivamente il
fatto che le Olimpiadi arriveranno in Italia nei prossimi anni a
Cortina e Milano, questo sarà motivo per noi, da un lato, di
attenzione a quei territori, sostegno sportivo, ma dall'altra parte
grande attenzione anche al nostro comprensorio, perché sicuramente
questo grande evento sarà oggetto di investimenti che faranno
ancora crescere territori che con noi fanno sistema ma da altre
parti fanno anche grande concorrenza.
L'idea di ragionare su impianti o su valutazioni di
progettazioni tutte da definire e direi tutte da approfondire
quindi deve appartenere alla nostra visione strategica, che non è
una visione del voler fare tutto, del voler costruire a tutti i
costi o del voler portare in maniera massiccia gli impianti a fune
dove non ci sono, però del voler invece andare a fondo nella
valutazione delle possibilità, tenendo conto della natura
ambientale del nostro territorio, del paesaggio e di tutto quello
che comporta, credo che ci debba appartenere. Siamo in una fase che
ci mette nella condizione di aprire semplicemente un tavolo di
confronto con le due società e con gli Enti locali per capire se il
progetto del passato può ancora essere oggetto di una valutazione e
se può essere rivalutata quest'idea ancor prima che programmata e
valutata anche in termini finanziari. Intanto quindi esploriamo le
possibilità che ci sono e poi ci sarà il tempo di capire se queste
possibilità possono avere dei percorsi. È parte della strategia dei
gruppi che hanno sostenuto fino ad ora, dal dicembre in avanti, la
visione strategica sui comprensori sciistici e credo che il lavoro
vada fatto con l'attenzione del caso e quest'ordine del giorno si
inserisce in questo indirizzo politico.
Presidente
- La parola al collega Vesan.
Vesan (M5S)
- Spiace sempre esprimere un parere non
favorevole nei confronti di una proposta di studio e di
approfondimento, però qui sono state citate problematiche legate
sia all'ambiente e soprattutto ai cambiamenti climatici con la
motivazione per vagliare l'ennesima estensione di
domaine
skiable
, credo siamo già al terzo dall'inizio di questa
legislatura.
Da un punto di vista dei cambiamenti climatici, noi riteniamo
che una visione strategica relativa agli impianti a fune possa
essere una visione al limite di sopravvivenza dell'esistente più
che di disperata ricerca di vincere la concorrenza degli avversari
con l'ampliamento su territori attualmente non... chiamiamoli
contaminati, è un po' troppo forse, non vorrei usare termini
scorretti, dall'esistenza dello sci di discesa quando non lo sono,
e il collegamento fra la Thuile e Courmayeur non è un collegamento
immediato, presuppone inevitabilmente la realizzazione di ulteriori
impianti e l'utilizzo ai fini dello sci discesa di vallate che
attualmente non sono impegnate da quest'attività sportiva e che
potrebbero essere destinate ad altre attività.
Nel momento in cui si discute un bilancio e quindi si vanno a
mettere dei paletti sul futuro della nostra Regione, noi vorremmo
veramente che le risorse della Valle d'Aosta fossero impiegate in
ambiti che abbiano una reale possibilità di sviluppo futuro.
Sappiamo che la stagione invernale, la copertura nevosa sulle
nostre località sciistiche è destinata a ridursi di circa 20 giorni
ogni 10 anni, facciamo qualcosa per cui un investimento che abbia
una portata di questo tipo e quindi una durata almeno trentennale
non debba scontrarsi contro questa ineluttabile - tristemente visto
quello che non stiamo facendo contro i cambiamenti climatici -
modificazione del nostro territorio.
Presidente
- La parola al collega Bertin.
Bertin (RC-AC)
- Un collega qui più volte ci ricordava
che un ordine del giorno non si nega a nessuno, lo diceva riferito
al Parlamento e al Consiglio regionale. In questo caso siamo
addirittura oltre questo impegno e a organizzare una riunione
estiva. Nessuno è contrario alle riunioni estive fra gli
interessati alla materia ma francamente non è neanche una
marchetta. Se è una marchetta, è pure una marchetta venuta male,
peraltro, da questo punto di vista, il Consigliere Aggravi è
contento, l'importante è che non pianga. Oggi già ci ha annunciato
che lui si commuove e piange facilmente, contento lui contenti
tutti.
Per quanto mi riguarda, semmai si farà una roba del genere, sarà
fatta tra 150 anni, sarebbe il terzo studio che facciamo. Come dico
le riunioni estive e gli ordini del giorno non si negano a nessuno,
però mi pare francamente non particolarmente significativo
quest'ordine del giorno e comunque non lo voterò.
Presidente
- La parola alla collega Pulz.
Pulz (ADU VDA)
- Noi siamo del tutto contrari perché non
è andando sempre più in alto o aumentando le aree per pochi giorni
di punta invernale che miglioriamo la gestione dell'ambiente con i
cambiamenti climatici che lo caratterizzano e che a questo punto mi
pare non preoccupino davvero quest'Aula. Greta perdonaci.
Presidente
- La parola al collega Restano.
Restano (GM)
- Diciamo che di contentini in questo
Consiglio estivo ne abbiamo visti parecchi, alcuni costano
parecchio, altri solamente una riunione. Io ringrazio il collega
Aggravi per questa proposta, qualunque sia il suo esito. Ringrazio
l'Assessore competente se l'accetterà, perché vuol dire che si sta
guardando avanti, si tenta di valutare quelli che potrebbero essere
eventuali percorsi futuri non trascurando anche gli impatti
ambientali credo e le relative conseguenze, questo ritengo sia uno
dei nostri compiti. Mi permetta, collega Aggravi, e credo
l'Assessore competente, guardo l'Assessore Bertschy, se mi
permettete senza fare emendamenti di far partecipare a questa
riunione anche l'Assessore allo sport e al turismo, perché credo
sia importante la sua presenza, ritengo che il suo parere e il
parere dei suoi uffici siano fondamentali nel valutare una
posizione di questo tipo ed è infatti essenziale anche il parere di
chi le località le vive, di chi esercita nelle località e di chi
conosce soprattutto il territorio e quindi saprà dare i consigli
giusti per il futuro del territorio stesso.
Presidente
- La parola al collega Aggravi.
Aggravi (LEGA VDA)
- Soltanto due considerazioni
ringraziando anche chi ha partecipato a questa discussione. Penso,
collega Restano, che anche il collega Bertschy si occuperà per far
partecipare, al di là del suo Assessorato, tutti gli Assessorati
competenti, sicuramente quello del turismo e dello sport prima di
tutti.
Collega Bertin, rispondo alla sua preoccupazione, guardi, non
sto piangendo, non ho lacrimucce, non ho nessun tipo di commozione.
È vero, una risoluzione, un ordine del giorno... e mi spiace che
citi sempre persone contro cui ha combattuto, o forse ha fatto
finta di combattere fino adesso, perché forse qualcosa le hanno
insegnato... Guardi, sulle marchette me lo permetta ma forse io da
lei devo imparare molto di più, perché se questa è una marchetta...
ma io penso che sia dovere di ognuno di noi pensare ai territori da
cui si proviene e quello che oggi viene chiesto qui in ordine del
giorno non è una marchetta, non è una riunione estiva: è un
confronto con gli operatori del territorio su una tematica che, per
assurdo, proprio com'è nell'impegnativa, può portare a un esito
positivo o un esito negativo, ma si ascoltano i territori. Mi
stupisce che per una persona come lei - ma forse state davvero
mutando e non siete più tanto Rete Civica ma qualcos'altro - il
fatto di ascoltare i territori non vada bene. Le dico quindi che se
questa è una marchetta, io non so come si possono citare certi
interventi sul fatto che vanno anche contro a un cronoprogramma,
dove sicuramente io ho molto da imparare perché lei si è venduto
molto meglio, io oggi non mi sono venduto.
Presidente
- Posso mettere in votazione l'ordine del
giorno n. 5 presentato da Lega Vallée d'Aoste, Mouv' e Gruppo
Misto? La votazione è aperta. La votazione è chiusa.
Presenti: 34
Votanti: 28
Favorevoli: 27
Contrari: 1
Astenuti: 6 (Bertin, Minelli, Mossa, Nasso, Russo, Vesan)
Il Consiglio approva.
