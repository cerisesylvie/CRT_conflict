Classificazione
AMBIENTE



Oggetto del Consiglio n. 986 del 23 ottobre 2019 - Resoconto
OGGETTO N. 986/XV - Inizio della discussione della mozione:
"Impegno del Governo a realizzare un piano regionale per
contrastare le problematiche legate all'emergenza
climatica".
Rini (Presidente) -
Punto 5 all'ordine del giorno. È
stata presentata una risoluzione su questa mozione, che chiedo di
distribuire. La parola alla collega Pulz per l'illustrazione.
Pulz (ADU VDA) -
Il 15 marzo, il 24 maggio e poi il 27
settembre 2019 si sono svolte le giornate di mobilitazione
internazionale contro i cambiamenti climatici, come sappiamo bene.
Sono giornate promosse dal movimento spontaneo dei
Fridays for
Future
, ispirato all'attivista Greta Thunberg, il cui cognome
pare non abbia affatto questa pronuncia italianizzata, ma tant'è. È
un movimento che ha visto 7 milioni di giovanissimi e diversamente
giovani, come noi, sfilare nelle città di tutto il mondo,
moltissime quelle italiane, e oltre 600 ragazzi ci hanno ridato la
speranza anche ad Aosta, ma al contempo hanno sottolineato come non
ci sia più tempo da perdere.
A proposito delle offese gratuite e vergognose da parte degli
adulti nella loro estrema violenza, a Greta e a tutti i nostri
ragazzi noi vogliamo dedicare il motto del Mahatma Gandhi: "prima
ti ignorano, poi ti deridono, poi ti combattono e poi vinci". Il
grido disperato lanciato dai giovani è rivolto alla politica che
non agisce abbastanza per contrastare i cambiamenti climatici in
corso, mentre essi dovrebbero avere la priorità assoluta
nell'agenda politica di qualsiasi governo, se restiamo all'Italia
dal Presidente del Consiglio dei Ministri fino all'amministratore
del più piccolo Comune. È quanto hanno ribadito anche i ragazzi del
Fridays for Future Valle d'Aosta.
Nella conferenza stampa indetta dall'Assessore in concomitanza
con la manifestazione, idea che se ci possiamo permettere non ci è
sembrata molto opportuna, il Presidente e l'Assessore hanno
elencato le azioni che la Valle d'Aosta sta intraprendendo.
Riassumo velocemente, con il rischio di banalizzare forse un po'.
Hanno detto (così risultava dai giornali): siamo bravi a conservare
il nostro suolo e la sua vegetazione, infatti espandiamo anche il
Parco del Monte Avic - apro una parentesi e la chiudo subito:
escludiamo però il torrente Chalamy, nonostante sia la perla del
parco e lo stesso torrente stia per dare anche il nome alla
nascente discarica; e chiudo subito la parentesi - sosteniamo,
hanno detto, in
Green Day
e poi saremo fuori dal fossile
entro il 2040. In grande sintesi è questo che è stato detto. I
ragazzi si sono molto stupiti, perché loro sono ancora puri e hanno
precisato che il 2030 lo hanno fissato gli scienziati, mica noi, e
i politici valdostani invece rinviano al 2040, "forse perché già
sapete - hanno chiesto - che non ce la farete?"; domanda spontanea
dei ragazzi. Hanno sottolineato l'importanza di dare voce alla
scienza, a chi investe i suoi giorni a studiare i fenomeni legati
ai cambiamenti climatici e poi hanno chiesto giustizia climatica,
concetto importantissimo, cioè che l'emergenza climatica non sia
sempre solo a spese dei più deboli. Infatti, altra nota a margine,
la legge sulla mobilità sostenibile è stata definita non sociale e
non ha contemplato l'ISEE, come se ci si potesse occupare
dell'ambiente separandolo artificialmente dal sociale, ma su tale
questione abbiamo già avuto ampio modo di esprimere il nostro
disappunto.
Per riconvertire ecologicamente la nostra economia occorre la
partecipazione di tutti e di ciascuno anche a livello personale,
cioè accettando di modificare alcune abitudini consolidate, per non
doverle poi obbligatoriamente modificare tutte insieme. Perché i
cambiamenti climatici porteranno, già lo sappiamo, a un mondo nuovo
poco ospitale per l'essere umano. Occorre quindi che governi e
imprese adottino il modello dell'economia circolare e intraprendano
politiche radicali per rendere le attività umane sostenibili, sia
da un punto di vista ambientale che sociale, affinché l'innovazione
tecnologica sia a beneficio della collettività, affinché vengano
tutelati i lavoratori e i soggetti deboli della società, per
arrestare questo sfruttamento oltre i limiti naturali di
rigenerazione dell'ambiente e darsi tempi certi per arrivare alla
completa de-carbonizzazione delle fonti di energia, a favore
ovviamente di quelle rinnovabili.
L'accordo di Parigi del 2015, frutto dell'intesa raggiunta alla
conferenza sul clima entrata in vigore il 4 novembre 2016, è il
primo accordo universale è giuridicamente vincolante che impegna la
comunità internazionale a ridurre le emissioni di gas serra.
L'accordo riconosce il ruolo dei soggetti interessati, le città,
altri enti a livello sovranazionale, la società civile, il settore
privato e altri ancora, al fine di: uno, intensificare gli sforzi e
sostenere le iniziative volte a ridurre le emissioni; due,
costruire resilienza, che è una grande parola, e ridurre la
vulnerabilità agli effetti negativi dei cambiamenti climatici; tre,
mantenere e promuovere la cooperazione regionale e
internazionale.
Come sappiamo, la soglia massima di sicurezza di aumento della
temperatura media globale, un grado centigrado e mezzo, rischia di
essere superata nel 2030 se non si interverrà urgentemente. Il
superamento di questa soglia comporterà alterazioni climatiche che
sono e saranno irreversibili.
La Regione Autonoma Valle d'Aosta nel dicembre scorso ha
approvato un ordine del giorno, votato all'unanimità da questo
Consiglio, che fissa l'obiettivo
Fossil Fuel Free
, ossia il
termine entro il quale la regione non utilizzerà più le fonti
energetiche di origine fossile. L'impegno prevede la
predisposizione entro la fine di quest'anno di un documento che
tracci il cammino da compiere per ottenere la certificazione
Carbon Free
entro il 2040, ma magari saremo così bravi, come
vorrebbero i nostri giovani, da riuscire entro il 2030; sarebbe
meraviglioso. Il Consiglio comunale di Aosta ha approvato
all'unanimità un ordine del giorno con gli stessi contenuti in
merito all'emergenza climatica ambientale e questo è successo già
in data 23 maggio 2019. Di quell'ordine del giorno noi ci facciamo
ora portavoce in quest'assemblea, insieme a tutti coloro che
vorranno ovviamente appoggiare questa importante mozione, con la
quale noi chiediamo di impegnare il Consiglio regionale - più che
impegnare il Governo regionale, secondo la formula consolidata, mi
piacerebbe poter dire che il Consiglio regionale si impegna con il
Governo regionale, ma non so se si possa andare al di là delle
formule tradizionali; comunque, ci impegniamo tutti insieme e
questo è il succo - a dichiarare lo stato di emergenza climatica e
ambientale, a riconoscere alla lotta ai cambiamenti climatici un
ruolo prioritario nell'agenda anche dell'Amministrazione regionale,
tenendo conto in ogni azione amministrativa o iniziativa degli
effetti che questa comporta sul clima. Poi, chiediamo l'impegno ad
attenersi alle direttive contenute nell'accordo di Parigi, con
particolare riguardo agli investimenti volti a ridurre le emissioni
di gas serra, a intraprendere un dialogo istituzionale con gli enti
governativi nazionali, affinché si dia concreta attuazione a
provvedimenti su scala comunale, regionale e nazionale, volti alla
lotta contro i cambiamenti climatici e alla riduzione delle
emissioni di gas serra e del loro assorbimento. Chiediamo di
impegnarsi a fare proprie le esigenze di migliorare lo stato di
salute del nostro pianeta, provvedendo a informare, educare e
orientare i cittadini verso modelli di consumo sostenibili, anche
tramite incontri
ad hoc
con la cittadinanza, dove si possa
imparare a produrre meno rifiuti, sprecare meno alimenti, sprecare
meno acqua e meno energia e indirizzando i cittadini verso un uso
responsabile o più responsabile delle risorse naturali. Si chiede
poi di prendere atto che, per raggiungere un vero cambiamento verso
gli obiettivi fissati a livello internazionale, occorre la convinta
partecipazione di tutti, di ogni singolo cittadino, per porre in
essere azione di contrasto ai cambiamenti climatici, dalla raccolta
differenziata alla lotta a ogni tipo di spreco, fino alla modifica
di abitudini deleterie per l'ambiente e per l'uomo, a favore di
comportamenti virtuosi improntati alla sostenibilità ambientale e
sociale. Si impegna inoltre a predisporre un tavolo tecnico
politico, finalizzato alla realizzazione di un piano regionale
sulle azioni da intraprendere per contrastare a livello locale le
problematiche legate all'emergenza climatica.
Alla luce dell'ultima manifestazione, quella del 27 settembre,
mi permetto di aggiungere una voce al testo, una sorta di auto
emendamento, che credo però sia necessario, d'altronde questa
mozione l'avevamo presentata prima e poi per il solito problema dei
punti che vengono rinviati ne parliamo solo oggi. Sarebbe questa
l'aggiunta che vi propongo: tale tavolo deve essere istituito entro
- e qui possiamo mettere una data, che forse ragionevolmente
potrebbe essere a questo punto la fine del mese di novembre; non lo
so, possiamo discuterne - e prevedere la partecipazione, oltre che
dei giovani dei Fridays for Future della Valle d'Aosta e di una
rappresentanza della popolazione, penso in particolare alle
associazioni ambientaliste ma non solo, di scienziati del clima
quali figure terze, perché qui ci vogliono esperti, espertissimi
del settore, che sono quelle persone che passano la loro vita a
studiare in profondità questi fenomeni.
Presidente -
Apriamo la discussione generale. La parola
al collega Aggravi.
Aggravi (LEGA VDA) -
Non potevo non intervenire su una
mozione della collega Pulz. Lei ricorda nelle premesse e tutti noi
abbiamo visto il movimento mediatico che si è creato dietro alla
piccola Greta. Personalmente il sottoscritto ha più volte non dico
criticato, ma comunque visto in questo movimento più di un
interesse o un'attenzione interessata da parte di certi poteri
forti o investitori, che vedono nel
green
il nuovo e quindi
rischiamo di trovarci con chi oggi ha puntato sulla tanto
vituperata
old economy
cambiare e investire verso una
green economy
che sembra essere profittevole. Allo stesso
modo abbiamo visto che fine ha fatto - lei cita l'accordo di Parigi
- il protocollo di Kyoto, cioè ogni volta che le
sovraorganizzazioni mondiali o gli Stati fanno degli accordi, poi
c'è sempre qualche furbetto che non rispetta quell'accordo. Non
dobbiamo negare che non è solo una questione di territorialità: ci
troviamo anche delle grandi multinazionali, che magari hanno sede
nel vecchio mondo, che vanno a investire in paesi più permissivi e
quindi alla fine se non ho avuto le emissioni da una parte finisco
per averle dall'altra.
Adesso c'è questo nuovo fenomeno che lei cita: molta gente si è
appassionata all'economia circolare. A me sinceramente il termine
economia circolare fa un po' sorridere. Perché se noi andiamo a
vedere quello che è un ciclo economico, al di là del fatto che oggi
noi cerchiamo di ricondurre a un unico processo la vita utile di un
prodotto e dei materiali, in realtà non applichiamo né più né meno
quella che è l'economia e come dovrebbe essere. Semplicemente, con
l'economia circolare, che è un po' la nuova
vague
,
confermiamo in un processo produttivo tutta una serie di tecniche e
di procedure. Gliene dico una banalmente. Per chi studia economia,
anche per i keynesiani, l'economia è di scopo: io unisco delle
produzioni apparentemente totalmente diverse per evitare di creare
e di generare degli scarti, non solo perché sono amico del pianeta,
ma anche perché questo produce un risparmio o un utile economico,
che fa sempre bene anche al nostro pianeta. È ovvio che dall'altro
lato - mi fa un po' tenerezza e lo dico non con una vena polemica,
ma è giusto mettere sul piatto tutti gli elementi - noi parliamo di
economia circolare, ma poi nello stesso momento queste e molte
altre battaglie sul clima le facciamo con dei dispositivi che hanno
al loro interno dei materiali nobili o comunque molto inquinanti e
sappiamo benissimo quello che avviene in certi paesi africani, dove
comunque le miniere e questi materiali ci sono e sappiamo che sono
anche causa di guerre e di altre situazioni. Banalmente parliamo di
litio, parliamo di silicio, parliamo di materiali - penso ai metri
quadrati di pannelli solari o alle batterie che oggi sono in voga -
che un domani dovremo gestire e purtroppo ci ritroveremo. Come
sempre succede nella storia, siamo in un mondo non ideale e non
vorrei citare Leibniz, così è contenta anche lei, però forse è il
migliore possibile. Noi cerchiamo di risolvere un problema,
creandone un altro: ne siamo consci e dovremmo gestirlo, e in
qualche modo lo faremo.
Sulla decarbonizzazione è stata approvata una mozione in
quest'aula. Secondo me bisogna fare di più, nel senso che bisogna
considerare tutti i cicli produttivi. Non voglio essere
nazionalpopolare, ma quello dei riscaldamenti in Valle d'Aosta, lo
insegna la Vallée de l'Arve, è un problema molto grande, come lo è
anche la carbonizzazione di passaggio, come la chiamo io. I tunnel
che abbiamo in Valle d'Aosta sono molto utilizzati ed è una
carbonizzazione che passa, perché quello che ci lascia è il
pedaggio e forse la sosta al locale vicino, ma sono le emissioni
quelle che più vengono lasciate.
Il vero problema che vedo oggi è forse una coscienza personale,
che giustamente il movimento di Greta e le persone hanno comunque
aiutato a rinvigorire. C'è solo un grosso problema: lei cita l'IPCC
(Gruppo intergovernativo sul cambiamento climatico) e ho visto che
anche la risoluzione presentata dal governo la cita, ma teniamo
conto che sul discorso del grado e mezzo ci sono molte visioni e
molte opinioni, come anche sulla ciclicità delle glaciazioni e sul
fatto che dobbiamo ricordare di essere in un mondo soggetto a
erosione e a cambiamenti climatici, perché l'uomo ha una visione
molto corta, vive poco, ma in realtà la terra vive da tantissimo
tempo. È bello citare sempre l'IPPC, ma poi lo hanno detto dei
tecnici o comunque degli esperti - non keynesiani, io mi rivolgo
forse a tecnici che hanno più simpatia per Milton Friedman o Ludwig
von Mises rispetto a Keynes - che nessun modello dell'IPPC
considera la CO2 in aumento come un vero e proprio problema. I
problemi dell'inquinamento sono tantissimi altri: sono le emissioni
tossiche, sono gli inquinanti veri e propri. Pensiamo ad esempio
alla Cina - perché diciamocelo: è la Cina che oggi emette di più
CO2 e altre emissioni e, come dicevo, anche supportata da chi ha
investito lì perché ovviamente ha minori regole - e a quella che è
la fine dello Huáng Hé, ovvero del Fiume Giallo, nel senso che è
diventato da un fiume famoso per il suo limo e per l'agricoltura a
una discarica vera e propria. È inutile che noi andiamo a fare la
raccolta differenziata alla manifestazione della Conca di By, ma
poi non ci rendiamo conto che ci sono delle situazioni molto più
grosse di noi in cui è difficile comunque intervenire.
Lo dico polemicamente, perché oggi si parla di deforestazione e
di sciagure terribili come una volta si parlava di buco dell'ozono:
io non sento più parlare di buco dell'ozono! Ci siamo salvati la
coscienza mettendo sui prodotti il fatto che non toccassero il buco
dell'ozono. A me sembra come la polemica dell'olio di palma: adesso
non c'è più un produttore di biscotti che utilizzi l'olio di palma
e quindi ce lo siamo messi da parte. O abbiamo una coscienza di un
certo tipo a tutti i livelli, oppure è del semplice
marketing
e non voglio rubare lo spazio a chi di marketing
se ne intende di più, ma siccome di bilanci un po' me ne intendo,
so che l'utile si fa anche con il marketing e quindi purtroppo
queste cose spesso vengono utilizzate come buone azioni, ma poi
alla fine
c'est l'argent qui fait la guerre
e quindi bisogna
cavalcare il momento.
Riguardo all'impegnativa, sinceramente vedendo che la
risoluzione che è stata presentata è molto densa, varrà la pena di
capire un attimo quali possono essere gli spazi e forse un momento
di confronto ulteriore tra tutti è bene farlo. Penso che si sia
capito dal discorso fatto, che quello che a me spaventa un po' è la
dichiarazione dello stato di emergenza climatica ambientale. Io
scenari come in certi film hollywoodiani, grazie a Dio, ancora non
li vedo, a meno che non stia succedendo qualcosa fuori che non ho
visto. Quello che un po' davvero mi fa cadere le braccia, lo dico
anche all'assessore Chatrian per il suo quinto punto, ovvero il
sesto punto della collega Pulz, è l'ennesimo tavolo: stiamo
svaligiando l'Ikea, nel senso che qui di tavoli ne abbiamo aperti
enormemente. Giustamente qualcuno, che non è più in quest'aula,
disse che i tavoli vanno anche imbanditi, perché sennò sono
inutili. Io ho visto qualche tovaglia, ma sopra il tavolo fino
adesso ho visto poco. Io penso che una soluzione non passi da
troppi tavoli. Vedo positivamente di andare a riferire in
Commissione sullo stato di applicazione della strategia
Carbon
Free
o
Fossil Free
, come la vogliamo chiamare in base
alle mode o alle alleanze politiche, però al di là di questo io
credo che un ennesimo tavolo...! Prima diamoci una strategia e
magari troviamo un unico documento per decidere cosa fare. Poi, sul
discorso dell'accordo di Parigi e del
gran programme
, siamo
comunque una regione molto piccolina e, secondo me, se riuscissimo
a fare un piccolo accordo di piazza Deffeyes per gestire
l'obiettivo del Fossil Free, molto ambizioso da qui al 2040,
secondo me avremmo già fatto molto la nostra parte.
Un'attenzione particolare la voglio in ultimo prestare a quello
che secondo me è un combinato disposto necessario. Non possiamo
parlare di combattere i cambiamenti climatici, se non ci guardiamo
intorno e non monitoriamo le nostre montagne e il nostro
territorio, che sarà pesantemente soggetto, lo vediamo a vista
d'occhio, a problematiche di rischio idrogeologico e non soltanto
di ghiacciai che si muovono, perché la terrà è viva. Io penso che
su quello noi dobbiamo fortemente investire, perché dobbiamo
prevenire piuttosto che curare o piangere purtroppo vittime che
magari si potevano evitare.
Presidente -
La parola alla collega Russo.
Russo (M5S) -
Io farò un intervento molto più concreto è
tarato sulla dimensione locale, rispetto a quello del collega
Aggravi. In questo contesto in cui il riscaldamento globale è
inequivocabile e gli impatti sugli ecosistemi e sulla nostra
società sono evidenti, la Regione Valle d'Aosta deve sviluppare
strategie e piani d'azione per l'adattamento al cambiamento
climatico, ampliando la conoscenza e le capacità di osservazione
dei dati ambientali disponibili, al fine di programmare adeguati
interventi di difesa e protezione del nostro territorio.
Vorrei focalizzare il mio intervento su quattro elementi, che
ritengo fondamentali per attuare politiche di contrasto ai
cambiamenti climatici che siano efficaci: la conoscenza scientifica
approfondita della dimensione locale del fenomeno, il metodo di
lavoro con cui affrontare un fenomeno così ampio e complesso, i
contenuti trasversali alle azioni che si definiranno per mitigare e
adattarsi al fenomeno dei cambiamenti climatici, le azioni
possibili da intraprendere.
La conoscenza della dimensione locale del fenomeno. È proprio
dalla conoscenza approfondita della dimensione locale che si
possono attivare più rapidamente politiche ambientali forti, di una
territorialità limitata che consente maggiori margini di azione e
tempi più verificabili. Ritengo quindi che sia il caso di ricercare
il senso politico della dichiarazione dell'emergenza climatica
nella possibilità di attivare risposte locali, anziché attendere
accordi politici globali che all'interno di istituzioni
internazionali stentano ad arrivare e a essere davvero
significativi. Nella nostra regione questi dati non sono sempre
disponibili, a causa, credo, della mancanza di adeguate risorse da
impiegare nelle reti di monitoraggio istituzionali e nella ricerca
scientifica. Non sempre infine studi e monitoraggi sono pianificati
e coordinati in maniera corretta e i dati che ne derivano sono resi
adeguatamente fruibili. La necessità di lavorare a scala regionale
e locale è resa evidente dall'esigenza di attuare politiche di
adattamento al cambiamento climatico, che devono tenere conto di
ogni aspetto del nostro territorio: l'aspetto fisico, l'aspetto
geologico, naturalistico e non ultimo socioeconomico. I dati
scientifici da cui bisogna partire sono certamente la temperatura,
le precipitazioni, i livelli di PM10 e NO2 o NO3, la percentuale di
raccolta differenziata dei rifiuti, lo stato chimico dell'acqua, ma
anche altri dati possono essere importanti, cioè per esempio la
percentuale di territorio agricolo, la biodiversità e la
percentuale di territorio protetto, gli stabilimenti a rischio, i
siti contaminati, le aziende con certificazioni ambientali che
lavorano sul nostro territorio, il rumore, la percentuale di
energia rinnovabile e le radiazioni ionizzanti.
Rispetto al metodo di lavoro con cui affrontare la vastissima
questione dell'emergenza climatica. La progettazione e la
pianificazione devono necessariamente trovare solide basi nelle
conoscenze scientifiche, ma anche essere caratterizzate da un forte
legame con le informazioni derivanti dal monitoraggio continuo del
territorio nel tempo, con l'inevitabile possibilità di dover essere
modificate e aggiornate in collegamento con la variabilità e
l'incertezza che accompagna l'evoluzione del clima. Il monitoraggio
continuo delle azioni intraprese per il raggiungimento dei
risultati prefissati, serve ad avere un costante aggiornamento
sull'adeguatezza o meno delle azioni intraprese.
Rispetto ai contenuti trasversali a qualsiasi scienza politica
che riguardi l'emergenza climatica, credo che ci siano i concetti
di sostenibilità ambientale, di economia circolare o
green
economy
e l'educazione
green
a cittadini adulti e alle
future generazioni, il lavoro in sinergia tra tutti gli assessorati
e un utilizzo oculato dei fondi europei. La nostra regione deve
sviluppare informazione, formazione, educazione alla sostenibilità
ambientale, oggi declinata come
green education
, in
particolar modo nei confronti delle nuove generazioni, per favorire
processi partecipativi e sviluppare capacità critiche e
riflessione, ampliare la conoscenza e promuovere un cambiamento
responsabile dei comportamenti e degli stili di vita, a creare una
maggiore e più profonda cultura della sostenibilità. La green
economy o economia circolare è uno strumento concreto in grado di
ripensare l'attuale modello di sviluppo economico e di ridefinire
le relazioni tra i diversi attori: i cittadini, le istituzioni e le
imprese. In quest'ottica è importante avviare un percorso che
connetta l'innovazione e lo sviluppo green con l'educazione e la
formazione dei giovani, consapevoli dell'intreccio tra costruzione
di una nuova cultura e necessità di competenze e conoscenze
coerenti con la trasformazione sociale ed economica che stiamo
attraversando.
Per attuare ciò è necessario un continuo dialogo e confronto tra
gli assessorati. Le singole scelte politiche che hanno un impatto
sull'ambiente non sono in grado di svolgere una funzione efficace
per il raggiungimento degli obiettivi di contrasto, contenimento e
mitigazione dei cambiamenti climatici. Un'importante fonte di
risorse economiche da cui attingere e da tenere fortemente in
considerazione su questo tema sono i fondi europei, in particolare
tramite il Programma investimenti per la crescita dell'occupazione
2014-2020 FERS, che ha come obiettivo 4 di sostenere la transizione
verso un'economia a bassa emissione di carbonio in tutti i settori
e in particolare di ridurre i consumi energetici negli edifici e
nelle strutture pubbliche e aumentare la mobilità sostenibile nelle
aree urbane e periurbane. Sono inoltre interessanti, molto
interessanti anche per la nostra regione, le nuove prospettive per
l'Europa, delineate dagli obiettivi del programma europeo
2021-2027. La Commissione europea ha illustrato le novità per i
fondi strutturali della programmazione 2021-2027, sono stati
previsti cinque obiettivi strategici, tra cui un'Europa più verde e
a zero emissioni di carbonio e una Europa più vicina ai cittadini,
in cui sono previste strategie di sviluppo urbano sostenibile e
strategie di sviluppo guidate a livello locale. È importante, è
davvero importante considerare queste importantissime risorse
economiche ed attivare una struttura organizzativa che ne permetta
il miglior utilizzo possibile.
Vorrei fare solo un accenno alle possibili azioni da
intraprendere per rispondere al problema dei cambiamenti climatici.
Alcune azioni per noi veramente fondamentali sono: rinforzare la
mobilità sostenibile lavorando in modo assiduo al piano dei
trasporti, l'efficientamento energetico degli edifici pubblici e il
controllo delle temperature degli edifici pubblici e privati,
ridurre a monte la produzione dei rifiuti, consumo zero del suolo
che vede nella rigenerazione delle città e nella riqualificazione
degli edifici un motore per lo sviluppo socioeconomico del
territorio e acquisti verdi da parte della pubblica
amministrazione, una strategia regionale condivisa con le imprese,
le associazioni e i cittadini per la realizzazione dell'azzeramento
delle emissioni.
Dalle ore 10:40 assume la presidenza il vicepresidente
Distort.
Distort (Presidente) -
Ha chiesto la parola la collega
Nasso.
Nasso (M5S) -
Anche io volevo fare altre considerazioni,
senza ripetermi rispetto a questo importante argomento. Come bene
abbiamo ricordato prima, lo scorso 24 maggio si è svolto il
Global Strike for Future
, una giornata che ha visto
coinvolto un grandissimo numero di persone in tutto il mondo e
ovviamente nessuna istituzione può permettersi di ignorare una tale
mobilitazione. Greta può piacere o meno, ma al di là di chi gioca a
fare il complottista, è un mezzo che ha veramente cercato di
portare l'attenzione alta su questo importantissimo tema.
Lo sappiamo, si parla di cambiamenti climatici e nonostante
alcuni potenti del mondo, in particolare quelli con colorito
arancione e i capelli gialli, vogliano far finta di nulla, il
nostro mondo sta cambiando: ce lo dice la scienza, ce lo dicono i
dati, ce lo dice, secondo me, anche la nostra percezione quotidiana
e la nostra esperienza. Chiunque in quest'aula può affermare che,
per esempio, la neve degli inverni di 15, 20 o 25 anni fa non è la
stessa che stiamo vedendo negli inverni recenti; credo di dire una
cosa abbastanza ovvia e aggiungo purtroppo. L'accordo di Parigi, è
stato ricordato prima, è un'intesa importantissima, perché è il
primo accordo universale e in teoria vincolante che impegna la
comunità internazionale a ridurre le emissioni di gas serra. È
inoltre un accordo che riconosce l'importante ruolo delle città,
della società civile, del settore privato, come è stato detto
prima, e vuole favorire le iniziative volte a ridurre le emissioni.
Troppo spesso questo importantissimo accordo è sottovalutato e non
rispettato.
Vediamo milioni di giovani che sfilano, hanno sfilato e
sfileranno per protestare nelle città di tutto il mondo e anche nel
nostro capoluogo Aosta, per dare un forte segnale e lanciare un
messaggio per tutta la cittadinanza, lo hanno fatto. È anche un
messaggio che i ragazzi e non solo i ragazzi lanciano alla classe
politica, quindi anche a noi e a tutti trasversalmente in
quest'aula.
Per cercare di fare qualcosa bisogna impegnarsi nel nostro
piccolo e bisogna partire e ripartire dal singolo, anche rompendo
le scatole nella Conca di By, insistendo sulla differenziata,
perché si parte dalle cose piccole. A tal proposito vorrei fare
alcuni esempi un po' critici che tante volte mi capita di vedere in
quest'aula. Ho notato che, per esempio, noi siamo trentacinque più
qualche persona in più degli uffici e del personale e abbiamo tutti
a disposizione bicchieri di vetro e caraffe. Ci sono alcuni
colleghi che magari hanno voglia di bere l'acqua un po' più fresca
e allora vanno fuori, a dieci metri, prendono un bicchiere di
plastica, che credo sia di bioplastica, ma comunque è un bicchiere,
perché non hanno voglia di portarsi il bicchiere che hanno qua sul
banco e fare dieci metri con il bicchiere in mano. Quindi durante
l'arco di un Consiglio magari un consigliere spreca sette o otto
(una volta li ho contati) bicchieri per bere l'acqua più fresca
dall'erogatore, quando ce l'abbiamo sotto il naso qua sul banco.
Ecco, possiamo fare tutte le leggi più belle del mondo, le mozioni
più belle del mondo, ma se neanche abbiamo voglia di portarci
appresso il bicchiere di vetro che a fine giornata va lavato il
lavastoviglie, andiamo molto poco lontano!
Poi c'è la macchinetta del caffè che, meno male, da qualche mese
dà bicchieri di carta. In questo piano si aggirano consiglieri o
comunque personale degli uffici, eccetera. Se nemmeno i consiglieri
sono in grado di fare la differenziata, perché riescono a buttare
il bicchiere di carta con la palettina di plastica nello stesso
contenitore, quando la plastica è un metro e mezzo dietro, anche lì
possiamo fare tutte le cose più belle del mondo, ma se non ci
impegniamo nel nostro piccolo e a questo piano a maggior ragione
dove dovremmo dare un po' l'esempio, diventa tutto vano. Tra
l'altro io avevo messo un cartello che mi è stato staccato, ma
pazienza.
Io penso che di questi esempi ne possiamo fare tanti e tutti
possiamo sperare nelle iniziative ad ampio raggio, però nel nostro
piccolo qualcosa dobbiamo farlo. Inoltre, questi sono minuscoli
fatti e l'ho già detto prima che riguardano il singolo, però
occorre che la politica dia delle linee guida da adottare per
favorire l'economia circolare, ma per forza e sostenibili dal punto
di vista sia ambientale che sociale. Però la politica deve dare gli
indirizzi, ma il politico li deve poi anche rispettare come
singolo. Questo Consiglio l'anno scorso ha approvato - è stato
ricordato prima - un ordine del giorno importantissimo, con
l'obiettivo ambizioso del
Fossil Fuel Free
, ovvero la fine
dell'utilizzo di fonti energetiche di origine fossile entro il 2040
e si spera che si arrivi anche prima. È quindi ovvio che non si può
più far finta di nulla ed è doveroso dichiarare lo stato di
emergenza climatica ambientale. Lo è per dare una risposta ai
giovani e per dire che la politica c'è: c'è ed è affianco a
giovani, a meno giovani, a chi ha voglia di portare avanti questa
battaglia e combatte insieme a essi. Confrontarsi, collaborare con
le istituzioni a tutti i livelli, io credo che sia sintomo di
maturità e serietà verso una questione troppo spesso sottovalutata,
anche nelle nostre azioni più piccole. Per quanto riguarda la
mozione e la risoluzione sulla mozione, ci riserviamo di fare
ulteriori approfondimenti in seguito per poi valutare cosa
fare.
Presidente -
La parola alla collega Minelli.
Minelli (RC-AC) -
La crescita importante della
mobilitazione internazionale a cui abbiamo assistito in questi
ultimi mesi, per denunciare i gravi rischi del cambiamento
climatico, è un fatto estremamente positivo e rappresenta un grande
valore che in questa mobilitazione abbiano un ruolo rilevante i
giovani e anche i giovanissimi. Del resto è soprattutto a loro che
appartiene questo mondo ed è seriamente minacciato il loro futuro.
Quindi, le proteste vanno sostenute senza ma e senza se, cosa che
invece non succede con la dovuta convinzione, a mio avviso. Nel
nostro Paese, è già stato ricordato da chi mi ha preceduto, ci sono
stati molti attacchi al movimento
Fridays for Future
e alla
sua
leader
Greta Thunberg. Si sono sprecati i commenti e
anche importanti illustri commentatori hanno usato espressioni e
toni sarcastici e insultanti nei loro confronti; soltanto per
citare il direttore di
Libero
, "i gretini".
Un altro atteggiamento diffuso è quello di considerare, come poi
è anche stato fatto oggi in quest'aula, i problemi del pianeta come
qualche cosa di ineluttabile, contro cui le azioni dei singoli
hanno poco o nullo valore. È una visione questa, nella migliore
delle ipotesi, rinunciataria e che comunque denota una scarsa
responsabilità individuale, perché poi la responsabilità
individuale è quella che sta alla base della responsabilità
collettiva. Un altro aspetto rilevante cui stiamo assistendo è la
crescente e progressiva unità del mondo scientifico nel denunciare
i rischi della situazione: è aumentata la quantità, il numero degli
scienziati che concordano sulla questione del contrasto ai
cambiamenti climatici. Ed è altrettanto importante che attraverso
dei trattati internazionali si cerchi di intervenire a livello
globale.
Noi riteniamo che sia importante che la Valle d'Aosta,
attraverso il suo Consiglio, manifesti la preoccupazione riguardo a
queste tematiche, come hanno fatto e stanno facendo tante
istituzioni in tutta Italia e in tutto il mondo. Come gruppo
abbiamo aderito convintamente alle mobilitazioni di maggio e di
settembre, e individuiamo nel contrasto ai cambiamenti climatici
uno dei pilastri del nostro impegno politico. Anche nell'accordo
che abbiamo sottoscritto a luglio, quello del contrasto ai
cambiamenti climatici è un punto rilevante, è un punto centrale,
viene al terzo posto, dopo la riforma istituzionale alla norma di
attuazione, e non è un caso.
Riteniamo che sia giusto che nel documento che verrà approvato,
spero, dal Consiglio, si citino anche i primi atti che si stanno
facendo per portare la Regione ad avere un ruolo attivo nella
difesa del pianeta, atti a cui dovranno sicuramente seguirne altri,
perché sono atti iniziali e ancora in embrione e insufficienti per
prendere in carico, per quello che riguarda il nostro territorio,
il problema in una visione a tutto tondo. Questi atti, qualcuno
l'ha già ricordato, sono l'ordine del giorno
Fossil Fuel
Free
, che indica un obiettivo chiaro per il 2040, la legge
sulla mobilità sostenibile che prevede una tempistica di
progressivo incremento della mobilità, fino al pressoché totale
abbattimento delle emissioni inquinanti nel settore dei trasporti
entro il 2040, l'elettrificazione della tratta ferroviaria, per cui
la Regione sta agendo con RFI e il Ministero dei trasporti perché
si proceda rapidamente, le linee guida di contrasto ai cambiamenti
climatici per definire in ogni settore, quindi consumi i domestici,
l'industria, i trasporti, le modalità operative per raggiungere
l'obiettivo Fossil Fuel Free.
Nella risoluzione che abbiamo presentato e che abbiamo
sottoscritto c'è questa visione globale, c'è la consapevolezza che
il sistema alpino è particolarmente fragile e che nei suoi
confronti deve essere avviata una politica efficace per quanto
riguarda i cambiamenti climatici, c'è la sottolineatura
dell'importanza della partecipazione dei singoli cittadini per il
raggiungimento degli obiettivi prefissati. Non potremo salvare da
qui lo Huáng Hé, il Fiume Giallo, ma possiamo contribuire al
miglioramento e alla salvaguardia dell'ambiente nel nostro
territorio, e a me sembra che non sia cosa da poco.
C'è anche la necessità, ed è evidenziata, di coordinare i vari
piani regionali correlati alle tematiche, in particolare per quanto
riguarda l'aria, l'energia e i trasporti. C'è la necessità di
istituire un tavolo: la mia visione è un po' diversa, non è
l'ennesimo tavolo, ma un tavolo, questo, particolarmente
importante.
Noi crediamo che sia giusto e corretto che da qui esca un
documento, se è possibile concordato, ma mi pare che
nell'impegnativa della risoluzione si tenga conto di quanto c'era
nella mozione originaria e anche si introducano aspetti che sono
più strettamente legati alla nostra situazione. Quindi ci sono cose
concrete su cui bisogna agire, perché da quest'aula, dalla Regione
non arrivino soltanto delle parole, ma anche dei fatti rilevanti
che sono
in itinere
e che dovranno essere ulteriormente
affinati, ampliati e portati avanti.
Presidente -
Ha chiesto la parola il collega Manfrin.
Manfrin (LEGA VDA) -
Prima di intervenire, come ho già
fatto altre volte, desidero preventivamente sgombrare il campo da
quelle che potrebbero essere alcune speculazioni che potranno
essere fatte al termine di questo mio intervento. Ovvero che
all'interno di quest'aula, nessuno può dirsi a favore
dell'inquinamento e che quindi all'interno di quest'aula, siamo
tutti a favore di un ambiente più pulito, di un mondo più
sostenibile e di una sostenibilità delle attività umane. Ma su
questo documento bisogna chiaramente anche esprimere una posizione
- la collega Russo ha detto: guardiamo più il nostro personale, il
nostro locale - che necessariamente deve invece allargare un
pochino la sua visione anche al resto del mondo.
Parto dalla fine. La collega Minelli, così come la collega Pulz,
hanno evocato Greta, dicendo che è stata sbeffeggiata. Vedete
colleghe, in realtà può anche essere stata sbeffeggiata, ma
accettare acriticamente le tesi che vengono proposte da una bimba
che si dice essere contro i potenti del mondo, ma che viene
ricevuta dai potenti del mondo, osannata dai potenti del mondo e
con la quale i potenti del mondo fanno la fila per farsi la
fotografia, comprendete che non è un puro esercizio di stile, ma
una necessità, perché altrimenti domani arriverà un'altra persona
che verrà presentata dai potenti del mondo come quella che li
contrasta e tutto quello che dirà anche questa persona verrà
accettato in maniera acritica.
Lei, collega Minelli, ha detto che il mondo scientifico sta
allargando il suo consenso verso una visione scientifica del
fenomeno del riscaldamento globale, così come dell'inquinamento.
Questo può essere vero, però per esempio nello stesso momento in
cui Greta Thunberg veniva ricevuta all'ONU, dall'altra parte ci fu
un appello, anzi c'è ancora un appello, di cinquecento scienziati
che contrasta quel tipo di visione, quel tipo di proposta, ma
questa visione differente - ovviamente non sono scienziati che
dicono di inquinare il mondo, perché va bene così, ma che
contestano alcuni modelli che sono stati utilizzati per arrivare a
quelle conclusioni - e quelli scienziati sono stati assolutamente e
cordialmente ignorati. Invito, se non l'avete già fatto e mi auguro
di sì, di riascoltare, di cercare l'intervento molto interessante
del professor Rubbia, che ha fatto un discorso molto interessante
in commissione in Parlamento, dove spiegava non che non bisogna
preoccuparsi, anzi che bisogna aumentare l'inquinamento perché
inquinare è bello, ma parlava e discuteva della ciclicità delle
modifiche del clima nel mondo. E sposo in pieno quanto ha affermato
prima il collega Aggravi, quando ha detto che in realtà noi viviamo
un'era molto breve, ma la terra ha molto più tempo rispetto a noi e
da molto più tempo su questo nostro pianeta si svolgono dei
cambiamenti climatici.
Tutto questo chiaramente è finalizzato a dire che cosa? Che noi
siamo assolutamente per la difesa dell'ambiente. Ci sono alcuni
temi fondamentali come la difesa dell'identità, come la difesa del
territorio e come la difesa delle nostre radici, che sono alla base
della notazione politica, ma bisogna anche porsi nella giusta
prospettiva. E quando leggo che bisogna dichiarare lo stato di
emergenza climatica in Valle d'Aosta, un pochino mi viene da
sorridere, ma perché? Perché guardo e allargo il mio sguardo al
resto del mondo. Ovviamente, collega Pulz, non parlo di lei, parlo
di alcune parole che ho sentito prima da alcuni suoi vicini di
banco.
Per esempio parliamo delle emissioni. Io non so se avete
verificato i dati disponibili sul Global Carbon Budget del 2018. È
stato fatto un bilancio al 2018 delle emissioni mondiali fossili e
in circa vent'anni, quindi dal 2000 a oggi, l'India, pensate, ha
aumentato del 155 percento le proprie emissioni. La Cina invece ha
aumentate del 208 percento le proprie emissioni dal 2000 ad oggi.
Gli Stati Uniti le hanno ridotte del 10 percento e la tanto
vituperato Europa le ha ridotte del 16 percento. Allora, siccome
non ho visto Greta Thunberg andare in Cina a redarguire il regime
cinese per le corpose emissioni, oppure nella democraticissima
India, invece che la lascerebbe entrare a redarguire anch'essi per
le corpose missioni, ma l'ho vista invece redarguire chi ha
cominciato a ridurle, qualche domanda me la sono fatta. Perché in
realtà non è che questo mondo, purtroppo - dico ahimè -
eccessivamente globalizzato sia completamente scollegato. Il
fenomeno della delocalizzazione in realtà ci spiega benissimo che
nel momento in cui ci sono alcuni paesi che cominciano, che hanno
delle regole precise e che stanno in virtù di queste regole
riducendo il proprio impatto sull'ambiente, quando ci sono dei
paesi che applicano queste regole e ci sono altri paesi che invece
di queste regole se ne fregano, succede che le aziende, a fronte di
minori costi di produzione, di lavoro e anche di diritti, decidono
di prendere la propria azienda e di spostare là dove si può
inquinare. Allora all'interno del saldo del mondo non si cambiano i
valori: si riduce forse da una parte, ma lo stesso inquinamento
viene portato dall'altra parte. È inutile pensare semplicemente al
nostro piccolo mondo antico, ma quando si fanno questi ragionamenti
bisogna abbracciare quest'idea di tutela dell'ambiente a tutto
tondo, non soltanto perché si tutela l'ambiente, ma perché in
questa maniera si tutela anche il lavoro e anche la dignità e anche
l'economia dei paesi che, per esempio, sono soggetti a questa fuga
verso l'estero.
Un altro tema che viene sempre evocato è quello delle plastiche,
è stato evocato poco fa anche dalla collega Nasso. Vede, collega,
io credo che lei abbia potuto verificare come nel mio ufficio io
abbia la macchinetta del caffè e usi le tazzine di vetro, quindi
non le butto via è utilizzo un modo ecosostenibile di bere il
caffè. Non solo, ma sentendomi addirittura in colpa perché buttavo
il cucchiaino di plastica per girare il caffè, mi sono dotato di
una paletta di plastica dura che lavo ogni volta e giro il caffè
con quella. Io a oggi ho ridotto il consumo e l'utilizzo di
plastica buttando non più il cucchiaino, quello piccolo, dentro il
cestino, ma riutilizzando quello che ho. Poi vado a vedere i dati
mondiali sulla plastica e leggo che, dall'88 percento al 95
percento, le plastiche mondiali che vengono gettati all'interno
degli oceani provengono da dieci fiumi, da soli dieci fiumi nel
mondo. E dove si trovano questi fiumi? Sono otto in Asia e due in
Africa. Sono lo Yangtze, l'Indo, il Fiume Giallo, l'Hai He, il
Nilo, il Gange, il fiume delle Perle (pensate che perla, visto la
plastica che porta), l'Amur, il Niger e il Mekong. Questi dieci
fiumi hanno gettato in mare 150 milioni di tonnellate di plastica.
Ora immaginate, io che salvo il mio bastoncino di plastichina,
mentre gli altri buttano 150 milioni di tonnellate di plastica
all'interno dei fiumi e a loro volta dei mari.
E se pensate che questo sia soltanto un problema legato a quelle
zone, a quegli Stati, a quei paesi, in realtà vi sbagliate e anche
di tanto. Perché il discorso che dicevo prima sulla competitività,
in realtà ci riguarda appieno, perché ci sono delle aziende, delle
ditte specializzate internazionali, delle multinazionali che si
occupano dello smaltimento dei rifiuti, nel caso specifico della
plastica, e che cosa fanno? Vengono in Europa, si fanno fare dei
contratti iper milionari per smaltire la plastica, poi la portano
in Cina e la scaricano nei fiumi e nei mari. Quindi, io differenzio
correttamente il mio cucchiaino di plastica e poi quello viene
portato in Cina e viene scaricato nei fiumi e nei mari.
Ora, comprendete che a fronte di uno scenario del genere,
dichiarare uno stato di emergenza climatica e poi vedere che tutti
i nostri sforzi per riciclare, per essere eco sostenibili e per
essere ecocompatibili risultano un pochino frustrati. Ecco perché
ritengo che, nel fare certi tipi di riflessioni, non bisognerebbe
prendere l'impulso e magari l'idea che bisogna seguire una certa
vulgata, perché è bello dire che siamo tutti a favore
dell'ambiente, perché lo siamo tutti! Invece bisogna ideare una
strategia, perché altrimenti se pensiamo soltanto che il problema
sia locale o se riteniamo di risolvere tutti i problemi a livello
locale, perché noi guardiamo il nostro piccolo e abbattiamo queste
emissioni, ci dimentichiamo dei milioni di tonnellate di emissioni
e di rifiuti, che in realtà poi pur essendo anche nostri, pur
avendo fatto noi correttamente le cose, in realtà vengono scaricati
sull'ambiente.
Presidente -
La parola al collega Vesan.
Vesan (M5S) -
È sempre un piacere parlare dopo il collega
Manfrin e spero che mi senta lo stesso in corridoio. Avrei voluto
parlare anche con il collega Aggravi e confido che tutti quanti
abbiano la possibilità di seguirci grazie ai sistemi multimediali
messi a disposizione del Consiglio.
Forse non è tanto chiaro quale sia il nostro ruolo qui dentro.
Lo ridico, perché magari qualcuno a casa si è perso mentre
parlavamo del Fiume Giallo o del Fiume delle Perle. Noi qui siamo
la massima espressione della Regione Autonoma Valle d'Aosta e
quindi nel momento in cui definiamo una mozione, possiamo anche
fare mozioni di indirizzo che invitano altri governi nazionali,
organismi internazionali e possiamo discutere su quello che succede
in ogni angolo del globo e anche nei pianeti vicini, però noi
sostanzialmente impegniamo con queste mozioni il lavoro degli
organi che si trovano sul nostro territorio regionale, che siano la
Giunta, che siano gli altri uffici del Consiglio, che siano le
partecipate, eccetera. Quindi in realtà forse il nostro indirizzo
va in questa direzione, ma perché? Perché il nostro potere è solo
quello. Confido che il collega Manfrin si candidi quanto prima a
rappresentare l'Italia all'Onu e in questo caso avrà la possibilità
di ribattere a livello mondiale anche con quei paesi, perché temo
che in questa sede non ci siano tanti membri del governo indiano o
cinese o americano o brasiliano che lo ascoltino. Questo è
sostanzialmente il motivo per cui la vittima delle angherie, Greta
Thunberg, è andata a parlare negli Stati Uniti. Non è andata a
parlare negli Stati Uniti perché ce l'ha con il presidente degli
Stati Uniti e non ha deciso di non andare in India o in Cina perché
non l'avrebbero lasciata parlare. È andata a parlare negli Stati
Uniti perché è la sede dell'ONU, che combinazione si trova a New
York, non è andata a Washington a parlare con Trump, è andata a
parlare davanti a tutti i popoli della terra, forse perché più
conscia di altri e ha idea di chi si deve occupare dei problemi che
investono l'intero pianeta.
Ma veniamo a noi, nel nostro piccolo e a che cosa possiamo fare.
Le proposte presentate sono, secondo noi, sensate e valuteremo se
ci sarà qualcosa per definire un progetto da portare avanti a
livello regionale per contrastare i cambiamenti climatici, però
vorrei anche smontare alcune delle premesse fino a qui dichiarate.
Il collega Aggravi è un grande dominatore dei numeri, tutti quanti
probabilmente gli siamo grati in quest'aula e anche fuori per il
fatto che il Casino de la Vallée non sia fallito, però mentre la
matematica lo appassiona, temo che la chimica non lo diverta in
nessuna maniera. Quando dichiara che l'anidride carbonica, la CO2,
non è un gas inquinante, sì è vero, noi possiamo serenamente
tollerare di respirare livelli di CO2 anche più alti degli attuali,
anzi per molte piante ci sarebbe addirittura un vantaggio con una
maggiore presenza di CO2 nell'atmosfera, però il problema è legato
ai gas serra. Non è inquinante la CO2, nessuno di noi morirà
soffocato dalla CO2, ma la presenza di CO2 nell'atmosfera è quella
che per esempio rende il pianeta Venere il più caldo dell'intero
sistema solare. Venere è caldo quasi il doppio di mercurio, pur
essendo il doppio più lontano dal sole, solo perché ha un'atmosfera
molto compatta e molto ricca di CO2, perché la CO2 comporta il
fatto che le radiazioni solari non riescono ad allontanarsi dal
pianeta ed è questo che fa aumentare la temperatura della Terra ed
è questo che crea i cambiamenti climatici. Tutti quanti abbiamo
risentito dire dal collega Aggravi, un'altra volta, che la
ciclicità del clima ha dei periodi particolarmente brevi e sono
ripetuti e sono costanti e quindi siamo di nuovo in un periodo
interglaciale; all'epoca dei romani in Valle d'Aosta abbiamo
costruito le mansio sui colli e quindi non c'erano ghiacciai, non
c'era neve ed erano permanentemente abitati. Tutto vero, abbiamo
avuto sulla terra temperatura significativamente più alte delle
attuali, ma la CO2 come noi la stiamo misurando adesso sulla Terra,
per quello che si è potuto verificare dalle analisi delle bollicine
d'aria contenute nei ghiacciai della Groenlandia e dell'Antartide,
non è mai stata - mai stata! - alta come quella attuale almeno da
800 mila anni; non è poco e di glaciazioni ce ne sono almeno tre
dentro questo periodo. Quindi i cambiamenti attuali e
l'innalzamento della temperatura attuale non sono riferiti in
nessuna maniera alle modificazioni che ci sono state in occasione
delle glaciazioni, ma è ormai dato per assodato da un quantitativo
di scienziati, rispetto ai quali i 500 scienziati citati da Manfrin
sono veramente un brufolo rispetto alla capacità scientifica del
mondo accademico mondiale - sono sostanzialmente tutti climatologi,
mentre i 500 da lui citati, che sono quelli che piacciono, sono
quelli che in realtà non si occupano di clima, ma di qualcos'altro
- ebbene, tutti gli scienziati della Terra (non dico più tutti!) la
stragrande maggioranza degli scienziati della Terra ha riconosciuto
come assolutamente legata l'aumento della temperatura con la
presenza di CO2 nell'atmosfera e una presenza di CO2 nell'atmosfera
che non si è mai verificata prima dell'inquinamento da parte
dell'uomo.
Su questi punti io vorrei essere particolarmente chiaro, perché
è vero che l'economia di mercato tende a recuperare le scorie per
evitare di fare rifiuti, perché lo smaltimento dei rifiuti costa e
le materie prime anche, ma è anche vero che quando il bilancio
economico diventa favorevole...! Cioè, se mi costa di più
recuperarla piuttosto che smaltirla sotto terra, spesso e
volentieri l'economia di mercato lasciata a sé stessa tende a
mettere sotto terra, come abbiamo visto succedere anche sul nostro
territorio italiano, anzi come stiamo vedendo succedere sul
territorio valdostano, dove l'economia di mercato sta facendo sì
che i rifiuti delle industrie di tutta Italia stiano arrivando a
trovare casa qui da noi. Ebbene, il controllo che questo tipo di
procedura fatta nella massima libertà dall'economia di mercato sia
controllata quando va a intaccare la salute dell'ambiente e
soprattutto la salute degli esseri umani, questo dovrebbe essere di
competenza del pubblico, e noi siamo il pubblico che si occupa di
questo in Valle d'Aosta.
Presidente -
Ha chiesto la parola la collega Morelli,
prego.
Morelli (AV) -
Che il cambiamento climatico sia in atto
mi pare innegabile, ce lo dicono gli scienziati, ma credo che tutti
quanti possiamo rendercene conto, che il mondo intero nei sia
colpito è ugualmente non contestabile e che le zone alpine, come
quella in cui noi viviamo ne siano toccate in modo particolare,
perché più fragili dal punto di vista ambientale, credo che sia
ugualmente evidente. Eppure, nonostante questo, è stato necessario
l'intervento di una ragazzina per focalizzare l'attenzione del
mondo e suscitare le reazioni che hanno visto coinvolti i giovani,
ma non solo, un po' in tutto il mondo. Abbiamo anche bisogno di
simboli ed evidentemente Greta Thunberg, questo ha rappresentato.
L'evidenza scientifica credo che fosse sotto gli occhi di tutti,
gli scienziati sono decenni che ce lo dicono, però c'è voluta Greta
Thunberg. Che le variazioni climatiche siano cicliche - perché la
storia ce lo conferma e il nostro territorio ne è buon testimone:
un tempo i colli erano transitabili tutto l'anno, avevamo
coltivazioni fino a quote più alte, coltivazioni che adesso non
abbiamo più e in qualche modo mi sembra che da parte di qualcuno ci
sia quasi un atteggiamento di fatalismo, "è così, ci sono sempre
state" - oppure che l'attuale sia una variazione climatica più
rapida perché dettata dall'azione dell'uomo, io credo che
indipendentemente da queste due premesse il modo di affrontare la
questione non possa essere che uno, non possa essere che un
atteggiamento di considerazione realistica e seria del problema e
di adozione di misure per cercare di contrastarlo da una parte e di
produrre degli adattamenti dall'altra.
La risoluzione che come maggioranza proponiamo ai colleghi di
condividere, si pone un po' su due piani e propone degli interventi
su scala generale, dove è giusto che la nostra Regione faccia la
sua parte, e degli interventi invece su scala locale più puntuali.
Questo viene evidenziato già nelle premesse, dove si ricorda che la
Regione Autonoma Valle d'Aosta e già attiva con azioni volte alla
riduzione delle emissioni di gas clima alteranti e nella
definizione di strumenti e buone pratiche di adattamento, che sono
sicuramente misure legislative e misure di sostegno, affinché si
possa produrre un cambiamento nelle abitudini delle persone, ma non
solo, penso anche al riscaldamento delle case, penso alla mobilità,
penso a tutte quelle azioni che da parte dei cittadini possono
essere messe in atto per diminuire l'impatto clima alterante.
Vengono ricordate alcune situazioni oggettive legate alla nostra
regione e nell'impegno non si cita la dichiarazione dello stato di
emergenza climatica ambientale, perché non è competenza della
nostra Regione dichiararlo in modo formale. Poi possiamo essere
tutti coscienti dello stato di emergenza, ma una dichiarazione di
stato di emergenza climatica ambientale presuppone condizioni anche
formali e istituzionali che noi non abbiamo. Quindi, si riprendono
temi, sia nella premessa che nell'impegno, proposti nella mozione
della collega Pulz, con l'integrazione di altri punti che riteniamo
utili. Si passa a sollecitare il governo italiano a riconoscere la
particolare situazione dell'arco alpino e ad avviare politiche
specifiche per le zone montane, anche in ambito transfrontaliero,
interregionale ed europeo; ad avviare rapidamente nel contesto di
costruzione della strategia regionale di sviluppo sostenibile e del
relativo forum, un momento di confronto tra amministrazioni,
esperti, cittadini e associazioni ambientaliste, studenti.
Quest'ultimo è un preciso impegno che è stato preso da parte del
Governo regionale nei confronti proprio degli studenti ed è vero,
sarà l'ennesimo tavolo, ma è un tavolo di partecipazione che deve
vedere giustamente coinvolte tutte le rappresentanze della
società.
Al punto sei della risoluzione, opportunamente credo che ci si
debba impegnare a individuare e a dedicare nei documenti di
bilancio e di programmazione il fabbisogno di personale e di
adeguate risposte economiche umane. Dobbiamo, cioè, individuare
concretamente quali risorse economiche e quali risorse umane
dedicare a questo tema, coscienti che le risorse economiche vanno
reperite e le risorse umane andranno anche queste acquisite, perché
necessarie.
Infine, ultimo punto, il monitoraggio rispetto alle azioni che
sono già messe in atto e a quelle che saranno messe in atto, il
monitoraggio del raggiungimento degli obiettivi. Questa è un'altra
azione concreta su cui il Governo regionale deve impegnarsi per
riferire poi alla Commissione, ma anche al Consiglio intero e alla
cittadinanza. Quindi, in questo senso crediamo che questa
risoluzione possa andare incontro alle istanze espresse un po' da
tutti i colleghi che sono intervenuti e in questo senso la
proponiamo alla discussione dell'aula.
Presidente -
Ha chiesto la parola il collega Mossa,
prego.
Mossa (M5S) -
Senza ripetere quanto già evidenziato
relativamente ai cambiamenti climatici, visto che nel nostro globo
i danni dovuti a questi sono abbastanza chiari, per chi più, per
chi meno e per chi molto meno, focalizzerei il mio intervento sugli
impegni di questa risoluzione. Questa proposta della maggioranza in
sostituzione della mozione della proponente, per quanto farcita di
belle parole e di buone intenzioni, è priva però come al solito di
azioni concrete. Ad esempio, quali provvedimenti intende adottare
l'Amministrazione regionale per gli interventi veri, quelli
significativi, quelli urgenti, quali, ad esempio, la protezione dei
nostri ghiacciai o la raccolta delle microplastiche diffuse nelle
nostre acque? In una risoluzione per il contrasto dei cambiamenti
climatici mi piacerebbe leggere questi impegni! Servono
investimenti sulla ricerca e sulla sperimentazione, serve il
coinvolgimento di attori importanti in questo processo, ad esempio,
nel punto sei proposto dalla collega Pulz, relativo alla
predisposizione di un tavolo tecnico politico, bisogna coinvolgere
enti importanti, quali Fondazione Montagna Sicura, ARPA e CVA, che
grazie alle loro competenze e potenzialità potrebbero davvero
avviare azioni concrete ed efficaci sul nostro territorio.
Occorrono monitoraggi intensivi dei parametri critici, monitoraggi
ed interventi di manutenzione preventiva delle infrastrutture. In
altre parole occorrono azioni concrete.
Gli impegni di questa risoluzione proposta dalla maggioranza
sono a mio avviso superficiali, non si parla di investimenti se non
un vago accenno nel punto sei, dove si legge che l'Amministrazione
regionale si impegna a individuare nei documenti di bilancio
adeguate risorse economiche e umane, che può voler dire tutto o
niente, poi nel punto quattro si parla di momenti di confronto, che
per carità possono anche essere utili alla causa, ma non sono di
certo le azioni concrete di cui il nostro territorio ha
estremamente bisogno adesso. Quindi, abbiamo una risoluzione in cui
impegni sono composti da ben sette punti, ma non ce n'è nemmeno uno
che garantisca la salvaguardia dei nostri ghiacciai, che
soprattutto nella nostra regione mi pare oggi siano più che mai una
priorità. Abbiamo uno dei ghiacciai più importanti della nostra
valle che ogni giorno si sposta dai 40 ai 60 centimetri verso valle
e noi che cosa facciamo? Avviamo un momento di confronto. Beh,
magari sarebbe anche opportuno dire due preghiere, per chiedere al
ghiacciaio di arrestare la sua corsa, questo si potrebbe aggiungere
nel punto otto volendo. Questa potrebbe essere una risoluzione
valida per altre regioni, per dire che sono tutti solidali su
questa tematica, ma per la nostra che sta vivendo in prima persona
i danni provocati dai cambiamenti climatici questa risoluzione non
va bene. Quindi, una volta approvata questa vostra risoluzione a
colpi di maggioranza, a cui siamo molto abituati ormai, uscirete da
quest'aula con la coscienza a posto, mentre il ghiacciaio del Monte
Bianco poco sensibile alle risoluzioni fuffa, proseguirà la sua
inarrestabile corsa.
Presidente -
Ha chiesto la parola il vicepresidente
Farcoz, prego.
Farcoz (UV) -
Je crois que deux considérations très
rapides soient plus que nécessaires. Je veux partir aussi d'une
considération et d'une donnée très claire, c'est-à-dire que la
Vallée d'Aoste a anticipé heureusement depuis une année ce qui est
en train de se passer au niveau mondial et en particulier dans
l'Europe. Parce que si d'un côté c'est vrai que Greta Thunberg est
en train de mouvementer les foules dans l'occident, je crois
qu'elles ont encore plus de valeur les paroles de la future
commissaire Von der Leyen quand elle annonce le
Green Deal
au niveau européen; c'est-à-dire qu'elle veut porter le continent
Europe à un impact climatique zéro.
Voglio ricordare questo semplice aspetto perché evidentemente
nella programmazione del prossimo settennio ci saranno tutta una
serie di attività che saranno pesantemente finanziate e comunque
che porteranno verso questa direzione. Partiamo però dai
cambiamenti climatici, che come giustamente sottolineava la
proponente della prima mozione, la collega Pulz, sono il problema,
perché questi cambiamenti climatici sono causati anche dalle
sostanze climalteranti. È vera la ciclicità dei fenomeni climatici,
ma ci sono due elementi che ci devono far ragionare sul tasso di
inquinamento dell'aria almeno in quest'ultimo secolo: da una parte
questi cambiamenti così repentini in uno spazio temporale ridotto
e, in particolare, molto aggressivo per il nostro territorio
alpino; dall'altra parte impattanti, ove le oscillazioni di
temperatura nel corso dei secoli sono sempre avvenute, ma stiamo
assistendo a delle oscillazioni sempre più abbondanti. Questo,
dicevamo, proprio a causa delle sostanze climalteranti, che sono
sostanzialmente le GHC che sono prodotte dalla combustione di
combustibili fossili.
Ovviamente questo fa sì che nei prossimi dieci anni, ma
addirittura nei prossimi trent'anni, territori interi possono
essere non più abitati o comunque possono esserci delle difficoltà
a far vivere milioni di persone in un determinato luogo, come ad
esempio si stima che Dallas o Milano nel 2050 saranno invivibili a
causa delle temperature. Sentivo prima che come Regione possiamo
fare poco, perché poi si fa tutta una serie di ragionamenti di
delocalizzazione della produzione delle industrie dall'altra parte
del mondo, pertanto anche se noi siamo virtuosi, per l'inquinamento
globale alla fine non cambia niente. La differenza sostanziale
rispetto a dieci o quindici anni fa è che al giorno d'oggi
l'economia legata all'energia pulita, quindi al modello
Green
è ormai troppo forte, è sostenibile economicamente
adottare determinate azioni, il mondo Green è qualcosa di ormai
sostenibile dal punto di vista economico ed è per questo che
secondo me come Regione Autonoma Valle d'Aosta, dobbiamo essere
antesignani nella ricerca. Sono stato con il collega Barocco ai
NOI Techpark
di Bolzano, dove hanno un laboratorio di
ricerca sui cambiamenti climatici, in particolare su tutte le
tecnologie che contrastano i cambiamenti climatici del EURAC, che
potremmo ovviamente emulare, importare, perché le aziende al giorno
d'oggi che sono
rentable
da questo punto di vista ce ne sono
e vogliono investire. E se consideriamo che il prossimo settennio
dell'Unione Europea, sarà improntato sul contrasto ai cambiamenti
climatici noi dobbiamo fare in modo che la nostra strategia
Fossil Fuel Free
sia conosciuta in Europa: noi vogliamo
essere i primi della classe, dateci una mano a esserlo, seppur
consapevoli che il nostro è un piccolo esempio, che ovviamente non
può risolvere il problema dell'inquinamento mondiale.
Per questo, secondo me, una volta ottenuta la certificazione
Carbon Free
, una volta delineata la strategia
Fossil Fuel
Free
(dopo spiegherò di nuovo la differenza, perché prima ho
sentito che c'è stata un po' di confusione) è necessario e
fondamentale fare un convegno o un qualcosa, dire che la Regione
Autonoma Valle d'Aosta, anche magari a seguito dell'anniversario
del prossimo anno di quello che è successo al Monte Bianco, magari
un anno dopo, presentiamo l'evoluzione del ghiacciaio del Monte
Bianco e parallelamente la strategia che vogliamo mettere in piedi
con la Regione Valle d'Aosta che non sarà solo più un annuncio, ma
sarà sostanzialmente declinata con delle azioni e soprattutto con
delle risorse di bilancio.
Chiudo dicendo che una questione è la certificazione Carbon
Free, quello che in Europa si chiama
Neutralité carbone
,
impatto zero, ovvero emissioni CO2 emesse dall'attività
antropica...
versus
assorbimento del territorio, foreste
quant'altro. Questa è la Carbon Free, la Neutralité carbone: quella
per cui noi, a seguito degli studi che stiamo facendo, dovremmo
essere zero, ovvero essere già Carbon free, perché se noi
consideriamo la produzione di energia elettrica idroelettrica e la
media nazionale di produzione di CO2, noi per produrre energia
elettrica non produciamo CO2 e di conseguenza potremmo considerare
il concetto di CO2 evitata. Dall'altra parte invece la strategia
Fossil Fuel Free è l'evitare di inserire nella nostra economia e
nelle attività antropiche il combustibile fossile. Fatta salva,
secondo me, ma questo è tutto da approfondire, la filiera del
legno, nel senso che la biomassa per noi ha un bilancio zero,
perché crescendo una pianta ovviamente assorbe CO2, di conseguenza
quando questa viene bruciata, al netto delle PM 10 e di tutto ciò,
dal punto di vista della CO2 ha bilancio zero.
Queste sono due considerazioni molto rapide, ma che vogliono
dare un contributo alla discussione. Secondo me, è importante
parlarne in questo momento, ma aspettiamo che i tavoli dei lavori
tecnici producano degli atti su cui la politica discuterà, perché
noi abbiamo adesso bisogno di avere la certificazione Carbon Free,
capire quanta CO2 produciamo nell'ambiente con il riscaldamento,
nei trasporti, eccetera. A seguito di quei dati potremo determinare
le strategie per ridurre la CO2 attraverso la mobilità sostenibile
e, dall'altra parte, attraverso il riscaldamento. Fatto questo,
secondo me, è già un buon 70 percento dell'eliminazione dei
combustibili fossili è risolto.
Presidente -
Ha chiesto la parola il collega Aggravi.
Aggravi (LEGA VDA) -
Volevo intervenire a seguito del
dibattito che si è creato, anche per fare alcune piccole
precisazioni, ispirato da alcuni colleghi,
in primis
dal
collega Vesan che mi ha più volte citato. Non sono neanche un buon
matematico, io cerco di fare i calcoli e forse in chimica, è vero,
sono scarso, ma oggi so che andrò a prendere lezioni dal collega
Farcoz. Quindi non me ne voglia se non le prendo da lei, ma ho
seguito l'intervento del collega e ho capito che andrò da lui e
cercherò di recuperare; spero poi che le vada bene il recupero che
cercherò di fare. Io non volevo fare il chimico e non volevo
assolutamente rubare il lavoro ad altri, io ho soltanto cercato di
dare alcuni spunti di buon senso. Se ho citato l'economia di
mercato, non è per dire che l'economia di mercato risolve tutti i
problemi: non me ne voglia, collega, ma questa è una manfrina che
gira. Anche sul discorso dei rifiuti privati che vengono in Valle
d'Aosta, ricordiamoci che nel bene o nel male c'è un ente pubblico
che le autorizzazioni le dà, quindi al di là dell'economia di
mercato ci sono anche delle scelte politiche che devono essere
fatte. Sappiamo che per definizione l'economia di mercato non
agisce all'interno di uno stato di nessuna regola, ma di regole ben
precise e poi anche di
authority
, perché questo ce lo
dimentichiamo sempre e spesso. Dire che in Valle d'Aosta c'è
un'economia di mercato, mi permetta, mi fa un po' ridere, perché
forse siamo davvero l'ultima repubblica socialista o sovietista dal
punto di vista economico. Ma prima o poi la natura ci aiuterà a
uscirne e sarà l'economia di mercato che ci salverà.
Sul CO2 io non voglio fare polemiche. La questione è che
sinceramente non è un "benvenuto CO2". Quello che io dico è che ci
sono degli agenti inquinanti molto peggiori: ho fatto l'esempio del
Fiume Giallo, perché ci ricordiamo della CO2 e ci dimentichiamo di
altre situazioni. Ho citato il buco dell'ozono proprio perché, mi
dico, se è una mania è bene che sia utilizzata, perché altrimenti
troviamo ogni volta un nemico da combattere, cerchiamo di
combatterlo, si crea un altro nemico e non risolviamo il
problema.
Collega Morelli, il nostro non è assolutamente un atteggiamento
di fatalismo. Se ho detto che la terra si evolve - lei ricordava,
ma anche il collega Vesan, che ci sono state epoche storiche dove
il nostro territorio era molto diverso - non è per dire non
facciamo nulla, ma facciamo quello che possiamo fare. Spesso ci
diamo dei grandissimi obiettivi che non raggiungiamo: secondo me,
à petits pas
, se ci diamo dei piccoli obiettivi, arriviamo
sicuramente al risultato, più che andare a suonare campanelli a
soggetti sovranazionali, che poi le promesse le fanno, ma non le
mantengono. Possiamo firmare tutti i protocolli che vogliamo in
qualsiasi città del mondo e potremmo anche proporre Aosta, in senso
di
marketing
come prossima sede per un protocollo di Kyoto 2
o un accordo di Parigi 2, ma sinceramente secondo me le azioni da
fare sono altre.
Se dopo ci sarà un momento di confronto per cercare una
soluzione condivisa sulle varie impegnative, mi premerebbe tornare
sul discorso del tavolo e della condivisione. Io farei efficienza e
declinerei un tavolo più ristretto o comunque un
forum
o
come lo vogliamo chiamare, che possa essere effettivamente utile a
definire la strategia ricordata nella risoluzione, il cui percorso
ricordava poco fa il collega Farcoz: diamoci dei piccoli obiettivi,
che da qui al 2040 possono portare a un risultato, piuttosto che
fare tavoli che poi non portano a nulla.
Un'ultima battuta sul discorso del ghiacciaio del Monte Bianco.
Collega Mossa, io sono d'accordissimo che bisogna ricordarsi anche
dei ghiacciai. Io prima parlavo, come anche altri hanno fatto e
come c'è nella risoluzione, del discorso legato all'arco alpino e
all'evoluzione dei cambiamenti climatici all'interno dell'arco
alpino, però sinceramente non ho ben compreso, ma probabilmente
prima della chiusura della discussione generale ci darà degli
spunti per capire come salvare i nostri ghiacciai e quali azioni
intraprendere, quindi penso che poi potremo inserirli all'interno
della risoluzione.
Dalle ore 11:32 assume la presidenza il vicepresidente
Farcoz.
Farcoz (Président) -
La parole au collègue Barocco.
Barocco (UV)
- Aujourd'hui on parle de
global
warming
, de changement climatique, mais surtout vis-à-vis de
notre Vallée d'Aoste. Je crois que nous avons raison de nous
préoccuper, mais je crois qui nous devons même reconnaitre le bien
fondé de toute une certaine action et politique que dans le temps
nos concitoyens, les valdôtains, ont fait pour garder leur
territoire et leur nature. Fin dal 1700 il problema era noto e
ricordo solo che il Conseil des Commis nel 1700 chiese al Re di
intervenire per limitare le attività siderurgiche e di produzione
del carbone, perché venivano depauperate le nostre foreste e
soprattutto perché venivano messe a dura prova le culture agricole,
che erano coperte di cenere. E con un provvedimento il Re limitò
questa attività ai mesi invernali.
Tutto questo per dire che le Alpi - questo territorio che si
estende, a seconda delle interpretazioni, da 400 mila chilometri
quadrati e 70 milioni di abitanti, fino a un'interpretazione un po'
più stretta che riduce il territorio delle Alpi a 190 mila
chilometri quadrati e a 14 milioni di abitanti - sono un territorio
debole, un territorio però in cui le popolazioni, gli agricoltori,
hanno contribuito a plasmarlo e a mantenerlo. Tra l'altro, sulla
produzione di gas serra nelle Alpi ci sono dei dati che danno
all'Italia il 6,73 percento di produzione, contro il 18,2 del
Francia e il 9,04 dell'Austria, mentre la più virtuosa è la
Germania con il 5,38 percento. Quindi, le Alpi anche come un
momento per cercare di costruire delle politiche che siano a favore
dei montanari e dei nostri agricoltori. Perché mi sembra che dare
pagelle e catastrofisti mondiali sia senz'altro stato positivo,
probabilmente ha sollecitato una presa di coscienza, ma cerchiamo
anche di guardare quello che di buono si è fatto. Nelle nostre
Alpi, nella nostra regione, penso che qualcosa si sia fatto e si
debba continuare a fare, cercando di essere vicino ai nostri
agricoltori, perché certe attività agricole tradizionali
slow
siano senz'altro sempre salvaguardate. Il nostro
assessorato si sta impegnando con tutta una serie di azioni su
queste attività. L'assessorato all'ambiente sta cercando di
intraprendere o di ricominciare la cultura e la filiera del legno.
È quello che forse negli anni abbiamo un po' dimenticato: le nostre
foreste producono virtuosismi nei cambiamenti climatici e questo
non dimentichiamocelo, perché sennò ci manca qualcosa.
Il dibattito nazionale sta languendo nel nostro Parlamento. Il
pagamento dei servizi ecosistemici. Un servizio ecosistemico è, per
esempio, la filiera del legno, la coltivazione delle nostre
foreste, l'attenzione alla gestione delle nostre acque. Questi sono
beni comuni, come ci ricorda qualcuno, che però guarda caso sono le
popolazioni autoctone che se ne devono fare carico, per il
benessere comunque comune.
Questa risoluzione penso che sia senz'altro un primo passo. Io
vorrei che in questa risoluzione ci fosse un passaggio che ricordi
l'attività dei nostri agricoltori, perché continuiamo a chiamarli i
giardinieri delle Alpi, però bisogna che questi giardinieri delle
Alpi siano anche coinvolti e citati. Penso che su questo non ci sia
nessun dubbio e sia doveroso, perché le Alpi non diventino solo
delle riserve ambientali, il parco giochi d'Europa e la periferia
metropolitana delle nostre città. Le Alpi sono un territorio
sovranazionale, sono quel famoso
carrefour de l'Europe
: non
solo la Valle d'Aosta, ma tutte le popolazioni delle Alpi sono
cerniera. Quindi l'Europa deve cercare di porre la dovuta
attenzione a queste popolazioni e a queste attività che vengono
svolte, anche a beneficio di tutto il continente europeo.
Con queste brevi considerazioni volevo richiamare l'attenzione
sull'attività che svolgono le popolazioni alpine e gli agricoltori
per contrastare il cambiamento climatico. Noi abbiamo il bosco che
aumenta, che si espande sempre di più, anche a detrimento di tutto
una serie di attività economiche, quindi anche su queste cose ci
devono essere delle attività. Cerchiamo di essere pragmatici e di
fare delle attività che si misurino, che si riescano a
implementare. Qualcosa abbiamo fatto, è un primo passo la legge
sulla mobilità, senz'altro migliorabile ma da lì si può partire,
come sulla pianificazione ambientale, sulla pianificazione
urbanistica, sul consumo del territorio. Senza andare verso la
rigenerazione delle città, cominciamo dalla rigenerazione dei
nostri piccoli borghi, dei nostri comuni, di mettere mano - so che
l'assessore Chatrian ci sta pensando - a un piano urbanistico più
generale che contempli anche queste problematiche, che forse devono
diventare, come lo sono state nel tempo, una delle nostre attività
e soprattutto sono, con questi piccoli passi, delle risposte ai
giovani che hanno messo l'accento su queste problematiche.
Permettetemi solo un auspicio e un augurio. Greta Thunberg sia
forse anche ricordata negli anni e non solo usata. Infatti qualcuno
oggi ha detto che è stato un mezzo! Ecco, questa è la cosa più
triste: che questa ragazzina sia stata un mezzo. La ragazzina ha
senz'altro sollecitato noi adulti su questi temi: speriamo che non
sia stata solo un mezzo e diventi comunque sempre un testimone, non
solo per un anno ma per tanti anni, su questi temi.
Président -
La parole au vice-président Distort.
Distort (LEGA VDA) -
Vorrei subito chiarire che io e il
collega Barocco non ci siamo messi d'accordo, perché quanto ho
appena udito dal suo intervento ha rubato una parte del mio, tanto
che il mio intervento a questo punto diventa la seconda puntata
rispetto al suo.
Io vorrei puntare l'attenzione sul fatto che mi sembra più che
chiaro che il tema dell'ambiente sia un tema trasversale, per cui
qui non si tratta di essere a favore o contro l'ambiente. Nella
maniera più pacifica siamo tutti a favore dell'ambiente e la
disputa personale, la disputa politica si pongono sicuramente sul
piano del chi è più
green
degli altri. È chiaro che
l'obiettivo è comunque non tanto un consenso e una visibilità -
penso che questo sia più che mai chiaro - ma è raggiungere
veramente dei risultati, perché ribadisco quello che diceva il mio
grande mentore Tommaso d'Aquino:
bonum ex integra causa,
cioè si può dire che qualcosa è buono quando poi l'interezza delle
reazioni che questo produce sono buone.
Vorrei semplicemente ripercorrere con voi alcune riflessioni su
alcuni punti della mozione. Il tavolo: concordo con la linea del
collega Aggravi. Veniamo a sapere dalle fonti di informazione, da
interventi, da risposte soprattutto del governo, perché d'altronde
le iniziative sono svolte dal governo, di apertura di tavoli. Di
tavoli se ne sono aperti tanti, l'apertura di un tavolo è di per sé
un fatto positivo, ma diventa assolutamente spietato, giustamente
spietato, il fatto che questo tavolo debba portare dei risultati,
per cui potrebbe essere interessante che si possa portare avanti
un'interpellanza futura, chiedendo che cosa ne è dei vari tavoli
aperti. Questo semplicemente per dire che chiaramente l'apertura di
un tavolo è un atto di per sé positivo, ma nella sostanza neutro,
quindi pensare che la mozione vada a incidere sull'apertura di un
tavolo è un po' limitante. Bisogna osare, bisogna alzare
l'asticella, per cui dobbiamo lottare per l'ambiente, che è il
nostro presente e soprattutto è il futuro nostro e di chi ci segue.
Quindi, osiamo, andiamo avanti e approfondiamo il tema.
Per quanto riguarda il discorso delle misure da attuare, noi
sappiamo che in un sistema, sistema mondiale, sistema territoriale,
ci sono misure passive e ci sono misure attive. Le misure passive
sono quelle relative al contenimento delle cause che generano
turbamento: ridurre il consumo, ridurre il consumo di fonti
fossili, ridurre il consumo di plastica, ridurre il consumo di
qualunque iniziativa che generi delle emissioni, ridurre il
consumo. Queste sono misure passive che hanno un senso se si
riferiscono a numeri ben precisi. Facciamo un esempio: se come
misura passiva noi pensiamo che sia virtuosa l'elettrificazione
della linea ferroviaria, ma come ho già detto in un altro
intervento andiamo a incidere sull'uno percento delle emissioni
nell'ambito ferroviario, - l'uno percento delle emissioni! - vuol
dire che noi stiamo agendo su qualcosa che ha a che fare con l'uno
percento. Matematicamente, visto che si è parlato di matematica,
nel momento in cui si agisce su una variabile che è di poco valore,
le variazioni di quel coefficiente creano delle piccolissime
variazioni nell'ambito del sistema generale. Questo è assolutamente
importante.
C'è una virtuosità alla base fatta anche di piccoli passi, ma
questo è l'ambito della morale: importantissimo e io lo rispetto
profondamente, ma è la morale! Noi dobbiamo andare oltre, dobbiamo
andare nella programmazione di una società. Le misure passive, se
si devono attuare, si deve farlo su coefficienti che creino dei
cambiamenti significativi! Non possiamo pensare di spendere o di
investire 120 milioni di euro per l'elettrificazione di una linea,
se questa va a lavorare sull'uno percento delle emissioni. Come ha
ricordato il collega segretario Vesan, noi siamo il Consiglio
regionale della Valle d'Aosta e giustamente dobbiamo chiederci
effettivamente nel nostro territorio quali sono le variabili su cui
ha senso intervenire.
Per quanto riguarda le misure passive: il consumo di plastica.
Io vorrei fare un riferimento ancora a questo per chiarire una
questione che potrebbe diventare di per sé una fallacia. Il pensare
di contenere,
sic et simpliciter
, il consumo di plastica è
un'azione virtuosa - ribadisco: virtuosa - però immaginiamo come
cambia prospettiva, se invece di contenere il consumo di plastica,
noi andassimo a promuovere il riciclo della plastica, il riuso
della plastica, il pensare che venga presa e riutilizzata,
immaginare che tutta questa plastica che viene raccolta e poi
dobbiamo pensare dove andare a riporla, venga riutilizzata. Io non
sono uno scienziato, lascio alla scienza che si occupi di scienza,
però pongo il problema: si tratta di mettere in atto meccanismi di
prospettiva.
Il discorso relativo invece alle misure attive: ecco la seconda
puntata dell'intervento del collega Barocco, le misure attive. È
vero che ci sono delle azioni negative sull'ambiente che generano
emissioni, ma esistono misure attive sull'ambiente che propongono
delle azioni contrarie, delle azioni benefiche, azioni positive.
Sono iniziative come quelle a cui ha accennato il collega Barocco:
la possibilità di intervenire sulla corretta gestione della risorsa
forestale, intesa non come corpo, ma come tutta la filiera del
legno, la filiera di produzione di ossigeno; misure attive quali la
considerazione del coefficiente di massa dendrica o comunque il
beneficio di alberatura dei centri urbani. Noi abbiamo in Valle
d'Aosta la fortuna di trovarci in un ecosistema in cui il bilancio,
per quanto riguarda la produzione di ossigeno rispetto alla
produzione di anidride carbonica, è un bilancio assolutamente
positivo, grazie a una grande superficie di area boscata.
Ciononostante rimane nell'ambito dei centri urbani,
fondamentalmente del centro urbano principale della città di Aosta,
una concentrazione urbana dove il riscaldamento del suolo per raggi
solari in periodo estivo è assolutamente significativo e dove
invece una massa di chioma può contribuire in maniera
interessantissima a variare quel valore. Pensate che un territorio
urbanizzato dotato di ampia massa dendrica, quindi il fogliame e la
chioma degli alberi, può ridurre la temperatura di due gradi! Due
gradi sono estremamente significativi. Questo deve farci riflettere
se quando di notte anziché dormire con 28 gradi non possiamo
dormire con 26, salvo l'impiego di mezzi di climatizzazione. Però è
molta la differenza che può fare questa iniziativa.
Così come, a questo punto, pensare ad azioni attive investendo
sui consorzi di miglioramento fondiario. I consorzi di
miglioramento fondiario lavorano esattamente in questa linea:
pensare di irrigare delle zone e pensare che queste zone siano
strappate all'arsura e siano inerbite. Noi sappiamo benissimo che
la fotosintesi viene creata anche dal filo d'erba e allora il
pensare che abbiamo una situazione di suolo in cui per effetto
fisico si genera un raffrescamento dato dall'irrigazione, dalla
presenza della cotica erbosa e la possibilità poi nel ciclo diurno
e notturno dell'emissione di rugiada, di umidità. Quindi, teniamo
conto che tutto questo va a incidere in maniera positiva.
Immaginiamo anche investimenti sullo stoccaggio idrico e qui mi
ricollego, mi pare, a interventi dei colleghi Mossa e Vesan. È il
discorso dell'utilizzo delle nostre risorse idriche nella maniera
più corretta: pensare di poter usare l'acqua esattamente per tutta
la filiera relativa alla produzione di energia elettrica, quindi
energia
green
di per sé, dalla produzione idroelettrica
all'acqua come riserva per irrigazione e di conseguenza mitigazione
di quello che l'effetto di desertificazione di arsura del
suolo.
Immaginiamo anche investimenti nell'ambito della filiera
dell'edilizia. Noi ci rendiamo conto che le emissioni prodotte
dall'ambito dell'edilizia per la climatizzazione degli ambienti,
sia invernale sia estiva, generano un consumo energetico imponente,
assolutamente significativo. Siamo, secondo le varie statistiche,
sul 30 percento! Facciamoci solo l'idea del riferimento tra l'uno
percento della ferrovia e qua abbiamo il 30/35 percento per quanto
riguarda gli immobili!
Sono queste le misure da prendere in considerazione ed
esattamente considerando il ritorno al concetto che siamo l'organo
superiore della nostra comunità valdostana. Come Consiglio
regionale noi dobbiamo pensare al territorio, trattare il
territorio esattamente per quello che è e riconoscerlo come
ecosistema. Per definizione scientifica un ecosistema è
contestualizzato e non esiste un ecosistema riproducibile in ogni
parte del mondo, è impensabile una visione di questo tipo. Noi
abbiamo un nostro ecosistema, un ecosistema alpino che può avere
vicinanze e somiglianze con altri contesti alpini. Noi poi, a
differenza di altri contesti alpini, abbiamo peculiarità.
Trattiamo questo territorio come ecosistema, in modo
scientifico, in modo approfondito, quindi trattiamolo in tutte le
sue peculiarità e andiamo a mettere in atto tutte le misure. Mi
ricollego all'inizio e se di apertura di un tavolo si deve parlare,
questo tavolo deve entrare in merito a questi argomenti, al pensare
non soltanto di collegarsi alla linea europea, alla linea di tutte
le agenzie che hanno posto obiettivi per il 2030, 2040, 2050, ma
pensare di usare e di lavorare profondamente sul nostro territorio,
in modo tale da far sì che noi agiamo esattamente sulle variabili
del nostro territorio. Enfatizziamo quelle che hanno valore e
facciamo in modo che le trasformazioni diventino significative per
il nostro territorio e per avere l'ambizione, perché no, di
diventare scuola, ambito sperimentale da riproporre per altri
contesti a noi simili, contesti alpini.
Questa è la prospettiva di un'iniziativa di tutela ambientale.
Chiaramente, rispetto a questa mozione, io non mi trovo minimamente
a essere contrario, però con tutto il rispetto ritengo che sia un
po' uno sparare a salve. Noi cerchiamo di alzare l'asticella delle
nostre ambizioni, andiamo più a fondo e soprattutto decliniamole
sul territorio.
Président -
La parole à l'assesseur Chatrian, en
discussion générale.
Chatrian (AV) -
Ho ascoltato attentamente i vari
interventi e i contributi che i diversi colleghi hanno voluto
mettere in evidenza su un tema così importante. Forse in
quest'ultimo periodo, mai come in questo momento, anche i nostri
studenti ci obbligano e obbligano le istituzioni, i politici, gli
amministratori ad approvare non solo delle misure o delle azioni,
ma dei piani di sviluppo e di strategia per il futuro. La collega
che ha presentato questa mozione, adesso ci dà la possibilità di
poterci confrontare, posizionare e spero anche che ci sia la
possibilità di poter addivenire a una sintesi, dato che la
risoluzione che è stata illustrata dei colleghi di maggioranza ha
tenuto conto per una buona parte delle impostazioni della mozione
che ci è stata presentata.
Io direi che il fenomeno non solo non vada sottovalutato, ma gli
effetti sono evidenti e sono sotto gli occhi di tutti. Io penso che
chi mette oggi in discussione quanto sta succedendo, lo faccia in
una maniera non onesta dal punto di vista intellettuale. Penso però
sia importante fare anche un po' di ordine: chi fa che cosa, che
cosa stanno facendo gli Stati, che cosa sta facendo l'Unione
Europea, cosa sta facendo la Valle d'Aosta per quanto riguarda la
riduzione e la mitigazione principalmente legate alle
emissioni.
È importante, a un certo punto, dettagliare in maniera
scientifica e tecnica, con tanto di dati alla mano. Ho sentito
qualche collega citare l'ARPA, che fa la sua parte, Montagna
Sicura, che sta facendo la sua parte, i Comuni che stanno facendo
la loro parte, le associazioni che stanno facendo la loro parte, ma
- abuso magari di questo passaggio, perché ogni tanto ci si scherza
- penso che questo Consiglio debba decidere da un punto di vista
politico e amministrativo quali sono gli indirizzi. Una mozione o
una risoluzione sono un atto tutto di natura politica importante,
che va a declinare e a decidere che tipo di percorso intendiamo
mettere in campo, con che modalità, in che tempi e con quali
strumenti. Io penso sia questa la parte più bella di questa
discussione. Più bella perché? Lascerei un attimo da parte le
azioni e le misure che sono già state messe in campo per ridurre
ulteriormente le emissioni. Lo dicevano diversi colleghi prima,
baciati forse anche dal nostro territorio e dal fatto che per più
di un terzo è ricoperto da foreste: il nostro valore stimabile non
va oltre una tonnellata a persona, probabilmente perché siamo
fortunati dal punto di vista naturale, ma dall'altro dobbiamo avere
anche la capacità di ridurre ulteriormente quelle che sono le
emissioni.
Ma permettetemi di dire che la sfida forse più delicata e più
importante è legata soprattutto alla questione degli adattamenti ai
cambiamenti climatici. Io penso che sia lì dove noi possiamo fare
la differenza, abbiamo la possibilità di mettere in campo una
strategia 2021-2027 europea, andando a condirla di misure e di
azioni per adattarsi ai cambiamenti climatici. Sarà comunque non
facile, anche perché sarà l'uomo e quindi in questo caso le nuove
leggi che avremo la capacità di mettere in campo per adattarci
comunque ai cambiamenti che citavo prima.
Detto questo, l'ordine del giorno che abbiamo approvato ormai
quasi un anno fa: tra al massimo due mesi avremo i primi risultati
del tavolo di lavoro che è stato costituito. È stato costituito un
tavolo di lavoro di esperti tra i coordinatori, tra i consulenti,
tra le varie associazioni che citavo prima e avremo modo di
valutare nel merito e concretamente con numeri alla mano
l'eventuale certificazione, l'eventuale stato dell'arte del sistema
Valle d'Aosta al livello di emissioni. Su questo la sfida -
permettetemi di dirlo anche da un punto di vista professionale -
sarà soprattutto legata alle emissioni legate ai nostri fabbricati,
a quello che l'uomo ha già realizzato e che per mille motivi sono
comunque fonte di emissioni molto alte. La partita lì non è facile,
ci vanno risorse, ci vanno soldi, ci va cultura, ci vanno gli
ingegneri, gli architetti, i geometri e le figure professionali, ci
va la volontà, ma non è sufficiente: ci va un piano, un piano a
lungo termine, un piano che però sia monitorato. Dall'altra parte
però, come dicevo prima, la partita più difficile sarà sicuramente
quella legata agli adattamenti e questo concetto l'abbiamo inserito
all'interno di questa risoluzione che, ripeto, è un atto tutto di
natura politica, perché ci proietta al 2040, al 2050 e al 2030.
Quali le sfide? La gestione delle nostre acque, è stato detto da
diversi colleghi, la gestione dei pericoli naturali dovuti ai
cambiamenti climatici, la gestione dell'economia forestale. Arrivo
da un incontro molto interessante con i colleghi della provincia di
Trento, dove loro hanno una cultura che parte da lontano, legata la
filiera della foresta e del legno, dove veramente c'è spazio - noi
non partiamo da zero - per rilanciare in maniera robusta, sia nel
settore pubblico che nel settore privato. Ma per fare questo
dovremo incidere sulla prossima programmazione 2021-2027, sul nuovo
PSR. La nostra criticità è diversa dalla loro, dovremo affrontarla
cercando di creare le condizioni a livello di viabilità che oggi
non abbiamo, altrimenti i conti non stanno in piedi e quindi tocca
al pubblico andare a riscrivere le regole del gioco. La gestione
della biodiversità, passando per la salute e senza dimenticarci
della nostra prima industria che è quella del turismo:
l'adattamento nei prossimi anni sarà fondamentale, ma legato non
solo alla temperatura, ma comunque alle modifiche sostanziali.
Ho sentito dire da parte di qualcuno "la vostra risoluzione dice
poco" e allora mi sono soffermato su quello che abbiamo scritto
all'interno di questa risoluzione. Innanzitutto non stiamo
sottovalutando la questione nella maniera più totale, poi però
dobbiamo affrontarla anche in una maniera laica, pragmatica e dove
noi possiamo fare la differenza e incidere, quindi il dialogo con
il nostro governo nazionale - il secondo punto: non so se avete
avuto modo di leggerlo - non è banale! La montagna, ma non solo la
montagna della Valle d'Aosta, quantomeno tutto l'arco alpino
all'interno della comunità europea, è la zona più fragile! Di
questo il governo nazionale e non solo dovrà tenerne conto. Proprio
ieri a Trento e a Bolzano ne parlavamo con i colleghi assessori e
con i dirigenti dei vari settori, di quanto in questo momento le
zone montane siano quelle più fragili.
Qualcuno banalizzava l'ennesimo tavolo: noi ci siamo assunti un
impegno anche con i ragazzi e non solo, con le associazioni, con
gli agricoltori. Prima il collega Barocco metteva in evidenza, con
tutte quelle associazioni e gli attori principali anche motori
della nostra economia, di poter avviare un percorso per scrivere
insieme la strategia regionale di sviluppo sostenibile 2030.
Oltretutto qualche settimana fa abbiamo approvato una delibera che
va in quella direzione, ma è una delibera sempre di indirizzo che
poi va condita di contenuti e di azioni.
Il quinto punto è fondamentale, quello di costituire un gruppo
che ci lavori con degli esperti, oltre ad ARPA, oltre a Montagna
Sicura, ma che ci aiuti a scrivere la strategia 2030 Valle d'Aosta,
cioè principalmente sugli adattamenti ai cambiamenti. Come adattare
la regione più piccola d'Italia, la regione che ha una quota media
che va oltre i 2000 metri, dove abbiamo i quattro 4000 metri più
alti di tutto l'arco alpino, dove la fragilità aumenta dovuta al
nostro collocamento. Ho apprezzato diversi interventi su come fare
tutto questo: non ha etichette l'ambiente, il sano ambientalismo,
il nostro territorio, le azioni, le misure.
Io penso che la sfida sia come raggiungere questi obiettivi, è
lì che ci deve essere il confronto e il dibattito politico, ma con
che soldi, con che mezzi e in che tempi? Penso sia lì tutta la
sfida. Tra qualche mese affronteremo il bilancio 2020 e il
triennale 2020/2022 e tra qualche mese anche la programmazione
europea 2021/2027: è lì che dovremmo essere in grado di fare la
differenza.
All'interno della nostra risoluzione che abbiamo voluto proporre
oggi, abbiamo integrato altri due punti: il punto 6 e il punto 7.
Soffermiamoci, vi chiedo per favore un attimo, sul punto sei che è
fondamentale e non è legato solo alla questione di natura tutta
economica e finanziaria, quanti soldi. No, ma: quante risorse
umane, quante persone e le migliori che possano mettere in campo
gli strumenti a noi legislatori, per poter approvare i migliori
piani, le migliori strategie e soprattutto la futura programmazione
europea 2021/2027. Altrimenti ci riempiamo la bocca di parole, ma
poi non siamo in grado di declinarle in fatti, cioè in azioni, in
misure. Quella del
Carbon Free
e
Fossil Fuel Free
2040 io penso sia geniale e strategica. Ho sentito dire che
dovremmo anticiparla, ma io penso che se riuscissimo a mettere in
campo veramente tutte queste azioni nei tempi dovuti, nei modi
dovuti, concertando con le nostre comunità...! Vi faccio l'esempio
dei ragazzi che abbiamo incontrato come Giunta: ci è stato chiesto
di abbattete le emissioni della parte antropizzata. Gli edifici
valdostani saranno quanti: 150 mila, 200 mila? Ma per modificare
queste emissioni ci va un coraggio che non ci manca, ci vanno le
risorse, ci va un piano, ci va un monitoraggio e ci va un sostegno
anche di natura economica non banale. Coibentare non è sufficiente.
Come viene alimentato, in che maniera e con che fondi? Ma su quello
possiamo fare la differenza al nostro interno.
Ultimo, il punto 7. Entro la fine dell'anno, la prima settimana,
massimo la seconda di gennaio, avere la possibilità di entrare nel
merito della certificazione Carbon Free Valle d'Aosta 2040. Io
penso che questo strumento possa essere spendibile anche da un
punto di vista turistico. Diciamo le cose belle e le cose che
funzionano in Valle d'Aosta. Diciamo che il nostro territorio è
tutelato per oltre il 30 percento. Cerchiamo di avere anche quella
capacità interessante di giocarci la partita sulla nostra prima
industria, perché io penso che su quello ci sia spazio per poter
fare le cose bene.
Termino dicendo che abbiamo declinato i sette punti, partendo
anche dalla base della collega che ci ha stimolato presentando una
mozione, ma abbiamo cercato di darci anche dei compiti, dandoci
anche un certo lasso di tempo e cercando anche di allargare il
tavolo, facendo partecipare non solo dei ragazzi, ma tutti gli
attori. Dall'altra abbiamo cercato di suddividere il ruolo di
natura pubblica, da quello di natura più privata, ma che poi devono
trovare un punto di sintesi.
Penso che alla fine su questo ci debba essere veramente quella
voglia, quel coraggio e quell'ambizione di lavorare con tutte le
regioni dell'arco alpino, anche perché le esigenze e le criticità
non sono uguali, sono simili. Abbiamo comunque anche dei numeri
completamente diversi rispetto ad altre regioni a statuto speciale,
province a statuto speciale o regioni a statuto ordinario, ma penso
che la sfida sia veramente legata principalmente alla seconda,
senza dimenticarci della prima, che è indubbiamente quella di come,
in che maniera e in che tempi condire la strategia, per adattarci
ai cambiamenti climatici. È inevitabile e non solo non è il momento
di sottovalutare l'effetto, quello che comunque percepiamo giorno
dopo giorno, ma dobbiamo avere anche quella visione da cui poi
mettere in campo e quindi approvare quelli che saranno gli atti
successivi. Questo è un atto tutto politico, però da qualche parte
si deve partire e gli atti più di natura amministrativa saranno
indubbiamente il triennale e poi successivamente la programmazione
europea 2021-2027.
Président -
La parole au collègue Mossa.
Mossa (M5S) -
Con il mio intervento vorrei approfondire
quello mio precedente, perché ho notato che per alcuni colleghi i
problemi e le soluzioni legate ai cambiamenti climatici sono ancora
un argomento un po' ostico e se posso contribuire ad amplificare le
loro vedute, purtroppo limitate alla sola contabilità, ne sarei ben
contento.
Venendo a quanto dichiarato prima, il nostro movimento sta
lavorando a un progetto che potrebbe essere realizzato solo se ci
sarà un'ampia condivisione da parte di tutti gli organi
decisionali. Abbiamo fatto un'analisi delle opportunità legate
all'ambiente, quali le grandi riserve d'acqua, l'attrattiva
turistica e gli utilizzi zootecnici, abbiamo fatto un'analisi delle
minacce e dei rischi che possono influenzare a danneggiare queste
opportunità, quali
in primis
il cambiamento climatico -
spero che i colleghi, che non sono attenti poi non dicano di non
aver capito - inteso come un forte aumento di temperatura in alta
quota, possibili grandi eventi atmosferici e correlati disastri, il
danneggiamento dell'ecosistema, i danni sull'equilibrio
idrogeologico anche a valle e l'inquinamento derivante da
microplastiche ed altri elementi inquinanti trasmessi attraverso le
acque. Le nostre debolezze sono l'assenza o l'insufficienza della
conservazione dei ghiacciai in alta quota, mentre le nostre forze
sono il consolidato sistema di riserve idriche per l'idroelettrico.
Le conseguenze, se noi interveniamo efficacemente su queste minacce
e sui rischi, sono: il ritiro e l'esaurimento dei ghiacciai, il
decadimento dell'ecosistema naturale, la difficoltà di utilizzo
degli alpeggi e l'incremento delle malattie zootecniche, la
variazione improvvisa della durata delle stagioni e il conseguente
accorciamento della durata dei soggiorni turistici, una maggiore
rischiosità e l'aumento dei costi di manutenzione degli impianti
funiviari e l'insufficienza media di disponibilità idrica per tutti
gli usi. I rimedi necessari e possibili a queste minacce e rischi
sono sistemi di protezione dei ghiacciai e raccolta delle
microplastiche, la preservazione degli ecosistemi e la prevenzione
dei rischi idrogeologici; per questo occorrono investimenti
significativi nella ricerca e nella sperimentazione. Il
monitoraggio intensivo dei parametri critici, il monitoraggio e gli
interventi di manutenzione preventiva delle infrastrutture.
Chi lo può fare? Ecco la risposta importante, quella che magari
a qualcuno può essere sfuggita nel mio precedente intervento. Gli
attori importanti ai quali mi riferivo sono, ad esempio, la
Fondazione Montagna Sicura, l'ARPA e CVA, quest'ultima ovviamente
se non priva privatizzata o svenduta a Iren, ma anche i vari
assessorati che possono concorrere in questi progetti. È necessario
un confronto diretto di tutti questi attori, un tavolo che lavori a
un progetto incisivo e condiviso. Spero, con questo mio ulteriore
intervento, di essere stato finalmente chiaro. Diversamente, non
trattandosi di matematica, inviterei chi ancora non ha capito a un
incontro per un approfondimento, che non può certo essere esaustivo
in un'aula del Consiglio e in un tempo così limitato.
Dalle ore 12:21 riassume la presidenza la presidente
Rini.
Rini (Presidente) -
Ha chiesto la parola il collega
Ferrero.
Ferrero (MOUV') -
Io non vorrei inibire il fervore
ambientalistico di alcuni colleghi, ma guardando le iniziative,
guardando la risoluzione che è arrivata, vorrei richiamare sul
fatto che stiamo impiegando - per carità, non voglio svilire gli
argomenti - ore e ore e ore di Consiglio sulla base di iniziative
che propongono tavoli di confronto, tavoli di discussione,
riunioni. Ecco, io sono sempre stato convinto (è un mio limite) che
se si vuole non risolvere un problema si fa un bel tavolo di
lavoro, un comitato di pilotaggio o cose del genere. Io vorrei
richiamare al fatto che, al di là degli impegni che sono già stati
presi, anche in parte dal governo regionale, continuare in maniera
così ostinata a portare in Consiglio e a occupare buona parte del
dibattito sul cambiamento climatico globale, sul quale noi possiamo
sicuramente avere un piccolo, un minuscolo influsso, possiamo fare
qualcosa, ma io lo ritengo a questo punto veramente una cosa
stucchevole.
Io inviterei veramente tutti a farsi un esame di coscienza. Se
qualcuno vuole avere la bandierina da ambientalista, ma se
l'appunti! Si punti lo spillo sul petto, non ci sono problemi,
saranno gli ambientalisti! Ma qui stiamo andando oltre quella che
secondo me è la funzione del nostro Consiglio regionale, perché se
è vero che l'ambiente è una tematica importantissima, che abbiamo
già peraltro trattato, è peraltro vero che ci sono una marea di
altri problemi che riguardano i valdostani. Non dimentichiamoci che
noi siamo consiglieri regionali e non siamo deputati, di
conseguenza richiamerei umilmente al fatto di occuparsi dei
problemi che sono i nostri problemi, che sono la sanità, che sono
il lavoro in Valle d'Aosta, che sono problemi che interessano
realmente i cittadini. Ci sta anche l'ambiente, ma monopolizzare
interi Consigli regionali, presentare anche un'altra risoluzione
che mi è arrivata qui sul tavolo, l'ennesima, sul fatto che
dobbiamo promettere, dobbiamo vederci, dobbiamo trovarci sui
tavoli! Ma io vi prego veramente, vi prego: un esame di coscienza!
Avete, chi si è preso la briga di continuare a fare questa
iniziativa, avete la primogenitura sulla protezione ambientale! Da
parte mia ce l'avete e non v'è la porterà via nessuno, ma torniamo
a parlare dei problemi che riguardano i cittadini. Questo è un
problema che, in questa maniera, può essere affrontato a livello
nazionale. Che ci sia stato uno stimolo da parte nostra è giusto,
ma per cortesia torniamo a parlare delle cose che interessano ai
valdostani.
Presidente -
Ha chiesto la parola la collega Pulz.
Pulz (ADU VDA) -
Vorrei veramente ringraziare di cuore
l'Assessore, che mi ha stupito con effetti speciali, e tutti gli
intervenuti per i preziosi apporti al nostro dibattito, anche per
l'ultimo, sebbene non ne condivida nemmeno un pezzetto. Ma sono
tutti preziosi, perché l'emergenza del cambiamento climatico è
davvero e deve essere assolutamente un tema trasversale. Qui non è
un problema di bandierine, di chi è davvero ambientalista e di chi
non lo è e se questo problema non riguarda i valdostani, io
veramente non capisco quali problemi riguardino i valdostani.
Certo, ce ne sono molti e molti altri, ma questo è uno ed è grande
e sarebbe, secondo me, un ottimo segno per tutta la comunità
trovare l'unanimità in quest'aula, dopo tutto questo dibattito.
Purtroppo devo dire che mi è dispiaciuto, se posso essere molto
sincera, ricevere questa risoluzione stamattina, perché così ho
potuto leggerla solo velocemente. Invece avrei gradito poterci
ragionare magari ieri o nei giorni scorsi, a meno che non l'abbiate
scritta questa notte. Se l'avete scritta questa notte, secondo me
avreste potuto dormire sogni tranquilli, perché in fondo abbiamo
fatto forse un lavoro doppio e magari bastavano alcuni emendamenti,
non lo so.
Comunque voglio dire ancora due cose, prima di chiedere un
momento di sospensione che magari possiamo anche fare nella pausa
pranzo, se la Presidente è d'accordo, per non occupare troppo
tempo, per mettere insieme questi testi, per trovare una soluzione
che vada bene per tutti e un testo definitivo. Inviterei poi a
questa sospensione tutti coloro che vogliono sottoscrivere, che
vogliono votare per questa mozione, chiaramente insieme
all'Assessore.
Ma prima di questo vi vorrei dire ancora due cose e fare due
ragionamenti con voi molto aperti. A me sembra strano quello che
costantemente si dice in quest'aula a proposito dei tavoli,
in
primis
perché questo tavolo - lo avevo letto sui giornali e la
collega Morelli lo ha confermato prima - lo avete promesso voi ai
giovani, lo ha promesso l'Assessore, lo ha promesso il Presidente
ai giovani del
Fridays for Future
e d'altronde bisogna stare
attenti alle promesse che si fanno ai giovani. Io lo vedo con mia
figlia che ha 16 anni: mai promettere ai ragazzi qualcosa che poi
non si mantiene, perché i giovani sono seri, sono puri, sono ancora
puri, per fortuna. D'altronde io non capisco perché ce l'abbiate
tanto con i tavoli. A parte che il tavolo, scusate se mi permetto,
ma è un oggetto altamente erotico, nel senso che è un oggetto
d'amore per la democrazia: in questo senso, nel senso etimologico
che il collega Distort non può non apprezzare, è un oggetto
d'amore, quindi erotico per la democrazia. Se non ci mettiamo
intorno a un tavolo, come caspita facciamo a discutere, a
confrontarci e poi arrivare a delle conclusioni condivise?! Mi
dicono che la politica è mediazione, ma la mediazione si fa attorno
a un tavolo, credo io. Io i tavoli gli adoro, siano tondi,
quadrati, ellittici, alti o bassi, di qualsiasi materiale, di
legno, di marmo, magari di plastica è meglio di no.
Comunque, attorno a questo tavolo mettiamoci pure chi volete,
gli enti che avete detto, che diceva il collega Mossa, Montagna
Sicura, l'ARPA e chi volete, però è fondamentale che ci siano i
nostri giovani, a cui abbiamo fatto precise promesse ed è
fondamentale, lo ribadisco, che ci siano scienziati del clima. E
faccio già una proposta, così andiamo avanti con i lavori: il
professor Pasini del CNR, una personalità di tutto rispetto, aveva
già dato la sua disponibilità. Lui è proprio uno scienziato del
clima e quando era venuto in Valle d'Aosta per quella serata
strepitosa in biblioteca, aveva già dato la sua disponibilità,
quindi avremmo già anche un nome.
Per quanto riguarda il testo della risoluzione, che ho guardato
troppo velocemente, posso già dire però due o tre cose. A me spiace
un po', poi magari l'Assessore me lo spiegherà meglio, il fatto che
vogliate togliere questa dichiarazione dello stato di emergenza
climatica e ambientale, che è stato riconosciuto dal Comune di
Aosta, con il quale credo che dobbiamo anche interloquire, ma è
stato anche riconosciuto dalle Regioni Liguria e Toscana, dalla
Francia, dalla Spagna, dall'Irlanda, dal Canada, dalle
amministrazioni scozzesi e gallesi, da diciassette città
australiane, da 365 città del Québec, dall'amica Catalogna, da papa
Francesco, anche se non da Les Combes. Perché noi non lo possiamo
fare, questo a me non è chiaro e magari con qualcuno me lo
spiegherà.
Altro punto a cui non vorrei rinunciare, è quello
sull'informazione ed educazione dei cittadini verso un uso più
responsabile delle risorse naturali, perché noi ci illudiamo che le
risorse naturali siano infinitamente rinnovabili.
In ultimo, per non criticare sempre, ma per sottolineare le cose
positive, come diceva l'Assessore, va benissimo il richiamo sulla
situazione particolare dell'arco alpino che avete aggiunto,
meravigliosa idea che non avevo avuto e aggiungiamoci pure i
giardinieri delle Alpi, come li ha definiti il collega Barocco.
Ottimo anche il punto sul bilancio, molto concreto e programmatico,
perché senza investimenti purtroppo si può fare ben poco. Quindi,
ribadisco se si può avere un momento di sospensione, quando lo
ritenete opportuno.
Presidente -
Vista l'ora e ricordando che alle due c'è
anche una conferenza stampa organizzata dalla Presidenza del
Consiglio, se è necessaria una sospensione, io vi chiedo di
sospendere per potervi riunire subito. Interviene brevemente
l'assessore Certan e poi sospendiamo la seduta, così poi riusciamo
ad andare avanti. Prego, assessore Certan, ha la parola.
Certan (AV) -
Intervengo brevemente in questa discussione
certamente interessante e che credo riguardi sicuramente i
cittadini valdostani e anche il futuro della nostra regione. Vorrei
solo sottolineare due aspetti che mi sono sembrati molto importanti
e dei quali abbiamo parlato anche a livello di governo regionale,
cercando proprio di essere trasversali, come ha ricordato
l'assessore Chatrian. In tutti gli interventi questo aspetto è
stato ripreso, l'importanza della trasversalità e che quindi in
ogni settore si sia competenti su questo argomento.
Riprendo, perché mi è sembrato molto puntuale, l'intervento che
ha fatto il collega Distort, sul fatto dell'ecosistema che non è
riproducibile dappertutto nello stesso modo in tutto il mondo, ma
che ogni territorio ha il suo ecosistema. Lei è stato molto
concreto nel toccare questo aspetto e credo che in realtà sia
quello che dovremmo fare, in modo pratico e operativo, anche nelle
scuole, perché è evidente che per poter intervenire e in qualche
modo sostenere un ecosistema, bisogna conoscerlo, quindi in ogni
territorio, per i ragazzi e nelle scuole, deve esserci
un'educazione alla conoscenza del territorio e dell'ecosistema in
cui in qualche modo si è inseriti. Il ruolo della scuola,
dell'istruzione e della cultura è fondamentale e a questo proposito
concludo ricordando anche alla collega Pulz che nella
programmazione triennale della formazione degli insegnanti sono
stati inseriti due punti. In particolare, nella delibera approvata
sul piano triennale vi è una competenza nelle scienze sperimentali
e sono stati inseriti due punti riguardanti proprio la formazione
sulle problematiche ambientali verso l'Europa 2030, non tanto
perché si è diventati ambientalisti o si vuole diventare tutto d'un
colpo ambientalisti o ecologisti, ma perché crediamo che sia
importante che gli insegnanti siano preparati, chiaramente in modo
scientifico. Vi è poi un altro punto: promuovere la sensibilità e
l'attenzione degli studenti verso le valenze ambientali a partire
dal proprio territorio. Questo credo sia proprio un passaggio che
va nella direzione sollecitata e auspicata dal collega.
L'ultimo passaggio. Sono d'accordo che i ragazzi e soprattutto
gli studenti, che in questo momento hanno preso delle posizioni
riguardo a questa tematica, si sono anche appassionati ed è normale
che sia così, anche a quell'età, non siano strumentalizzati, non
siano usati, non siano dei mezzi. Io credo che insieme a loro
bisogna lavorare in modo serio, onesto, in modo direi competente,
perché gli insegnanti devono essere sicuramente dei fari e dei
punti di arrivo e di partenza per gli studenti; non credo che
vadano strumentalizzati come dei mezzi, come forse a volte si sta
facendo. Sono d'accordo anch'io e credo che sia il collega Barocco
che ha fatto questo passaggio, proprio sul non utilizzo delle
persone per dei fini personali di qualche
lobby
o di
qualcuno. Io su questo vorrei aprire anche un piccolo semaforo
giallo, perché si faccia attenzione a non farsi portare dalle mode,
ma si vada invece in modo serio a lavorare e a costruire
metodologie che servano per far andare in una direzione diversa,
forse anche riguardo questo tema, i nostri giovani.
Presidente -
Grazie, colleghi. Il Consiglio è sospeso per
permettere la riunione ai fini di adire a una convergenza sulla
tematica. I lavori riprenderanno alle ore 15:30.
---
La seduta termina alle ore 12:35.
