Classificazione
ACQUE



Oggetto del Consiglio n. 969 del 2 ottobre 2019 - Resoconto
OGGETTO N. 969/XV - Reiezione di mozione: "Impegno per la
modifica del piano di tutela delle acque e per la previsione di
incentivi per l'acquisizione di strumenti di misurazione di
portata".
Distort (Presidente) -
Punto n. 6 dell'ordine del giorno.
Per l'esposizione della mozione, la parola al consigliere
segretario Vesan.
Vesan (M5S)
- Questa nostra mozione è finalizzata a
intervenire sul piano di tutela delle acque, che attualmente è
sottoposto a VAS, quindi riceve già osservazioni da parte degli
stakeholder
e da tutte le persone interessate a livello
regionale, però mentre spesso e volentieri gli interventi che sono
stati presentati di modificazione e di partecipazione al piano di
tutela delle acque sono di tipo, se vogliamo, privatistico, nel
senso che sono fondamentalmente portati da chi è portatore di un
interesse privato, ci sembra giusto che sia invece la Pubblica
Amministrazione a difendere interessi che sono esclusivamente
pubblici e, sulla scorta di questo, abbiamo presentato questa
mozione. Il piano di tutela delle acque negli elaborati diciamo
finora predisposti, ancora non approvati, prevede però nelle norme
tecniche di attuazione all'articolo 22, che le derivazioni idriche
siano dotate di apposito sistema di misurazione...
Presidente -
Chiedo silenzio in aula, non si riesce a
sentire l'intervento del collega Vesan; prego, collega,
prosegua.
Vesan (M5S)
- ... l'attuale situazione però vede che la
stragrande maggioranza delle derivazioni idriche sul territorio
della Valle d'Aosta sono completamente prive di un sistema di
misurazione validato e certificato, tutto questo si traduce in più
problemi: prima di tutto ci sono conflitti significativi fra i vari
derivatori di acqua sull'utilizzo delle stesse e soprattutto spesso
e volentieri si viene a creare la mancanza completa del previsto
deflusso minimo vitale ora chiamato... è vero che l'uso dell'acqua
è plurimo in Valle d'Aosta e che a valle di certi utilizzi c'è
un'immediata cessione nuovamente del corso d'acqua. La
sovrapposizione delle derivazioni però provoca tristemente il fatto
che vengono essiccati completamente i corsi di acqua in Valle
d'Aosta. In Valle d'Aosta siamo preoccupati perché spesso e
volentieri ci sono episodi di inquinamento che causano temporanee
morie di pesci: c'è stato il caso di Brusson recentemente, ma ce ne
sono stati numerosi altri in altri corsi d'acqua ma, a maggior
ragione, si priva completamente di qualunque forma di vita un corso
d'acqua nel momento in cui l'acqua viene derivata in modo completo.
Sulla scorta di questo, noi vorremmo che questo deflusso minimo
vitale fosse garantito e fosse garantito per il mezzo di sistemi
che controllano anche quanta acqua rimane all'interno dei corsi
d'acqua, cosa che attualmente non viene assolutamente fatta. Oltre
a questo, è importante valutare anche quali sono i consumi di acqua
sul territorio della Valle d'Aosta.
La nostra proposta prevede di salvaguardare e quindi di
mantenere al di fuori di questa nostra impegnativa tutte le
derivazioni di tipo idropotabile. D'altra parte, avere e bere acqua
potabile è un uso dell'acqua assolutamente prioritario. Per quanto
riguarda il suo consumo sul territorio regionale, si prevede
l'utilizzo di 53 milioni di metri cubi; può sembrare un utilizzo
particolarmente impegnativo ma non è così. In realtà, le
derivazioni a uso irriguo superano i 773 milioni di metri cubi e le
derivazioni a uso idroelettrico arrivano a 16 mila milioni di metri
cubi d'acqua, quindi stiamo parlando di prelievi particolarmente
consistenti che investono la grande maggioranza dei corsi di acqua
sul nostro territorio.
Noi vorremmo che, al di là della possibile deroga, per quello
che riguarda l'uso idropotabile, quindi l'uso primario ai fini di
tutelare la possibilità di bere acqua potabile per i cittadini, gli
altri usi non possano prescindere rispetto al deflusso minimo
vitale. Per poterlo fare, è indispensabile che ci siano gli
apparati di misurazione e quindi in questa mozione si chiede di
inserire nel piano una sospensione di tutte le concessioni che non
siano a uso idropotabile fino all'installazione di un certificato
sistema di misurazione dell'acqua prelevata e dell'acqua residua.
Sulla scorta di questo, rendendoci conto che, pur avendo tardato
tantissimo all'inserimento di questi impianti di misurazione, se il
piano di tutela delle acque, che peraltro lo prevede, non individua
nessun tipo di ossatura, scadenza, sanzione per l'inserimento di
apparati e misurazione, riteniamo che facilmente, visto che fa
particolarmente comodo poter prendere di più di quello che è
concessionato, questi saranno installati con tempistiche che
probabilmente non garantiranno la sopravvivenza ai nostri corsi
d'acqua.
Proponiamo quindi, da una parte, la sospensione temporanea delle
derivazioni a uso irriguo e idroelettrico fino a che non è
installato un sistema di misurazione e la contestuale adozione di
provvedimenti di incentivazione per l'acquisto degli apparati di
misurazione; vista l'utilità generale dell'esistenza di questi
apparati, è meritevole il fatto che questi siano sostenuti dalla
Pubblica Amministrazione. Oltre a questo, sappiamo che, in realtà,
il deflusso minimo vitale, oltre a non essere rispettato perché non
è misurato, non è rispettato perché lo stesso piano di tutela delle
acque prevede delle deroghe e delle deroghe piuttosto
significative, ce ne sono di tutti i tipi: alcune sono legate
esclusivamente all'uso idropotabile - su queste siamo favorevoli al
loro mantenimento -, altre sono fondamentalmente legate all'uso
irriguo e sono non sostanzialmente ma in parte gli antichi diritti.
Gli antichi diritti consistono in diritti di derivazione che
storicamente portavano via tutta l'acqua da parte del corso d'acqua
e quindi, sulla scorta di questo, viene mantenuta questa
possibilità trascurando quello che, secondo noi - e spero secondo
tutti -, è il più importante diritto al mantenimento della vita e
della funzionalità dei corsi d'acqua. L'assenza di acqua nei corsi
d'acqua non solo impedisce la vita delle trote, ma di qualunque
tipo di abitante del corso di acqua che sia vegetale che siano le
piante che vivono lungo il tratto le cui radici approfittano
dell'acqua che transita nell'alveo e quindi si sterilizza
completamente il corso d'acqua. Sulla scorta di questo, noi
chiediamo che tutta la serie di deroghe previste al deflusso minimo
vitale, sempre fatto salvo l'uso idropotabile, siano cancellate
dalla scheda e che l'acqua che si possa derivare dai corsi d'acqua
sul territorio della nostra regione sia esclusivamente quella che
non impedisca la sopravvivenza della vita all'interno del corso
d'acqua. Non è tantissimo, stiamo parlando semplicemente di
misurare e garantire il fatto che i nostri corsi d'acqua non
diventino spesso e volentieri dei corridori di cemento,
completamente asciutti, che non danno nessun tipo di apporto
all'ambiente in generale della Valle d'Aosta.
Mi sarebbe piaciuto dare indicazioni puntuali e precise su quali
sono i corsi d'acqua per i quali si presenta questo problema,
naturalmente chiunque li può osservare percorrendo la Valle d'Aosta
nella stagione estiva, dove vediamo che i corsi d'acqua anche
significativi si ritrovano all'altezza del Fondovalle completamente
depauperati dalle derivazioni, non dalla stagionalità. Non siamo
riusciti ad avere dall'Ufficio regionale un elenco esaustivo di
queste deroghe tuttora esistenti, confidiamo che l'Assessore ce le
voglia far pervenire nel più breve tempo possibile, avendole già
richieste più volte in commissione ma soprattutto confidiamo che
nel piano tutela delle acque... è vero che la sua denominazione è
stata estesa a piano di tutela e valorizzazione, però forse bisogna
prendere in considerazione la valorizzazione di tipo economico solo
se consideriamo parimenti anche la tutela dello stesso corso
d'acqua, visto che è per questo che predisponiamo il piano.
Presidente -
È aperto il dibattito generale. Ha chiesto
la parola il collega Nogara.
Nogara (AV)
- Io ho seguito tutte le commissioni
consiliari dove si è parlato del PTA già dalla passata legislatura.
Soprattutto adesso mi sembra che, se non sbaglio, l'assessore
Borello per presentare il PTA sia venuto tre o quattro volte
proprio per presentare tutte le modifiche, si è richiesto anche di
fare degli appunti sul PTA per poter fare al limite delle
correzioni. Per quanto riguarda quanto ha appena affermato e
spiegato il collega Vesan, innanzitutto la sua presentazione dei
corsi di acqua valdostani mi è sembrata un po' catastrofica.
Secondo lei, praticamente tutti i corsi di acqua valdostani a un
certo punto non hanno più acqua perché il minimo deflusso vitale...
da quello che ho capito, secondo lei, praticamente è inesistente
dappertutto, dove ci sono delle prese agricole, dove ci sono...
però mi scusi, se non è così, forse l'ho interpretata male. Non
viene rilevato... è il problema che è stato sollevato tante volte
in commissione; perché è stato sollevato? Soprattutto perché noi
qui in Valle d'Aosta non prendiamo alcun tipo di contributo
dall'Europa, dal PSR, perché non abbiamo questi rilevatori. È stato
detto - ed è stato detto proprio in commissione - che è
urgentissimo fare questo tipo di lavoro perché altrimenti già le
nostre finanze a livello regionale hanno dei grossi problemi, fino
ad ora erano quelle che aiutavano l'agricoltura, perché qua si
parla... io parto soprattutto dall'uso agricolo delle acque. Noi
abbiamo tutti gli impianti di irrigazione che incominciano a essere
datati, abbiamo grosse problematiche sotto questo punto di vista ed
è auspicabile che il più presto possibile si facciano questi
interventi, ma so anche che ci si sta già muovendo in questo
settore. Io ho qualche dubbio, probabilmente mi sbaglio anche, ma
dire di sospendere il fatto di lasciar fare i prelievi anche a uso
agricolo o uso idroelettrico non si può fare per me. Se avessi dei
terreni anche dove uso dell'acqua da un ruscello, dove c'è un
consorzio che usa quest'acqua in tutto il territorio e lei mi
dicesse che non lo posso usare perché non ho il rilevatore... ma
chi me l'ha detto che non lo posso usare? Io ho i miei diritti e
voglio che vengano applicati. Poi sul fatto che si debba mettere il
rilevatore sono perfettamente d'accordo con lei e bisogna farlo al
più presto possibile, è quello che chiedo all'Assessore, chiedo a
chi è preposto a fare questo che si faccia nel più breve tempo
possibile. Fare quello che chiede lei, secondo me, è contro la
legge, cioè verrebbe sicuramente impugnato perché non si può fare
una cosa del genere.
Lei però del minimo deflusso vitale ne ha parlato, ha detto che
ci sono tante problematiche, cioè ci troviamo in Valle d'Aosta,
tanti torrenti dove vediamo che manca l'acqua. Io ho percorso tanto
il territorio della Valle e ci sono dei torrenti, se vuole, gliene
elenco anche, che se lei va nella parte più alta solo in primavera
vede l'acqua, poi passa sotto quando manca un po' e rispunta magari
un chilometro più a valle, senza che ci sia nessuna presa d'acqua.
Poi sul fatto del minimo deflusso vitale che ci siano delle prese
d'acqua che prendono più di quello che dovrebbero prendere... c'è
il servizio del Corpo forestale valdostano che è preposto al
controllo di questi torrenti. Io non penso che si faccia finta di
niente: le dico questa cosa, perché è a mia conoscenza che tante
sanzioni sono state fatte per queste problematiche e c'è un
controllo costante, perché, bene o male, quando sei in una
giurisdizione, sai benissimo come la portata dei torrenti... si
nota subito se c'è un qualcosa che non funziona. Io le dico che c'è
un controllo costante di queste cose, perciò io quando ho esordito
dicendo che lei ha fatto un po' una visione catastrofica dei
torrenti valdostani è per questo motivo, solo per quello. Auspico
anch'io, come ha sostenuto lei, che al più presto possibile questi
misuratori si mettano ma per due motivi... no, per un motivo
principale: quello intanto di una regolazione appunto che non ci
saranno più discussioni su quanto si preleva, su come si preleva,
se si secca un torrente o non si secca; la seconda proprio per
poter accedere ai contributi europei previsti dal PSR, perché
altrimenti abbiamo visto in questi anni le problematiche, abbiamo
sempre meno soldi da investire in questo settore e a questo punto
ci sarebbe la possibilità di rimettere un po' di denaro per
rimettere un po' a posto l'apparato idrico regionale, soprattutto
io parlo per l'agricoltura.
Presidente -
Ha chiesto la parola la collega Pulz.
Pulz (ADU VDA)
- Questa mozione, secondo noi, è molto
bene impostata e ci complimentiamo con i colleghi Cinque Stelle. Il
tema dei misuratori risulta infatti essere molto importante. Il PTA
precisa in proposito, riassumendo, che devono essere installati
idonei misuratori della portata del corso di acqua, che andrebbero
verificati e omologati dalla Regione e sistemati a monte e a valle
dell'opera di presa e delle portate derivate, attrezzati con
sistemi di telelettura delle misure effettuate, che consentano il
controllo del rispetto dei prescritti rilasci e deve essere
stabilita una portata di deflusso ecologico che dovrebbe essere
lasciato sempre, appunto, per garantire la qualità e la quantità
delle acque, perché il torrente non subisca un degrado: questo lo
dice la legge nazionale, il decreto n. 30 del 2017. Siamo stati
informati del fatto poi che sono stati modificati gli allegati 5 e
7 del PTA e, in particolare, nell'allegato 7 è stata inserita una
parte del tutto nuova, che introduce sanzioni amministrative nei
confronti di coloro che prelevano dai torrenti più acqua del
dovuto. Vogliamo fermarci un attimo su questo punto, che ci sembra
molto importante. Con i portatori di interesse nella riunione del
tavolo tecnico, quella del 23 maggio scorso, si era discusso in
particolare delle misure necessarie nelle aree che sono oggetto di
tutela per proteggere le specie e gli habitat presenti, che
dipendono direttamente appunto dall'ambiente acquatico: i laghi
naturali, gli invasi artificiali, i ghiacciai, le aree
deglacializzate, i corpi idrici che concorrono alla ricarica degli
acquiferi destinati al consumo umano, le aree poi di interesse
storico-culturale e paesaggistiche, le zone umide, le cascate e le
torbiere, i tratti iniziali dei corsi di acqua superficiali, nonché
tutti i territori posti al di sopra di quota 2000 metri.
Sappiamo che il documento, il PTA, è già stato presentato alla
VAS anche per questa parte nuova, che non è mai stata oggetto di
esame, di discussione ai tavoli per quanto a noi risulta. Nella
parte che è stata aggiunta si dice testualmente che
"
nell'esercizio delle derivazioni di acqua pubblica a qualsiasi
uso destinata la portata massima indicata negli atti concessori o
subconcessori costituisce un limite alla portata derivabile e non
può essere superata; il suo superamento determina l'applicazione
delle sanzioni amministrative e l'applicazione dei provvedimenti di
sospensione... In assenza dei sistemi di misurazione, il
superamento della portata media determina l'applicazione delle
sanzioni amministrative e l'applicazione dei provvedimenti di
sospensione previsti dalla normativa vigente, oltre che il
pagamento di eventuali canoni aggiuntivi...
". Questo il
testo.
In questa parte delle norme che è stata aggiunta, appunto
l'allegato 7, è prevista una sanzione nei casi di prelievi
eccessivi e per la mancata installazione dei misuratori di cui
stiamo parlando. In quest'ultimo caso però la sanzione - e noi
vorremmo puntare su questo aspetto - è decisamente ridicola: si
parla da 1000 a 6000 euro solo in caso però di mancata ottemperanza
a diffida, laddove di fatto il misuratore costa molto di più, cioè,
detto in parole chiare, molto chiare, conviene alla fine pagare la
multa piuttosto che mettere il misuratore. Anche le altre sanzioni
non risultano di fatto rapportate al guadagno ottenuto utilizzando
le maggiori quantità di acqua prelevata e quindi sono simboliche e
non assumono un reale valore dissuasivo, cioè non sono punitive,
anzi. La stessa cosa vale per i periodi di sospensione: due mesi al
quarto anno consecutivo di inadempienza. Se poi i periodi di
sospensione vengono eseguiti in inverno quando c'è pure poca acqua,
difficilmente compensano i prelievi fatti in più durante l'estate
quando l'acqua è abbondante. Inoltre il tutto è condizionato dal
fatto che gli illeciti vengano scoperti perché, è chiaro, bisogna
scoprirli e scoprirli ma per tre anni consecutivi, come se fosse
possibile controllare tutti gli impianti ogni anno. Il controllo
sarebbe automatico nel caso in cui venissero messi i misuratori,
che sulla carta sono obbligatori, ma se non si mettono, si paga una
sanzione che vale un decimo del costo del misuratore e comunque
possono essere sanzionati solo se c'è stata prima una diffida. A
noi sembra di poter concludere dicendo che questo è un bel premio
di fatto agli inadempienti, un premio che sa tanto delle peggiori
prassi tutte italiane. Crediamo fortemente che questa parte
meriterebbe un'approfondita riflessione e anche un'urgente
revisione. Aggiungeremo poi qualche osservazione nella
dichiarazione di voto.
Presidente -
Ha chiesto la parola il collega Luboz.
Luboz (LEGA VDA)
- Sicuramente l'argomento è importante,
anzi direi in salsa valdostana fondamentale, perché come diceva già
Emile Chanoux: "
la Vallée d'Aoste est fille de ses eaux
",
per noi sono importantissime le nostre acque. I misuratori di
portata... sentivo adesso la collega Pulz che leggeva quanto
estratto del piano di tutela delle acque, parrebbe che sia
necessario, anzi obbligatorio porre il misuratore di portata a
valle e a monte dell'opera di presa. Capisco che sulla carta si
possa scrivere tutto, ma coloro che scrivono forse non sempre si
rendono conto della realtà della conformazione della nostra valle.
Mi immagino di porre un misuratore di portata all'opera di presa
del consorzio irriguo che gestisco. Ogni tre per due, durante
temporali estivi, questi misuratori di portata sarebbero spazzati
via, a volte bisogna anche saper declinare laddove sia necessario o
meno. Sicuramente ci sono corsi d'acqua dov'è ragionevole andarli a
porre: mi vengono in mente alcuni torrenti in sinistra orografica
rispetto all'asse principale della Dora Baltea, ma in altre realtà,
dove il corso d'acqua soprattutto è abbondante durante tutto
l'anno, perché fondamentalmente i principali torrenti delle valli
laterali non mi risulta che siano in sofferenza idrica... quindi lo
trovo un discorso delicato, complesso, probabilmente ancora da
perfezionare e da affrontare meglio. A volte mi pare che le
popolazioni alpine, le popolazioni di montagna che conoscono bene
la realtà in cui vivono siano un pochino prese, non dico ad
ostaggio, da coloro che hanno una mentalità un pochino forse
diversa e che non capiscono le esigenze oppure la naturale
evoluzione della vita in montagna. Racconto un piccolo aneddoto a
ragione di quest'affermazione: alcuni anni fa... davanti a casa mia
c'è una fontana da cui zampilla quotidianamente, 24 ore al giorno,
365 giorni all'anno, acqua potabile. Un giorno un turista viene lì
e mi dice: "com'è possibile che sprecate tutta quest'acqua?" Non
abbiamo riserve su cui appoggiarci per frenare l'acqua. L'acqua
scende in forma naturale e quindi, laddove è possibile, ovviamente
senza precludere la naturalezza del corso d'acqua e quindi il
deflusso minimo vitale deve essere garantito, per la carità,
sfruttiamola quest'acqua, a livello irriguo, a livello
idroelettrico e anche a livello di alimentazione delle sorgenti
che, ahimè, stanno scomparendo.
Presidente -
Ha chiesto la parola il collega
Cognetta.
Cognetta (MOUV')
- Ho ascoltato con attenzione quanto è
stato detto dai colleghi fino a questo momento rispetto a questa
mozione e mi sorgono una serie di dubbi che vorrei venissero
chiariti prima di arrivare alla votazione di questa mozione.
C'è un primo ragionamento che vorrei fare. Attualmente, oggi,
quando una società che turbina acqua a uso idroelettrico non
rispetta il deflusso minimo vitale, che sanzioni ha? Io so che non
ha sanzioni. Le sanzioni sono pari a zero. In passato abbiamo visto
casi di società - e li abbiamo trattati anche in quest'aula - che
facevano questo tipo di servizio che hanno installato tubi 10 volte
superiori alla portata autorizzata in delibera, hanno poi turbinato
per anni e nessuno ha detto loro nulla. Questo è un esempio limite,
ma come questi ce ne sono tantissimi.
Noi facciamo, come Regione Valle d'Aosta, riferimento al Regio
decreto del 1933 rispetto alla tutela delle acque. In altre Regioni
invece si è deciso quali erano, per esempio, i corsi d'acqua che si
potevano utilizzare per, diciamo così, turbinare a scopo
idroelettrico e quali no. Ci sono delle regole ferree anche
rispetto alle misurazioni e al fatto che le misurazioni devono
essere fatte da strumentazioni, tra l'altro, che trasmettono a
distanza poi i risultati. In Valle d'Aosta per anni non è stato
fatto tutto questo, tant'è che in passato si decise di sospendere
per un certo periodo di tempo le concessioni, ci fu una moratoria.
Questa moratoria doveva servire all'epoca per fare un piano
complessivo di riordino del settore, cosa che non venne fatta. È
stato poi discusso nella scorsa legislatura sempre e comunque a più
riprese il fatto che venisse fatta una legge che potesse in qualche
modo difendere dall'eccesso che veniva fatto a ogni piè sospinto da
tutte quante praticamente le società che gestiscono questo tipo di
settore: il fatto di turbinare senza nessun controllo e non è stata
fatta. Io spero che il piano di tutela delle acque, quando arriverà
a compimento, avrà qualcosa di positivo.
Collega Pulz, con rammarico quindi le devo dire che quello che
dice lei è giustissimo, non c'è praticamente nulla nel piano di
tutela delle acque che ancora risolve il problema, oggi abbiamo
proprio zero, non c'è niente, assolutamente nulla. Sono d'accordo
con lei che, rispetto a quello che c'è scritto lì, conviene loro
sicuramente continuare a fare quello che fanno. Io toglierei loro
la concessione e basta, tutto qui, però mi dicono che, ahimè, non
si può andare contro all'attività privata... sì, ma quando
l'attività privata si approfitta del bene pubblico, forse un po'
contro ci devi andare, perché in qualche modo ruba a tutti noi.
Qui vorrei entrare nello specifico poi della mozione. A questo
punto quindi non capisco il punto n. 2 quando si dice: "
a
proporre un apposito regime di incentivi per l'acquisizione di
strumenti di misurazione di portata...
". Io non comprendo il
significato di questa frase. Mi spiego meglio. Sono incentivi che
dobbiamo dare alle società che turbinano? Non lo so. Io alle
società che turbinano non voglio dare neanche un euro, anzi io
vorrei far pagare 10 volte quello che pagano oggi! In passato
qualche proposta in questo senso l'avevamo già anche discussa, vero
collega? Mi riferisco all'Assessore, perché c'è uno squilibrio
enorme tra quello che pagano come canone di concessione e quello
che guadagnano, per non parlare poi di tutti i casi in cui hanno
fatto accordi a livello locale dove sostanzialmente hanno fregato
magari consorzi irrigui o magari i Comuni, anche di quello abbiamo
parlato e non c'è una regolamentazione neanche su quello. Allora,
per favore, vorrei che fosse spiegata con attenzione questa cosa
perché io sinceramente non capisco a chi diamo questi incentivi. Se
poi invece parliamo di incentivi che devono essere dati ai consorzi
irrigui rispetto ai canoni per l'irrigazione, quindi capisco che
magari alcuni consorzi non hanno i soldi per gestire questa cosa,
allora entriamo in un campo completamente diverso. Si possono fare
delle valutazioni, ma un conto è l'idroelettrico e un conto è
l'irrigazione, perché poi c'è anche un trucco qui: ci sono
derivazioni a uso irriguo che poi vengono sfruttate anche per
turbinare, allora anche su questo ci dobbiamo capire, perché sennò
rischiamo di dare anche l'incentivo a qualcuno che non se lo
merita. Una mozione di indirizzo, se viene recepita in maniera
chiara,
okay
, se invece lascia adito a dubbi, vorrei che
questi dubbi fossero chiariti. Fermo restando che, quando il piano
di tutela delle acque comincerà un percorso all'interno delle
commissioni che ci porterà poi dentro quest'aula, avremo tante cose
da dire.
Dalle ore 17:43 riassume la presidenza il presidente
Rini.
Rini (Presidente) -
La parola al collega Ferrero.
Ferrero (MOUV')
- Solo una battuta per dare un ulteriore
contributo alla discussione: si parla tanto dei controlli sul
deflusso minimo vitale. Certamente è una cosa importantissima, ma
nell'ambito delle discussioni che sono state fatte non
dimentichiamo una cosa: chi turbina di più di quello che è
consentito ovviamente che cosa ottiene? Ottiene dal GSE, che è il
Gestore del Servizio Elettrico Nazionale, quella famosa tariffa
agevolata che si chiama tariffa omnicomprensiva, quindi anche a
livello di controlli - e questo era già stato fatto presente in
passato - non è che noi dobbiamo avere delle apparecchiature
speciali per capire se questi turbinano di più o di meno. C'è stata
una classe politica complice che ha ignorato questa cosa perché
semplicemente con una richiesta di dati al GSE noi a fine anno
vediamo quello che ci hanno raccontato alcuni amici vostri delle
centraline e quello che effettivamente si sono beccati nel
portafoglio dal GSE. Facciamo la differenza, facciamo una legge
come si deve e gli facciamo un pacchetto così di sanzioni, per
capirci. Non è quindi che bisogna inventarsi, lo dico anche ai
colleghi del Movimento Cinque Stelle, dei sistemi particolari.
Certo, i sistemi aiutano, ma qui c'è una cosa molto semplice:
acquisiamo i dati, facciamo una sottrazione, gli diamo una sanzione
di quelle che fanno drizzare i capelli e abbiamo sistemato tutto. È
una cosa semplicissima, nessuno la vuol fare, perché? Perché
prendete 30 nomi delle persone che sono proprietarie nei consigli
di amministrazione delle centraline, mettete le bandierine e
capiamo subito perché questa cosa da anni non si è voluta fare, è
molto semplice.
Presidente -
Altri in discussione generale? Ha chiesto la
parola il vicepresidente Distort.
Distort (LEGA VDA)
- Vorrei semplicemente contribuire con
una riflessione, che riprende un po' lo spirito di alcune
considerazioni che nell'ambito del gruppo Lega noi abbiamo
condiviso sul tema. Chiaramente il tema dell'acqua è un tema
fondamentale, quindi io non posso fare altro che riprendere il
perfetto intervento del collega Luboz e la sua citazione sul fatto
che siamo figli dell'acqua e quindi quel che ho da aggiungere,
anche rispetto a quanto detto fino adesso, non è tantissimo. Voglio
comunque semplicemente riordinare un attimino alcune considerazioni
e metterle a fattor comune per poter esprimere una scelta, una
comprensione che sia semplicemente un po' più consapevole. Non c'è
nessun dubbio sul fatto che la necessità di dotarsi di misurazioni
di portata sia fondamentale, lo ha detto anche il collega Nogara,
nonché Presidente di III Commissione, quindi competenti in maniera
aggiuntiva rispetto all'argomento, oltre che per la sua esperienza.
Sicuramente il discorso dei misuratori di portata apre anche il
canale dei finanziamenti europei, quindi è un vantaggio
inequivocabile e penso che nessuno lo metta in discussione. Il
discorso però è questo: chiaramente noi possiamo pensare ai
misuratori di portata che si mettono a monte e a valle, o comunque
in corrispondenza di ogni punto di presa e quindi che sia di
competenza di chi usufruisce di quel particolare punto di presa.
Sappiamo poi, tra l'altro, che la tecnologia ci mette a
disposizione i vari tipi di misuratori di portata con tutta una
serie di accorgimenti tecnici e capacità anche di avere livelli di
approfondimento e di precisione in funzione di tutte le variabili
in atto, compresa la permeabilità del terreno, che chiaramente
permette, come si è detto, di poter accogliere una quantità di
acqua in sottosuolo per poi o non restituirla mai, o restituirla
più a valle, o restituirla perfettamente altrove.
Il riordino delle idee che mi sto facendo nella mia mente e che
voglio mettere a fattor comune quindi è anche relativo al fatto che
preso atto delle diverse tecnologie... tra l'altro, le diverse
tecnologie ovviamente corrispondono a diversi costi relativi ai
tipi di misuratori di portata, per cui si tratterà poi di capire,
anche sviscerare secondo il tipo di misuratore di portata che si
mette in atto e il relativo costo, in che modo si disciplina la
scelta di un tipo di misuratore piuttosto che un altro. Su questo
io ascolterò con molta attenzione la risposta del Governo, perché
chiaramente è la parte competente che deve esprimere una visione
esecutiva.
C'è un altro elemento: un elemento giuridico. Qui mi permetto di
invadere il campo del mio vicino, avvocato Sammaritani e
dell'avvocato Spelgatti, però l'aspetto giuridico relativo agli usi
pregressi, alle concessioni acquisite, a ciò che storicamente
esiste. Chiaramente questa situazione è una situazione delicata,
che apre a contestazione, che apre a rivalse, che apre a tutta una
serie di eccezioni che hanno la loro logica, non semplicemente per
il fatto che si dice: "si è sempre fatto così e quindi continuiamo
così", assolutamente con questo spirito noi non saremmo qui oggi,
al massimo potremmo essere in una caverna. È chiaro però che ci
apriamo ai cambiamenti e questi cambiamenti devono essere messi in
atto. Bisogna sempre sforzarsi a dare il meglio di sé, però è
chiaro che come andiamo a gestire questi diritti giuridicamente
acquisiti, ma soprattutto come li gestiamo nel momento in cui
poniamo in atto questo sistema sanzionatorio, che, è vero, è
pedagogico fintanto che non si pongono delle situazioni, dei limiti
che introducono un regime sanzionatorio... è chiaro che a livello
pedagogico si tende a essere inerti nell'applicare certi tipi di
iniziative. A questo punto però io mi chiedo: facciamo l'ipotesi di
un'asta torrentizia in cui mettiamo un misuratore di portata in un
punto a monte, un misuratore di portata a valle per individuare la
differenza di flusso e ipotizziamo che abbiamo una serie di piccoli
fruitori che acquisiscono acqua dall'asta torrentizia. Se noi
poniamo una situazione sanzionatoria, quindi poniamo i limiti che
sono stati proposti nell'impegnativa, ci troviamo ad avere dei
fruitori che si trovano penalizzati per non aver adempiuto a quanto
espresso nell'impegnativa della mozione, ma domandandosi a chi
compete. A questo punto se abbiamo tutta una serie di piccoli
fruitori... io mi riferisco anche a piccoli consorzi che hanno
delle difficoltà immense di sopravvivenza, perché ci sono realtà
completamente diverse, ci sono consorzi che agiscono insieme ad
aziende che sfruttano l'acqua come fonte idroelettrica. È chiaro
che questi consorzi sono agevolati sotto un certo punto di vista,
secondo il rapporto che hanno con l'azienda con cui in qualche modo
si crea un uso promiscuo della presa. È chiaro che invece ci sono
altri consorzi che sono limitatamente dei consorzi di prelievo di
acqua per scopo irriguo, per irrigare zone, che, dal punto di vista
del rapporto benefici/cose, dal punto di vista imprenditoriale, non
muovono grandi cifre, anzi sono a livello di sopravvivenza, allora
è vero che si parla di finanziamento. Capisco che c'è stato un
lavoro di riflessione alle spalle che riconosco e per il quale io
faccio i miei complimenti, però mi permetto di condividere queste
perplessità su come ci poniamo nel momento in cui noi impegniamo il
Governo regionale a mettere in atto un'iniziativa che impone la
messa in atto di misuratori di portata e, nel caso in cui questo
non avvenga, prevede una situazione sanzionatoria nei confronti di
tutti i vari soggetti che per diverso ordinamento storico
acquisiscono e usufruiscono dell'acqua. Ritengo che questo metta in
atto delle dinamiche di contestazione che poi diventano difficili
da gestire. Allora viene da dire: cosa faccio, sto mettendo in
discussione quanto è stato espresso nella mozione? Sinceramente non
è un mio intendimento. Io non metto in discussione la bontà
dell'ipotesi, dell'idea di andare a dotare le aste torrentizie, i
corsi d'acqua e di misuratori di pressione, non lo metto
minimamente in dubbio, questo va fatto e questo è anche un obbligo
necessario per poter aprire i canali di finanziamento europeo, è un
beneficio. Il punto interrogativo - e concludo questo mio
intervento - io lo pongo semplicemente sul fatto che, a mio parere,
questa iniziativa deve essere messa in atto dal Governo regionale,
dall'approfondimento del piano di tutela delle acque per una
questione di coscienza politica, coscienza amministrativa, la buona
coscienza amministrativa. La Regione deve pensare, nell'ambito
dell'elaborazione del piano di tutela delle acque, un sottopunto,
una procedura che faccia sì che si possa garantire, entro una data,
un termine che si metterà in atto, la dotazione dei sistemi di
misurazione. È vero, io, da un lato, sto ponendo il discorso in
termini estremamente positivi, è vero che voi mi potete dire: "su
nella nuvoletta dove stai attingendo queste tue riflessioni
probabilmente funziona così, è un mondo fatato in cui le persone o
la collettività prende atto di un'iniziativa posta
dall'Amministrazione e si passa alla fase esecutiva". Cosa succede
se non si mette in atto? Questa è una nota dolente. Mi permetto
semplicemente di esprimere una mia perplessità sul fatto che si
dica: "
l'immediata sospensione della validità di tutte le
concessioni di derivazione prive di idoneo misuratore di portata,
salvo le derivazioni idropotabili...
".
Concludo definitivamente con un'ulteriore riflessione. Abbiamo
giustamente appreso l'esclusione dell'uso idropotabile, condiviso
in pieno. Io però aggiungerei anche un altro elemento: una forte
distinzione tra l'uso idroelettrico e l'uso irriguo, perché è vero
che la priorità è nell'idropotabile ma, secondo me, la categoria
poi si sdoppia su altri due punti e in discesa di priorità al
secondo punto io metto l'irriguo, perché l'irriguo non può
minimamente essere parificato all'idroelettrico. L'irriguo è una
necessità territoriale di tutela del territorio di necessità vitale
e in più è una necessità vitale con un tornaconto economico
estremamente limitato, mentre l'idroelettrico, conosciamo, lo
spingiamo, ci crediamo, è il nostro oro blu. Ci crediamo in questo,
però è chiaro che entriamo in un ambito in cui c'è un rapporto
costi-benefici, tutto un discorso economico che permette
sicuramente di poter gestire con tutte altre risorse l'impegno
economico di un misuratore di pressione. Ecco, mi sono permesso di
mettere a fattor comune queste riflessioni perché è su questo che
possiamo sviscerare la mozione proposta nell'ottica di raggiungere
il miglior risultato.
Presidente -
La parola al collega Bertin.
Bertin (RC-AC)
- Come ci rendiamo conto, la gestione
delle acque è sempre più un fattore strategico, non soltanto per la
nostra regione, ma in generale, tanto più per una regione come la
nostra per la quale evidentemente l'acqua ha e ha sempre avuto un
ruolo importante, anche simbolico. Ricordiamo che ruolo ha avuto
anche nel primo dopoguerra. Da questo punto di vista, una
regolamentazione di questo settore ci deve essere, perché mancano
gli strumenti, colpevolmente in questi anni sono mancati gli
strumenti per intervenire e questo settore va gestito in modo
razionale e nell'approccio di un bene comune, anche visto l'aspetto
strategico che sempre più sta assumendo questo bene. Mancano gli
strumenti, questo di sicuro. Il ritardo nell'approvazione del PTA è
certamente un fatto non positivo. Sono anni che discutiamo di
questi aspetti, anche dell'attesa del PTA, la storia di cui si
faceva accenno prima... era stata appunto fatta nelle more del PTA,
che è in ritardo, molto in ritardo. Certamente mancano gli aspetti
sanzionatori perché in questi anni, lo abbiamo visto, se non ci
sono delle sanzioni adeguate, è inutile. Questo è un aspetto che
solitamente non può essere considerato e anche l'installazione di
strumenti di misurazione è certamente un fatto che va tenuto in
considerazione in questa direzione. Oggi però ci troviamo in una
fase non dico finale, ma piuttosto avanzata del piano di tutela
delle acque, che è il quadro generale nel quale ci si deve muovere.
Siamo, lo ripeto, in ritardo, ma ora sembrerebbe che siamo in una
fase finalmente un po' più conclusiva. Recentemente sono scaduti i
termini per le osservazioni da parte dei portatori di interesse.
Successivamente si ritornerà in commissione e si avvierà l'ultima
fase dell'approvazione del piano di tutela delle acque. In
quell'ambito certamente le questioni sollevate da questa mozione
dovranno essere affrontate, perché sono assolutamente serie e
rispondono a una necessità. Certamente in questo momento lo
strumento, il quadro generale rappresentato dal PTA è quello nel
quale si deve intervenire. Avremo l'occasione di farlo a breve
poiché, come le dicevo, i tempi sono relativamente brevi in quanto
gli aspetti sollevati da questa mozione in quel quadro generale
dovranno essere inseriti: dalle sanzioni a incentivi agli strumenti
e in generale adeguare una gestione di questa risorsa
importantissima per la nostra regione. È importante fare in fretta
questo PTA, poiché sono ormai troppi anni che ne discutiamo.
Bisogna portarlo alla conclusione e questo è lo strumento nel quale
inserire anche queste osservazioni sollevate dalla mozione in
questione.
Presidente -
La parola al collega Gerandin.
Gerandin (MOUV')
- Cercherò di non essere troppo lungo
anche perché tante cose sono state dette. Penso che il problema
sollevato dai colleghi dei Cinque Stelle sia un problema
assolutamente reale, è vero, c'è una norma che ce lo impone e siamo
in ritardo per quello che riguarda l'installazione di
misuratori.
Detto questo, mi pare che da un problema reale probabilmente
l'impegno che c'è in questa mozione rischi di crearne altri di
problemi. Sarò molto rapido, io ai colleghi Cinque Stelle propongo
due cose: lavoriamo assieme sull'integrazione di norme certe da
inserire sul PTA, sul piano di tutela delle acque, affinché queste
deroghe non abbiano scadenze illimitate, affinché questo termine in
cui fissare l'istallazione di questi misuratori sia una cosa non
lasciata ai posteri, ma abbia comunque delle scadenze.
Altra cosa: c'è l'assoluta necessità di differenziare tra l'uso
irriguo e l'uso idroelettrico, perché se noi andassimo in questa
direzione con una mozione del genere, aggiungeremo problema a
problema. Io immagino quei consorzi che in questo momento hanno già
delle difficoltà di sopravvivenza, immaginiamoci ancora se
dovessimo obbligarli a fare questo tipo di intervento, magari in
termini brevissimi o addirittura se si sospendesse la validità
delle concessioni. La seconda proposta che faccio ai colleghi
Cinque Stelle è in linea con un'iniziativa che noi avevamo già a
posto in sede di finanziaria - chiaramente sto parlando dell'uso
irriguo, dei consorzi... e tra breve discuteremo sicuramente il
DEFR, ma discuteremo anche della finanziaria regionale - ed è
quella di fare un'iniziativa congiunta con chi la condivide, che
vada nel senso di quello che avevamo già proposto a suo tempo: che
non siano i valdostani a pagare questa installazione dei
misuratori, ma che ci sia un aumento dei canoni di concessione
affinché con questo aumento si trovino le risorse necessarie con un
tempo ben prestabilito a partire già dal 2020 affinché questo
percorso venga fatto. Con questo invito io chiederei davvero di
rivedere l'impegno, perché è un problema vero, serio, però andrei
in queste due direzioni.
Presidente -
La parola al collega Vesan.
Vesan (M5S)
-
Chiedo scusa se parlo prima
dell'Assessore, però, sulla scorta delle importanti suggestioni che
abbiamo avuto da parte dei numerosissimi interventi su questo
argomento, noi stessi ci sentiamo di intervenire sulla nostra
mozione a fini migliorativi.
Volevo fare solo due considerazioni importanti su questo
argomento. Mi ha colpito particolarmente l'intervento del collega
Nogara, il primo che ha risposto alla nostra proposta. Vorrei
sottoporre a lui una riflessione, che è stata frequentemente
affrontata in quest'aula: di chi sono le acque. Noi ripetutamente
abbiamo ribadito che le acque a uso idroelettrico di CVA restano
comunque ai valdostani, di chiunque sia CVA, e poi invece ci
preoccupiamo di come noi abbiamo la possibilità di intervenire
sull'uso delle acque che sono nostre. Il nostro Statuto parla, su 7
articoli dei primi 10, quasi esclusivamente di qual è la titolarità
della Valle d'Aosta sull'uso delle acque. La possibilità quindi di
definire le concessioni soprattutto se le concessioni non
rispettano un parametro fondamentale, che è quanta acqua viene
derivata, credo sia assolutamente in capo alla nostra
Amministrazione. Vorrei ricordare, com'è già stato fatto, la stima
assoluta nei confronti del lavoro del Corpo forestale valdostano,
che controlla ripetutamente e frequentemente lo stato dei corsi
d'acqua. C'è però addirittura la possibilità di intervenire sulle
derivazioni in modo automatico e temporizzato, quindi uno può
tranquillamente derivare di notte mentre la maggior parte del Corpo
forestale, per fortuna, dorme, per poi ridurre al mattino. Poi
soprattutto anche il Corpo forestale, quando interviene sulla
derivazione, su un corso d'acqua, se non esiste un apparato di
misurazione in grado di capire in tempo reale e di registrare in
tempi storici quanta acqua viene derivata, che possibilità di
intervento ha? Mi rendo conto che fanno anche sanzioni, ma le
sanzioni senza un sistema di misurazione sono facilmente
impugnabili e rischiano di vanificare il lavoro del nostro Corpo
forestale.
Sempre sul suo intervento, un aspetto che non avevo citato
perché volevo incentrare il mio intervento sostanzialmente sulla
tutela ambientale: è che è vero che non prendiamo i contributi dal
PSR perché non abbiamo sistemi di misurazione. È stato rilevato in
tantissimi interventi il fatto che i consorzi irrigui che non fanno
anche derivazione idroelettrica - diciamo quelli che trasformano
l'acqua in latte e fontina, e non quelli che la trasformano in euro
- hanno problemi economici consistenti anche legati al fatto che
sono stati ridotti pesantemente i flussi nei loro confronti da
parte l'Amministrazione, ma se con la mancata installazione dei
misuratori questi perdono dei fondi europei, la possibilità di
intervenire per migliorare i loro impianti e per consumare meno
acqua e quindi risolvere il problema alla radice, è chiaro che non
arriviamo da nessuna parte, e il fatto di dilazionare nel tempo non
aiuterà nessuno.
Il regime sanzionatorio è stato evidenziato molto bene sia dalla
collega Pulz che dal collega Ferrero. Il regime sanzionatorio
funziona se la sanzione è proporzionale rispetto al vantaggio. La
sanzione deve essere molto più alta del vantaggio che ne deriva
dall'infrazione. Qualunque tipo di sanzione che ti permette di
derivare un quantitativo di acqua non misurabile non permette
neanche di capire qual è il vantaggio da parte di chi ne
approfitta. A maggior ragione l'installazione di impianti di
misurazione è fondamentale ai fini del funzionamento di qualunque
regime sanzionatorio e quindi la sospensione, non l'annullamento,
fintanto che non è stato installato il sistema di misurazione serve
a tutti per riuscire poi a lavorare tutti nelle stesse
condizioni.
Sono d'accordo con il collega Ferrero, è importantissimo fare
una legge contro i furti di acqua da parte delle derivazioni
idroelettriche perché questi, al di là del problema ambientale,
creano dei problemi economici consistenti all'Amministrazione
regionale. Sono contento che tutti e tre i colleghi di MOUV' siano
intervenuti sull'argomento. Mi sarebbe piaciuto tanto che, nel
momento in cui erano in maggioranza, avessero fatto questa proposta
di legge, ma ribadisco la nostra disponibilità, come chiesto dal
collega Gerandin, a lavorare per il miglioramento del PTA e, a
maggior ragione, anche per lavorare su una proposta di legge in
questa direzione.
Per quello che riguarda il collega Distort e il rispetto dei
diritti storici, sì, esistono dei diritti storici. Io vivo nella
conca di Verrayes, Saint-Denis e Chambave, che se non avesse le
derivazioni che arrivano da Saint-Barthélemy e quelle ancora più
antiche date addirittura dai Signori di Cly per poter avere l'acqua
dal Marmore, sarebbe probabilmente una conca particolarmente arida.
Il diritto storico, quindi la possibilità di mantenere un uso
d'acqua stratificato nel tempo e che risulta indispensabile per il
funzionamento a fini agricoli di una località, però non può
consentire di derogare al deflusso minimo vitale. Per quanta sete
possa avere la conca di Verrayes, non riesco a immaginare
l'esaurimento dell'acqua del Marmore; probabilmente non può nemmeno
succedere, ma perché a questo punto stabilire la possibilità di
questa deroga nel PTA? A maggior ragione però riconosco in tutti i
discorsi che sono stati fatti la necessità di fare una differenza
fra l'utilizzo esclusivamente irriguo e la derivazione a uso
idroelettrico.
Mentre per quello che riguarda il mantenimento del deflusso
minimo vitale questa differenza non ha nessun significato, perché
esso deve avvenire a monte di entrambi, sono assolutamente
favorevole a modificare il testo della nostra mozione, confidando
che trovi rispondenza tra tutti quanti l'hanno richiesto,
relativamente al secondo punto in merito alla possibilità di avere
incentivi per installare il misuratore di portata. Aggiungere le
seguenti parole - ed è per quello che ho chiesto la parola prima
dell'Assessore, in modo che lui potesse considerare la nostra
proposta emendata -: "
da parte dei concessionari di derivazioni
a fini esclusivamente irrigui
", in modo che sia a carico di chi
ha la possibilità di ricavare risorse economiche consistenti dalla
derivazione, che sia un misto idroelettrico irriguo o solo
idroelettrico, quest'azione.
Per quello che riguarda l'immediatezza del problema, è da oltre
un anno che il collega Nogara ha parlato in III Commissione dei
problemi legati agli impianti di misurazione quindi si tratta di un
periodo ormai datato. Ricordo che il primo intervento che lui ha
fatto in III Commissione era proprio relativo a questo problema.
Che cos'è successo in quest'anno ai fini dell'installazione degli
impianti di misurazione? Assolutamente niente. Sulla scorta di
questo, noi riteniamo che questo impegno da parte della Giunta sia
assolutamente urgente e confido che, da questo punto di vista,
anche il collega Nogara sia d'accordo con noi. Vorrei pregare
l'Assessore di prendere in considerazione la nostra mozione così
come emendata e attendo di sapere qual è il parere della
Giunta.
Presidente -
La parola al collega Nogara.
Nogara (AV)
- Ho ascoltato attentamente tutti gli
interventi e devo dire che praticamente, in modi un po' diversi,
abbiamo detto tutti la stessa cosa. Tra l'altro, anche quello che
diceva il collega Ferrero, come ha ribadito anche lei, collega
Vesan... io ho parlato solo delle prese in agricoltura e non
dell'idroelettrico...
(interruzione di un Consigliere, fuori microfono)
... perché in questo momento, per le esigenze esistenti, trovo
molto più importante parlare di acqua potabile e acqua per
l'agricoltura. È facile anche per l'idroelettrico, come diceva il
collega Ferrero, capire quali sono... quanto ha turbinato una
società, è elementare: mi riferisco soprattutto anche al rilascio
per il minimo vitale soprattutto nelle prese idroelettriche.
Parlando del Corpo forestale, sono proprio queste persone che vanno
a controllare e sono a conoscenza di tante sanzioni che sono state
fatte. Dopo due sanzioni, con la terza sanzione si può togliere la
concessione a chi continua a non lasciare il minimo vitale: questa
è la normativa. L'unica cosa che io non riesco ad accettare è il
fatto della sospensione immediata della validità di tutte le
concessioni, me lo spieghi bene perché io non lo capisco. Stiamo in
discussione del PTA, è vero, io ho battuto da anni e continuo a
battere sul fatto che bisogna mettere questi rilevatori il più
presto possibile per i finanziamenti che possiamo avere dall'Europa
che non abbiamo, io però le voglio chiedere: ma questa immediata
sospensione della concessione è da ora fino a quando non vengono
messi i rilevatori? Perché, se è così, secondo me, è inaccettabile.
Al punto 1, lettera a), si dice: "
l'immediata sospensione della
validità di tutte le concessioni di derivazione prive di idoneo
misuratore di portata...
". Se lei scrive così, se adesso una
concessione non ha il misuratore, da questo momento fino a quando
entra in vigore il PTA, non lo so... o fino a quando non viene
messo, c'è la sospensione. Vedo che si dispera... probabilmente
sarò limitato io, ma se me la spiega, mi fa una cortesia, solo
questo.
Presidente -
La parola al collega Vesan.
Vesan (M5S)
- Chiedo scusa, non so se ho ancora la
possibilità di intervenire. Solo per chiarire questo punto al
collega Nogara, che mi spiace che non sia riuscito ad apprezzare
integralmente il testo della mozione. I punti da noi proposti sono
due: al punto 1, di cui lei ha letto solo il comma a), si dice:
"
a integrare il piano di tutela delle acque, prevedendo...
",
inevitabilmente la sospensione immediata entra in vigore
dall'entrata in vigore del PTA, non entra in vigore da oggi. Non
chiediamo di fare una legge apposta per la sospensione e quindi chi
non ha l'impianto in misurazione da qui all'entrata in vigore del
PTA ha la possibilità di installarlo, al punto 2 abbiamo
espressamente previsto che non sia legato all'approvazione del PTA,
ma che gli incentivi siano invece concessi fin da subito. Chi è
titolare di una concessione ha tutto il tempo fino all'entrata in
vigore del PTA per installare un impianto di misurazione. Non ha le
risorse? Chiediamo gentilmente con questa mozione alla Giunta di
poter reperire queste risorse per poterglielo far fare. Peraltro
probabilmente il problema ce l'hanno più quelli delle derivazioni
idroelettriche che derivano tutto l'anno rispetto alle derivazioni
irrigue che buona parte dell'anno non derivano niente e hanno anche
un buon periodo di tempo per installarsi tutti i sistemi,
collaudarseli e farseli certificare. L'immediata sospensione è
dall'entrata in vigore del PTA, com'è espressamente scritto nella
mozione. Non stiamo parlando di qualcosa che succede domani o
dopodomani, se la Giunta si impegna ad approvare questa mozione che
va in questa direzione, probabilmente i tempi tecnici per
l'installazione di impianti di misurazione ci sono per tutti.
Presidente -
La parola al collega Nogara.
Nogara (AV)
- Avevo capito. L'unica cosa - mi allaccio a
quello che diceva il collega Distort - è che noi abbiamo un sacco
di consorzi con grossi problemi finanziari, che non hanno le
capacità per poter fare un intervento del genere e non so se c'è la
disponibilità finanziaria da parte della Regione per poter
finanziare tutti questi interventi in questo termine, che non so...
adesso il termine ce lo dirà l'Assessore ipoteticamente di quanto
può essere. Solo questo, era questo il mio problema. Mi faccio un
po' di scrupolo per quei consorzi che sono in difficoltà se non c'è
un finanziamento regionale. Già da diverso tempo... e se n'era
parlato anche con l'assessore Borrello quando era venuto in
commissione, che ci aveva detto che con i consorzi si era già
iniziato a fare un discorso, appunto, per poter fare questi
interventi. Io chiederei una cosa adesso: in questo momento di
lasciare parlare l'Assessore perché abbiamo parlato in tanti, forse
abbiamo detto delle cose che nel giro di poco tempo l'Assessore ci
può chiarire.
Presidente -
La parola all'assessore Borrello.
Borrello (SA)
- Penso che la partecipazione di così tanti
Consiglieri al dibattito che è stato creato dalla mozione
sottoscritta dai colleghi Cinque Stelle va a dimostrare l'interesse
storico che ha l'Amministrazione, ma i valdostani in generale
rispetto alla gestione della risorsa e riserva idrica. Non a caso
utilizzo sempre questo tipo di affermazione, perché ritengo
importante andare a tutelare il bene primario dell'acqua. Io ci
tengo solo a fare un po' il riassunto delle puntate precedenti.
Innanzitutto, veramente gli interventi che sono stati fatti hanno
espresso le diverse posizioni, ma c'è un filo logico in tutti:
quello di cercare di normare e rendere equilibrato l'utilizzo di
questo bene. Dicevo delle puntate precedenti, come diceva il
collega Bertin, siamo in ritardo. Effettivamente siamo fortemente
in ritardo. Questo PTA doveva essere già approvato alla fine della
scorsa legislatura e, se vi ricordate, già in quella fase avevamo
iniziato un percorso di partecipazione e di coinvolgimento della
III Commissione consiliare, perché ricordo che era stata una scelta
fortemente voluta su un tema così importante e trasversale che non
fosse un'azione calata dall'alto, cioè un passaggio in VAS,
un'approvazione della Giunta e poi, dopo tutti questi passaggi
tecnici, il passaggio in commissione. Si era voluto quindi
anticipare tutto in maniera preventiva e, ancor prima di entrare
nella fase istruttoria, portare a conoscenza i Commissari, la III
Commissione consiliare, dell'iter di approvazione del PTA, che,
così com'è stato spiegato, in queste misure preventive ha avuto uno
svolgimento veramente particolare con il coinvolgimento degli
stakeholder
e un resoconto continuativo in un sito aperto al
pubblico, cioè con i verbali e tutte le possibilità di informazioni
in tal senso, in modo tale da rendere un percorso il più possibile
trasparente.
Entro nel merito della mozione. Noi riteniamo che proprio in
questa fase, dopo aver fatto tutte le azioni preventive, dopo avere
sentito nell'ultima legislatura, quindi quella che coinvolge gli
attuali Consiglieri... abbiamo fatto tre passaggi in commissione
consiliare per spiegare e dare illustrazione della filosofia del
PTA fornendo documentazione, poi se c'è stata qualche
incomprensione, chiedo scusa. In questo momento in cui c'è
un'istruttoria in corso, c'è la VAS in corso, ci sono tutte le
considerazioni da parte dei cittadini e degli
stakeholder
,
dei portatori di interesse rispetto alle valutazioni su eventuali
modifiche, in virtù del fatto che, finito questo passaggio pubblico
di manifestazione pubblica, vi sarà l'approvazione della Giunta e
poi successivamente i passaggi in commissione affinché il PTA poi
possa essere approvato in Consiglio, perché è l'organo consiliare
che ha competenza in materia, io chiederei - proprio a livello di
forma, poi per la sostanza entrerò successivamente - se può
ritirare la mozione: proprio perché siamo in una fase istruttoria
del percorso che ha già avuto delle fasi preliminari che non erano
- tra virgolette - "consuete". Ripeto: non lo sottolineo per
avvalorare la nostra posizione, lo sottolineo perché su un tema
così importante era opportuno condividere tutto il Consiglio
regionale ancora in una fase preventiva. Qualora lei non accettasse
questo, per quanto le ho espresso, chiederei proprio ai colleghi di
astenersi, anche perché è in una fase di evoluzione, una fase
preventiva di coinvolgimento delle commissioni. Adesso c'è
l'apertura alle istanze dei cittadini e dei portatori di interesse
all'interno della VAS e successivamente c'è il percorso codificato
dal Regolamento del Consiglio regionale.
Per quanto riguarda invece gli aspetti più di carattere tecnico,
secondo me, in ogni caso qualsiasi tipo di considerazione opportuna
oggettiva deve essere vista in un quadro di insieme del PTA e
quindi, nel momento in cui si avrà la possibilità di entrare nel
merito, tutte le osservazioni saranno prese in considerazione
perché, ripeto, la competenza è del Consiglio regionale.
Riprendo alcune considerazioni dei colleghi, che condivido in
pieno e mi riferisco al collega Luboz e al collega Gerandin,
attenzione a fare una... nell'impegnativa, soprattutto per quanto
riguarda il primo punto, comporterebbe veramente delle
problematiche; perché? Perché bisogna rilevare che le portate
prelevate sono oggetto di misurazione nelle derivazioni
idroelettriche, non per quelle irrigue, quindi la sospensione
sarebbe applicata solo per quelle irrigue, con una problematica per
quanto riguarda la gestione del territorio veramente pesante.
Ricordiamoci che - adesso lo dico a tutela - i CMF lo fanno a
livello di volontariato, ci manutengono il territorio, con poi
delle ripercussioni dal punto di vista turistico perché il vedere
il verde è sicuramente una bella cosa... con delle ripercussioni
dal punto di vista idrogeologico, quindi attenzione. Capisco
l'obiettivo "attendere", ma nell'immediato potrebbe essere
controproducente, quindi vi è disponibilità nel momento opportuno a
verificare tutte le questioni proprio in virtù del fatto che
abbiamo dimostrato nel nostro percorso di condivisione che c'è
sensibilità in tal senso.
Parallelamente... poi finisco e lascio la sua parola al collega
Viérin per quanto legato agli aspetti più di carattere tecnico dei
CMF e delle azioni prodotte dall'Amministrazione rispetto ad alcuni
punti di valore del PTA... innanzitutto c'è la definizione delle
pressioni sulle aste torrentizie e si è definita per la prima volta
la carta delle indisponibilità. Andiamo quindi a definire
graficamente le aree che bisogna tutelare al 100 percento, dove non
bisogna prevedere ulteriori derivazioni idroelettriche. La cosa che
tengo a sottolineare - e mi riferisco a quanto detto dalla collega
Pulz, ripreso poi anche dal collega Cognetta - è che, al di là dei
valori delle sanzioni - poi mi prendo l'impegno di fare una tabella
di paragone nei confronti delle altre Regioni che hanno delle
caratteristiche morfologiche simili alle nostre, quindi parlo di
una zona del Piemonte piuttosto che la Lombardia -, per la prima
volta viene sancito il principio delle sanzioni. Per quanto
riguarda la Regione Valle d'Aosta, c'era una
vacatio
normativa, tant'è che si faceva riferimento all'articolo 17 del
Regio decreto, che prevedeva sanzioni solo se avevi il titolo o non
avevi il titolo, con mancanza proprio della normativa di
riferimento per quanto riguarda le sanzioni, poi i valori sono
competenza del Consiglio. Ovviamente allineiamoci anche un po' alle
altre Regioni, però di questo ne parleremo. L'avevamo, se vi
ricordate, già scaricato questo disegno di legge. Vado a memoria,
chiedo
venia
se la data non sarà quella giusta, ma mi sembra
che il 4 agosto del 2017 fosse stato scaricato il disegno di legge
sulle sanzioni, dove per la prima volta veniva sancito a livello
normativo questo principio. Quel disegno di legge fu portato
all'attenzione delle commissioni per chi c'era all'interno della
scorsa legislatura... e fu criticato dai portatori di interesse di
carattere ambientale e dalle associazioni di settore
dell'idroelettrico. Essendo una novità, non era mai stata presa in
considerazione, fu criticata a destra e a sinistra, chi diceva che
era troppo poco e chi diceva che era troppo. In quella sede,
eravamo a fine legislatura, d'accordo con... faccio riferimento al
collega Nogara, mi ricordo, c'era il collega Bianchi e altri
colleghi, decidemmo di allineare questo tipo di percorso con il
PTA. Quale strumento migliore per andare a definire un principio
così importante come quello delle sanzioni se non il PTA? Ed è per
questo che lo abbiamo reinserito: per sancire il principio.
Ovviamente ha detto anche la cosa corretta il collega Ferrero: i
misuratori di portata ci sono nei contesti idroelettrici, ma se non
ci sono le sanzioni, puoi misurare quello che vuoi! Per quanto
riguarda l'entità delle sanzioni, ripeto, non sono qui a dire: è
tanto o è poco, parametriamoci con le altre Regioni. Nel mio
piccolo posso dire che, nel rispetto degli impegni che avevo preso,
ho inserito all'interno del PTA il principio delle sanzioni, poi ne
discuteremo ed è per questo motivo che chiederei, proprio in virtù
anche della grande partecipazione al dibattito, se ritiene
opportuno di ritirare la mozione, sennò, nel rispetto anche delle
illustrazioni che lei ha fornito, noi ci asterremo in tal
senso.
Presidente -
La parola all'assessore Viérin.
Viérin (AV)
- J'ai écouté avec attention le débat qui, en
effet, comme soulignait le collègue Borrello et d'autres collègues,
est un débat qui est très actuel, pour une utilisation de l'eau
dans des termes de ruralité qui aujourd'hui doit inverser la
tendance par rapport à tout ce qui s'est passé pendant des années
où les eaux ont eu une utilisation qui était plus privée par
rapport à cette utilisation rurale. En ce qui concerne l'Assessorat
de l'agriculture, nous sommes compétents sur la requête du point n°
2, et j'y retournerais, mais le débat était un débat très
intéressant en partant du fait qu'on est fils de nos eaux et
qu'aujourd'hui les changements climatiques, la raréfaction de l'eau
et aussi le fait que l'eau dans son cours rural a des
problématiques qu'il faut résoudre... c'est-à-dire que, où les
ru
[traduzione letterale dal patois: ruscelli], chargent, où
les ru distribuent et où les éléments d'adduction de l'eau dans nos
campagnes se distribuent, au-delà du fait qu'il y a moins d'eau, il
y a aussi un problème de nécessité d'intervention sur nos réseaux
d'adduction. Sur l'eau on a eu des luttes et des batailles dans
toute notre histoire rurale et campagnarde et aujourd'hui nous
croyons que le PTA est un moment très important pour faire un peu
le point de la situation.
Dicevo che il nostro Assessorato è competente per quanto
riguarda il punto n. 2. Dico subito che le risorse sulla legge 17
sono state inserite, ne avevamo parlato durante la variazione di
bilancio. Abbiamo inserito proprio in vista del sostegno ai nostri
consorzi di miglioramento fondiario su questa disposizione che è
obbligatoria e che non deve andare a gravare su organismi che sono
di natura privatistica ma rappresentano la nostra codificazione
rurale... quindi noi sul 2020/2021 abbiamo previsto, anche se
questa ricognizione che è iniziata proprio con i consorzi...
abbiamo avuto degli incontri durante quest'estate per rivedere un
po' qual è la prospettiva dei nostri consorzi... però è partita e
parte una ricognizione affinché ci sia un censimento della
misurazione obbligatoria che bisogna fare, ma a fronte di un
impegno finanziario per sostenere i nostri consorzi. Questo pezzo
quindi è risolto nella misura in cui le risorse ci sono già. Sono
stati previsti 500.000 euro, prudenzialmente nel senso che bisogna
fare la ricognizione ma il 2019 da qui a fine anno serve per la
ricognizione e dal 2020, quindi dal bilancio nuovo, per due anni ci
sono le risorse che poi possono essere rimodulate in base appunto
alle esigenze che vengono messe in campo.
Ne approfitto per aggiornare i colleghi sugli incontri che
abbiamo avuto con i consorzi di miglioramento fondiario e con CVA,
perché tante volte abbiamo discusso qui in quest'aula sulla
funzione, sul ruolo e sulla
mission
strategica di CVA. Noi
abbiamo formalizzato come Assessorato, a nome del Governo, una
richiesta a CVA che nelle prossime annualità una parte dei famosi
utili CVA fosse destinata a un piano acqua, cioè che CVA potesse
mettere a disposizione delle risorse che con bandi codificati che
prevedono la premialità soprattutto di interventi dei consorzi che
hanno come obiettivo l'acqua, escluse le centraline... Mi sembra
che sia il collega Cognetta che ha giustamente evocato il fatto
delle centraline, ma ci ritornerò anche sui consorzi. È qualcosa
che sta iniziando a essere un fenomeno esistente. La proposta che
noi abbiamo fatto a CVA è: perché non si utilizza una parte di
risorse su un piano triennale che collima col bilancio affinché
queste risorse vadano a essere impiegate per migliorare dove
l'acqua deve caricare nei ruscelli, cioè la presa? Il sistema di
adduzione e di distribuzione... spesso, come si sa, nei
sopralluoghi vari e nelle relazioni che abbiamo nei consorzi le
problematiche sono spesso perché i
ru
disperdono e sono
dispersivi di acqua nell'adduzione... e poi, anche in termini
moderni, nuovi sistemi di irrigazione, che spesso, tra l'altro,
hanno aiutato a evitare le gelate: penso agli impianti antibrina,
ma soprattutto agli impianti di irrigazione che possono essere oggi
calibrati con un uso razionale dell'acqua. Questa quindi crediamo
sia una possibilità, peraltro prevista nel programma che si era
messo in campo... CVA ha risposto in modo positivo e ci sono
codificati in questo prossimo periodo degli incontri tecnici per
iniziare, anche con i consorzi chiaramente presenti... un bando che
possa essere con le regole condivise dai tecnici e dai consorzi in
modo da dare la premialità ai lavori che andranno sull'acqua, una
possibilità per i consorzi di partecipare, di attualizzare magari i
progetti vecchi ma di presentarli anche nuovi e poi una classifica
che andrà a premiare quelli che sono appunto in linea con alcuni
interventi che sono stati dati.
La questione delle concessioni è vera. Spesso anche nelle
riunioni con i consorzi e con i Comuni siamo a discutere della
titolarità di queste concessioni. Le concessioni sono date e spesso
sono rinnovate in questo caso ai consorzi di miglioramento
fondiario, che sono i proprietari perché rappresentano l'elemento
communautaire
della nostra codificazione rurale attraverso
un'assemblea, un direttivo, degli organi di revisione e quella...
Abbiamo avuto anche delle discussioni con Amministrazioni comunali
che chiedevano l'acqua e noi abbiamo detto: "sì, l'acqua se si
regola attraverso convenzioni con il consorzio, può essere
distribuita". Abbiamo anche avuto consorzi che ormai avevano ceduto
a privati parte dell'acqua per la turbinazione, ed è quello che
diceva il collega. È un fenomeno, ne abbiamo discusso, che andrà, a
mio modesto parere, molto limitato, perché è giusto che ci sia da
parte del consorzio un'autonomia nel decidere, attraverso magari
una parte di turbinazione, di avere elementi di investimenti propri
per andare a reinvestire nella ruralità, ma bisogna fare attenzione
che i consorzi non diventino il cavallo di troia affinché si
bypassi una titolarità che è di altri e poi attraverso questo si
vada ad utilizzare - tra virgolette - il consorzio per interessi
che sono... non voglio dire che per forza... però c'è un rischio
che bisogna limitare, quindi questo deve essere un elemento di
discussione all'interno dei tavoli...
L'altra è la questione di capire bene oggi come nell'avere meno
acqua a disposizione si può intervenire. Chiaramente questo è un
discorso un po' più ampio che rientra in alcuni interventi che sono
stati fatti. Questo per dire che, per quanto ci riguarda, noi
abbiamo oggi avuto delle interlocuzioni intanto per partire con la
questione delle misurazioni, che preoccupavano molto il territorio
e quindi abbiamo voluto prima prevedere il sistema di aiuto
attraverso la legge 17 e, diciamo, il finanziamento per poi andare
a dire: "sì, si procede alla ricognizione, ma questi misuratori
andranno avanti". Altre interlocuzioni per esempio... perché spesso
bisogna anche evitare che ci sia il conflitto tra i consorzi e CVA
e anche tra i consorzi e le Amministrazioni comunali, cioè non
dobbiamo neanche mettere contro l'uso rurale all'uso potabile,
perché abbiamo avuto anche delle località rurali che hanno avuto
espansioni e poi urbanistiche che oggi creano una difficoltà di
convivenza tra l'uso potabile e quello irriguo, ma i diritti sono
codificati, quindi anche l'ampliamento urbanistico va commisurato
con le necessità e con le quantità di acque, anche perché oggi si
richiede ai consorzi di fare una ricognizione sulle quantità di
acque e i consorzi giustamente hanno il timore che questi nuovi
quantitativi gli facciano calare il
quantum
dedicato a ogni
consorzio. Questo è un altro elemento fondamentale. Vi facciamo un
esempio: abbiamo incontrato assieme al collega Borrello le
Amministrazioni comunali di Gressan e di Cogne, ma anche della di
una parte di
plaine
per riuscire a fare dei ragionamenti
intercomunali di adduzione di acqua che possano contemperare le
esigenze di uso potabile con quelle della ruralità. Io ho cercato
semplicemente di aggiungere alcuni elementi ma, per quanto ci
riguarda, nel comparto agricolo nella nuova riorganizzazione -
sapete che c'è stata una ricognizione dei fabbisogni anche a fronte
dei pensionamenti delle strutture dirigenziali - è stato assegnato
all'Assessorato dell'agricoltura una posizione dirigenziale che
possa occuparsi di consorzi e acque in termini di ponderazione o,
meglio, di controbilanciamento rispetto ad altre esigenze affinché
nei tavoli dove oggi siamo già rappresentati ci sia comunque una
parte importante perché oggi, come si sa, chi si occupa di PSR e di
anche tante altre funzioni deve gestire poi anche tutto il settore
del consorzio di miglioramento fondiario, che invece con una
dignità propria, assieme all'uso irriguo e rurale delle acque,
potrà essere uno snodo per noi importante.
In questo senso quindi noi sull'impegno siamo più che d'accordo
perché è qualcosa che abbiamo messo in campo e anche sulla visione
nei vari interventi concordiamo sul fatto che l'acqua, sempre
maggiormente contemperando le esigenze, deve essere difesa e deve
essere soprattutto riconosciuta in termini di valore per quanto è
un uso rurale che poi garantisce mantenimento del territorio,
turismo, benessere e tutto ciò che la nostra Valle d'Aosta
offre.
Presidente -
Vi ricordo che siamo ancora in discussione
generale. Collega Vesan, ha la parola.
Vesan (M5S)
- Sulla scorta degli interventi anche da
parte della Giunta, evidenzio la mia assoluta indisponibilità ad
accettare le condizioni che sono: "o la ritirate o ci asteniamo",
ciò anche per il fatto che sono particolarmente contento che le
risorse economiche per installare gli impianti di misurazione
esistono ed esiste già la disponibilità, quindi non è un problema
di euro. Il problema vero è che sono stati evidenziati grossi
problemi per quello che riguarda la disponibilità di acqua a uso
rurale sull'anzianità e il cattivo funzionamento sia delle opere di
captazione che delle opere di adduzione e anche dei sistemi di
irrigazione che possono essere fortemente migliorati. È stato
evidenziato che i consorzi hanno poche risorse, che
l'Amministrazione ha poche risorse e che possiamo prendere i soldi
dal PSR solo se mettiamo gli impianti di misurazione e quindi
decidiamo di aspettare che i soldi ci piovano probabilmente dal
cielo al posto della pioggia per riuscire a far andare avanti il
processo; non funziona così, se per avere i soldi e per fare tutto
abbiamo bisogno di impianti di misurazione, tali impianti devono
essere installati subito.
Sulla scorta di questo, io vorrei chiedere, se possibile, una
breve sospensione per concordare con le forze politiche, che sono
disponibili a emendare la mozione ai fini di metterla al voto, un
testo che possa essere condiviso il più possibile, naturalmente
anche le forze di maggioranza. Abbiamo capito che il problema
interessa e preoccupa molti di loro. Io riconosco che il problema
dei finanziamenti al PSR per impianti di irrigazione l'ho sentito
citare per la prima volta dal collega Nogara, che continua a essere
preoccupato e quindi confido che voglia collaborare con noi per
risolverlo quanto prima.
Presidente -
Sospendiamo i lavori del Consiglio.
La seduta è sospesa dalle ore 18:48 alle ore 19:35.
Rini (Presidente) -
Come convenuto e deciso dalla
Conferenza dei Capigruppo, esauriremo questo punto e poi
sospenderemo i lavori, che riprenderanno domani mattina. Siamo in
discussione generale, possiamo chiudere la discussione, colleghi, o
qualcuno intende intervenire dopo la sospensione? La parola al
collega Vesan.
Vesan (M5S)
- Chiedo perdono a tutti quelli che hanno
atteso all'interno dell'aula questa lunghissima sospensione, però
devo dire che, nonostante la disponibilità di tanti a partecipare
alla discussione, non si è arrivati a nessun tipo di soluzione
condivisa. Noi abbiamo dato la disponibilità a emendare alcuni
punti dell'impegno da noi proposto, ma nessuno di questi andava
bene, o era un ritiro o ora una sostanziale sostituzione integrale
dell'impegno e quindi da parte nostra non c'è nessuna disponibilità
ad accogliere queste proposte.
Ribadiamo la nostra disponibilità a emendare la seconda parte
dell'impegnativa concedendo i finanziamenti esclusivamente alle
derivazioni a fini irrigui. Posso lasciare il testo alla
segreteria, se serve, prima di metterlo in votazione, però
chiediamo che comunque la mozione sia votata così come da noi
presentata. Mi rendo conto che probabilmente sarà un risultato
negativo, però è giusto che ognuno si assuma la responsabilità
anche politica delle proprie scelte.
Presidente -
Viene depositato il testo della modifica,
che prevede che in fondo al punto n. 2 venga aggiunta la dicitura:
"
da parte dei concessionari di derivazioni a fini esclusivamente
irrigui
". Altri in discussione generale? La parola
all'assessore Borrello.
Borrello (SA)
- A nome della Giunta e della maggioranza,
ho accettato l'invito di andare ad ascoltare le istanze dei
colleghi. È stata una riunione sicuramente proficua. Come ben tutti
sanno, nel momento in cui bisogna trovare degli elementi di
incontro, ci deve essere disponibilità da entrambe le parti.
Evidentemente, lei ha formulato diverse proposte, erano tutte in
una direzione che non erano in linea con quanto espresso
nell'intervento che ho formulato all'interno di quest'aula, quindi,
senza polemica, ripeto: ci deve essere un punto di incontro nel
momento in cui si cerca la mediazione, non c'è stato.
Io, nonostante tutto, confermo la disponibilità - lo dico a
microfono acceso -, prima ancora di portare l'atto in Giunta, di
venire in commissione, perché su un tema del genere non ci sono
colori politici ma c'è un interesse di tutta la collettività
valdostana che noi rappresentiamo. Noi quindi ci asterremo in tal
senso e nel momento in cui sarà finita l'istruttoria, perché
ricordo che c'è un'istruttoria in corso... e mi sembra non corretto
per i portatori di interessi e gli
stakeholder
che hanno
formulato delle osservazioni su un documento che noi stiamo andando
a modificare con degli indirizzi, andare a modificare il terreno di
gioco in cui si sta giocando. La disponibilità di portare il tutto
in sede preventiva in merito al procedimento istruttorio
all'interno della commissione la confermo e chiedo ai colleghi che
riterranno opportuno di astenersi.
Presidente -
La discussione generale è chiusa. In
replica, altri? La parola al proponente Vesan.
Vesan (M5S)
- Vorrei solo chiarire quali erano i termini
della discussione visto che sono stati puntualizzati anche dal
collega Borrello. La nostra disponibilità a emendare la mozione era
sia nella tempistica, cioè sull'immediatezza del regime
sanzionatorio, cioè la sospensione della concessione ma anche nel
merito del tipo di sanzione, cioè la possibilità di sanzionare
comunque pesantemente ma senza la sospensione della concessione ed
entrambe non sono state accolte, quindi è giusto che siano chiari e
precisi i termini. Sulla scorta di questo, naturalmente, in fase di
dichiarazione di voto prevedo il voto favorevole da parte del
nostro gruppo consiliare.
Presidente -
Altri? La parola al vicepresidente Distort
per dichiarazione di voto.
Distort (LEGA VDA)
- Esplicito, giusto perché sia chiaro
a tutti i membri dell'aula e a chi ci ascolta da fuori quanto
probabilmente si è perso per strada, perché chiaramente eravamo noi
nella riunione separata a discutere. Per quanto riguarda il gruppo
Lega, esprimo quanto segue: nulla da eccepire sull'obiettivo di
dotare i corsi di acqua valdostani, del nostro territorio di
misuratori di portata; nulla da eccepire sul vantaggio, sulla
necessità sia per una fruizione corretta del bene, un bene primario
come l'acqua, sia per garantire il deflusso minimo vitale e sia per
garantire tutto quello che è la sopravvivenza, l'ecosistema che si
crea attorno ai corsi di acqua, ma anche il sistema economico e
quindi nulla da eccepire su questo, nulla da eccepire sul fatto che
questo ci permetterà di aprire i canali del FESR. Il problema è che
rimaniamo dubbiosi sul metodo espresso fondamentalmente dal primo
punto dell'impegnativa, anzi dai sottopunti a) e b)
dell'impegnativa. Noi non siamo convinti, non siamo soddisfatti,
non ci riconosciamo in questa linea. Ciononostante dichiaro che la
nostra battaglia per questo obiettivo di cui ho appena parlato
rimane intatta al 100 percento e la condurremo con massima
disponibilità, massima serietà, massimo approfondimento e massima
velocità nelle sedi deputate a partire dalla III Commissione
consiliare. Crediamo fortemente in questo. L'obiettivo è identico.
Non ci riconosciamo nella strategia descritta e declinata in alcuni
punti dell'impegnativa, pertanto a tal fine, non modificando
l'impegnativa, il nostro voto sarà, nostro malgrado, di
astensione.
Presidente -
La parola al collega Gerandin.
Gerandin (MOUV')
- È già stato detto nell'intervento
precedente che si parte da una problematica reale, vera. Siamo in
assoluto ritardo, si è perso tempo in questa direzione. Detto
questo, abbiamo approfittato di questa pausa anche per chiedere
alcune delucidazioni in più all'assessore Borrello, che peraltro ha
già in parte confermato nella sua dichiarazione di voto e
nell'intervento. Se i tempi sono quelli che ci sono stati dati in
questa breve pausa, vale a dire che si sono chiuse il 6 di
settembre le osservazioni presso il VAS, che, entro fine anno, è
prevista una delibera di Giunta che approvi il testo definitivo...
c'è stata la disponibilità anche dell'Assessore di venire prima in
commissione per vedere eventualmente, prima di arrivare a questo
testo di Giunta, di trovare un testo condiviso, mettendo fine a
quello che può essere il testo definitivo... il discorso di deroghe
a tempo indefinito e fissando dei termini precisi... Noi ribadiamo
che saremo al fianco dei proponenti della mozione, vale a dire i
Cinque Stelle, in questa battaglia affinché nel testo definitivo si
metta fine alle deroghe, a prescindere si mettano delle scadenze
certe, ma nello stesso tempo annuncio il voto di astensione per il
semplice fatto che il problema dei consorzi rimane per noi un punto
essenziale: essenziale nel senso che bisogna prima di tutto avere
una quantificazione degli interventi necessari nei vari consorzi
per adeguarsi a questi misuratori; bisogna avere le risorse
necessarie affinché vengano finanziati, sennò è inutile che
mettiamo delle scadenze quando poi il rischio reale è quello di
vedere magari dei consorzi che si vedono sospese le concessioni a
uso irriguo. È questa la preoccupazione, è stata esternata in
quella sede e su questo noi saremo al fianco sia nel prevedere
all'interno del testo definitivo del PTA la parte sanzionatoria
legata al mancato rispetto dei minimi deflussi, ma anche
l'eventuale mancato adeguamento a questi misuratori di portata.
Confermo ancora che saremo molto vigili e a fianco dei Cinque
Stelle, se lo riterranno opportuno, per prevedere all'interno della
finanziaria del prossimo triennio le risorse necessarie. Nello
stesso tempo un sollecito all'assessore Viérin affinché incentivi i
consorzi a questo studio, a questa quantificazione delle risorse
necessarie per permettere questi misuratori.
Presidente -
La parola alla collega Pulz per
dichiarazione di voto.
Pulz (ADU VDA)
- Nel nostro precedente intervento abbiamo
fatto delle precisazioni sulla questione delle sanzioni, che merita
un'approfondita riflessione e una revisione nel PTA, perché il
principio è, sì, fondamentale ma bisogna poi purtroppo decidersi a
toccare la pecunia per educare i disonesti. Con questa premessa
diciamo che il voto di Ambiente Diritti Uguaglianza Valle d'Aosta,
che ci piace sottolinearlo, ha scelto di rappresentare le acque nel
suo simbolo stesso, continua a essere un voto di favore. Noi quindi
siamo favorevoli a questa mozione in estrema sintesi perché il
deflusso ecologico è fondamentale per i nostri torrenti, perché
restino dei torrenti, specie se poi parliamo di parchi come il
Monte Avic... l'Assessore non lo vedo più ma il messaggio gli
arriverà... eccolo laggiù, perfetto... invece spesso sono ridotti a
dei rigagnoli. Accettiamo che si possa fare eccezione al rilascio
del deflusso ecologico solo nel caso delle derivazioni che servono
a fornire l'acqua potabile.
Presidente -
La parola al collega Bertin.
Bertin (RC-AC)
- Ribadendo il fatto che le osservazioni
che vengono sollevate da questa mozione sono assolutamente
condivise e condivisibili, perché sono anni che ne discutiamo,
perché siamo colpevolmente in ritardo. Resta il fatto però che oggi
ci troviamo in una fase ormai avanzata di elaborazione del PTA e in
quel contesto queste osservazioni assolutamente condivise e giuste
devono essere inserite. Oggi da una parte non avrebbe nessuna
efficacia pratica e inoltre non sappiamo neanche bene gli effetti
che avrebbero sulla parte irrigua che riguarda la captazione.
Pertanto, come detto anche in precedenza, il contesto giusto è
quello del PTA. Siamo in fase di conclusione, avremo un'ulteriore
audizione dell'Assessore prima dell'approvazione della delibera di
Giunta e in ogni caso l'intervento può essere fatto in quel
contesto, prima o dopo, perché alla fine è al Consiglio regionale
che arriva il PTA.
Presidente -
La parola al collega Nogara.
Nogara (AV)
- Mi sembra evidente che nessuno abbia messo
in dubbio la necessità di quanto il Movimento Cinque Stelle ha
esposto nella sua mozione. Ho partecipato alla discussione quando
ci siamo incontrati per arrivare a una definizione e l'idea
praticamente quasi univoca è stata quella di non mettere in
difficoltà i consorzi di miglioramento fondiario perché con questa
richiesta, a nostro parere, si metteva in grande difficoltà un gran
numero di consorzi di miglioramento fondiario. Tutti hanno detto
che saranno molto vigili per vedere se il Governo regionale
adotterà e andrà avanti con questa iniziativa, io mi sento di dire
che la maggioranza vuole andare avanti con questo modo di operare,
nel senso che è un obiettivo di questa maggioranza, ma nei tempi e
nei modi più appropriati. Mi sembra che ne abbiamo discusso
ampiamente tutti assieme e la maggior parte dei Consiglieri era
d'accordo su questo. Detto anche da me, come lo ha fatto rilevare
varie volte il consigliere Vesan, è dalla passata legislatura che
sto parlando che è di importanza capitale fare questo tipo di
intervento. Come Alliance, come ha espresso già l'assessore
Borrello, quindi su questa mozione ci asterremo, ma ci asteniamo
con la volontà di proseguire nel lavoro.
Presidente -
Altri? Possiamo passare alla votazione,
colleghi? La votazione aperta sul testo modificato con l'aggiunta
al punto 2. La votazione è aperta. Possiamo chiudere la
votazione.
Presenti: 35
Votanti           
: 5
Favorevoli: 5
Astenuti: 30 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Cognetta, Daudry, Distort,
Farcoz, Ferrero, Fosson, Gerandin, Luboz, Lucianaz, Manfrin,
Marquis, Minelli, Morelli, Nogara, Peinetti, Restano, Rini,
Sammaritani, Spelgatti, Testolin, Viérin)
Il Consiglio non approva.
Con questo, colleghi, possiamo sospendere i lavori, che
riprenderanno domani mattina alle ore 09:00. Buona serata a
tutti.
---
La seduta termina alle ore 19:52.
