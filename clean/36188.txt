Classificazione
TRASPORTI E VIABILITÀ
Trasporti



Oggetto del Consiglio n. 447 del 26 febbraio 2014 - Resoconto
OGGETTO N. 447/XIV - Approvazione della risoluzione
"Prosecuzione dell'attività finalizzata all'immediata sospensione
della riduzione del servizio ferroviario valdostano". (Reiezione e
ritiro di altre due risoluzioni).
Presidente -
I lavori di questa mattina sono stati
sospesi per un riunione tra i gruppi consiliari per verificare la
possibilità di fare un'unica risoluzione. Qualcuno intende prendere
la parola dopo la sospensione di questa mattina? Ha chiesto la
parola il Consigliere Ferrero; ne ha facoltà.
Ferrero (M5S) -
Grazie Presidente.
Dopo esserci confrontati, siamo addivenuti alla conclusione che,
pur accogliendo come valdostani favorevolmente la notizia che per
adesso è sospesa da parte di Trenitalia l'adozione di questi orari
dimezzati e restrittivi, non abbiamo però nessuna garanzia riguardo
al futuro, non abbiamo nessuna garanzia riguardo a quello che sarà
l'atteggiamento della Giunta regionale e dell'Assessore su quelli
che saranno i passi successivi e non vogliamo di certo avallare una
situazione e un comportamento che è stato adottato finora e che,
secondo noi, è stato un comportamento dilatorio, un comportamento
inconcludente. Di conseguenza, in assenza di una qualsiasi garanzia
sul fatto che questo problema non si possa ripetere, magari anche
nel giro di una settimana o di 15 giorni o il mese prossimo, in
assenza quindi di garanzia anche a livello patrimoniale che la
Regione metta in atto per far sì che i valdostani non debbano più
rischiare di non avere a disposizione...diciamo quelle che sono le
minime cose che vengono garantite in tutto il resto d'Italia, non
ci sentiamo di cambiare quella che è la nostra posizione.
Manteniamo quindi quelle che sono le risoluzioni presentate,
proprio per questa mancanza assoluta di garanzie. Non ci fidiamo e
non abbiamo nessun elemento per cambiare idea.
Presidente -
Chi prende la parola? La parola
all'Assessore Marguerettaz.
Marguerettaz (UV) -
Grazie Presidente.
Credo che oggi sia stata una giornata comunque proficua. Abbiamo
avuto modo di incontrare le organizzazioni sindacali, che
sicuramente ci hanno dato un contributo molto positivo e ci hanno
invitato ad agire per risolvere il problema del giorno, ovvero i
tagli. Ci hanno invitato a concentrarci su questo argomento e a
stralciare dalla discussione odierna quello che potrebbe essere il
futuro della linea ferroviaria, così come tutta una serie di
soluzioni. Proprio in aderenza a quanto chiesto dalle
organizzazioni sindacali, abbiamo avuto modo di fare una
riflessione, ahimè non condivisa come avevano chiesto le
organizzazioni sindacali, che avevano veramente richiesto un atto
corale e di intesa da parte di tutto il Consiglio regionale.
Sicuramente ci saranno buone ragioni, ma questo non è avvenuto,
però abbiamo voluto mantenere patto a questa indicazione, e quindi
abbiamo riformulato la risoluzione presentata togliendo dalla
stessa tutti quei fatti estranei al ripristino delle corse.
Pertanto quella parte del punto 3 della risoluzione riguardante la
soluzione dei treni bimodali nella nuova formulazione è stata
tolta, così come ovviamente è stato tolto il 1° punto, perché è
stata introdotta nelle premesse la presa d'atto che, a fronte
dell'intervento del Ministero, Trenitalia ha già dato indicazione a
tutte le biglietterie di togliere la riformulazione degli orari e
ripristinarli
in toto
.
Direi quindi che, senza voler fare polemica, ma anche fare una
piccola battuta, collega Donzel, "Babbo Natale questa volta ci ha
dato ragione", nel senso che un'Amministrazione parla per atti.
Allora, cosa si può fare nell'ambito di un'Amministrazione? fare
delle leggi, fare delle delibere, scrivere dei documenti - poi
l'
extrema ratio
, il collega La Torre ha detto: "io mi sdraio
sui binari", ci può stare tutta - però questo è il comportamento di
un'Amministrazione seria. Chiaramente un'Amministrazione seria ha
anche tutto l'apparato, quindi io ringrazio anche i miei uffici,
perché regolarmente ci sono le Conferenze di servizi, ci sono gli
incontri con gli ingegneri, con i tecnici di Trenitalia, c'è un
lavoro che probabilmente non appare, probabilmente anche per nostra
colpa i Consiglieri non la conoscono, però abbiamo sempre lavorato
per dare una risposta a quelli che sono i bisogni dei
valdostani.
La risoluzione, quindi, è una risoluzione che viene semplificata
e che impegna il Governo, ma sostanzialmente è una presa d'atto a
richiedere - come ha già richiesto il Presidente della Regione -
l'istituzione immediata del tavolo con il Ministero, con Trenitalia
e con RFI per definire l'intesa con queste controparti entro il 30
giugno 2014. Io spero che non la facciamo più lunga. L'attività,
comunque, è un'attività che credo dia delle risposte positive.
Torno a dire che questa non è una situazione nuova, è già accaduta
esattamente nel 2012 una situazione simile. Nel 2012, questa
situazione - poi, purtroppo, abbiamo avuto il cambio di Governo,
abbiamo avuto il cambio degli interlocutori - è dovuta ripartire da
capo. Ora, in questa situazione, essendo i tempi molto stretti,
entro il 30 giugno 2014, noi siamo particolarmente fiduciosi di non
trovarci nella condizione che ha preconizzato il collega Ferrero,
perché credo che oggi ci sia la volontà di tutti di risolvere
quest'annosa questione.
Presidente -
Ha chiesto la parola il Vicepresidente
Rosset; ne ha facoltà.
Rosset (UVP) -
Grazie Presidente.
Chiarezza per chiarezza, l'impegno che ci eravamo presi nella
riunione dei Capigruppo, qualora si fosse risolto il nocciolo del
problema - che era quello di ripristinare i treni sulla tratta
Torino/Aosta - era quello di ritirare la risoluzione in merito ai
bimodali. Noi manterremo fede a questo impegno. Vorrei aggiungere,
Assessore, che verrebbe voglia di scherzare sul settore dei
trasporti, al suo indirizzo...forse un viaggio a Lourdes per farsi
benedire sarebbe davvero opportuno! Ogni tanto, nella sua attività
- purtroppo per noi, per la nostra comunità - lei appare l'esatto
contrario di Re Mida. Lei parla, dice, ha molto da dire, ma i fatti
sono quelli che contano, e i fatti, ahimè, dal punto di vista dei
trasporti, sono evidenti!
Ora, la nostra intenzione...e lei per primo non era d'accordo su
un'eventuale risoluzione comune, perché nel nostro impegno eravamo
anche disponibili a modificare, cioè a prendere quell'impegno sulla
posizione debitoria nei confronti di Trenitalia indicando che fosse
lo Stato, ma a questo però volevamo aggiungere, per tutela di chi
usa oggi i trasporti ferroviari, qualora si ripetesse la soluzione
di Trenitalia - tra 15 giorni, tra un mese, tra 2 mesi o tra 6 mesi
- che se ci tolgono altri treni, la Regione si assumesse l'onere di
prendere azioni in tal senso. Lei non l'ha voluta, l'ha rifiutata,
parliamoci chiaro, questa è la realtà dei fatti! Noi eravamo
disponibili a questa soluzione, qualcuno della maggioranza stessa
aveva posto un'eventuale possibilità di trovare questa soluzione,
ma lei ha voluto mantenere la sua, garantendo che i Parlamentari, a
Roma, si sarebbero impegnati per affrontare le
problematiche...sarebbe il colmo se i Parlamentari, a Roma, non si
impegnassero per portare a termine questo! Sì, adesso l'ha tolta,
nel 1° punto c'è questo passaggio, se l'ha modificato...io ho
capito che lei modifica il 3° punto, non il 1°, vabbè... Ecco
perché lei ha voglia di dire, ha voglia di parlare, ma bisogna
attivare i fatti, e i fatti erano disponibili ad una risoluzione.
Il nocciolo fondamentale è che fortunatamente oggi abbiamo di nuovo
questi treni...mi auguro che possa durare nel tempo.
Presidente -
Grazie. Ha chiesto la parola la collega
Certan; ne ha facoltà.
Certan (ALPE) -
Grazie Presidente.
Io direi che innanzitutto il dibattito che c'è stato in aula,
oggi, credo sia stato costruttivo, comunque sia, al di là del fatto
che si sia arrivati oppure no ad una sintesi comune.
Noi prendiamo atto...ho anche dato una veloce lettura delle
premesse...ma prendo e prendiamo atto dell'impegno che è stato
sicuramente corretto. Lei ha fatto, nella sua introduzione, un
passaggio molto chiaro: l'Amministrazione parla per atti. Ecco, noi
diremmo che oggi l'Amministrazione ha parlato per toppe, perché
questa è stata la prima toppa, e noi volevamo metterne un'altra,
riuscire a risolvere un altro problema, cioè a definire, oggi,
anche l'altro passaggio, quello della garanzia, che è una garanzia
non solo per i valdostani, non solo per i cittadini, non solo per i
pendolari, non solo per i sindacati e non solo per tutta la
popolazione, ma è una garanzia anche per la Giunta regionale, e
cioè quella di avere immediatamente anche una copertura per il
domani. Perché questo problema che si è verificato in questi giorni
può verificarsi...l'ha detto anche lei, si è già verificata una
situazione simile nel 2012...può verificarsi ancora. Quindi per ora
abbiamo salvato il salvabile e questa è la parte costruttiva, che
anche noi sottolineiamo, e crediamo di essere stati attori tanto
quanto voi nell'aver contribuito a questo passaggio, ma rimane
monco dell'altro passaggio: è un atto amministrativo che non vi
tutela, e non tutela soprattutto i passeggeri e i fruitori di
questo servizio.
Per quanto riguarda poi la correttezza sugli impegni che erano
stati presi in sede di Capigruppo, penso che anche da parte nostra
c'era l'impegno...diciamo di coerenza per andare a variare
eventualmente la nostra, però probabilmente spesso si preferisce
tenere le proprie posizioni perché ci si sente forse più garantiti.
Mi chiedo solo, se tra qualche mese si ripresenterà questa
situazione, che cosa andremo a raccontare, soprattutto che cosa
andrà a raccontare l'Assessore Marguerettaz ai cittadini.
Presidente -
Ha chiesto la parola il collega Donzel; ne
ha facoltà.
Donzel (PD-SIN.VDA) -
Grazie Presidente.
Intanto esprimo soddisfazione personale e la soddisfazione del
gruppo PD-Sinistra VdA per la notizia del ripristino di tutti i
treni. È sicuramente una notizia che rallegra tutto il Consiglio
regionale, ma soprattutto fa tirare un sospiro di sollievo ai
lavoratori, agli studenti, alle famiglie e a tutto il mondo
produttivo ed economico della Valle d'Aosta che, davvero, sarebbe
stato fortemente compromesso dalla situazione che si era venuta a
creare. Quindi un sospiro di sollievo che tiriamo tutti insieme e
che, da un certo punto di vista, dice che questo dibattito che
abbiamo fatto oggi è arrivato più che mai opportuno, ma soprattutto
opportune sono state le prese di posizione unitarie dei sindacati,
le iniziative dei pendolari, l'assemblea di ieri sera dei Pendolari
Stanchi, dove sono state prese anche delle decisioni forti in
merito al rischio di soppressione dei treni che stavamo correndo;
quindi una mobilitazione collettiva che, sicuramente, in qualche
modo è arrivata nelle sedi dove bisognava deliberare e la decisione
è stata presa.
La preoccupazione, però - e penso, mi auguro, non sia soltanto
delle forze di opposizione, ma sia una preoccupazione viva, anche
della maggioranza e del Governo regionale - è quella che noi non
siamo a un traguardo. Lo dice lo stesso Assessore: non è la prima
volta che succede, già nel 2012 eravamo arrivati lì, lì. Allora,
noi vogliamo che si metta un punto fermo e che almeno l'ombra della
sospensione dei treni e della sparizione della ferrovia...fra
l'altro ricordo, sull'annuncio della chiusura della tratta
Aosta/Pré-Saint-Didier, che c'era la soddisfazione espressa dal
Consigliere dell'Union Valdôtaine Agostino Salvatore, che diceva:
"finalmente andremo in bicicletta su e giù"...queste voci non è che
sono così casuali!
Noi diciamo: piantiamola lì, noi vogliamo la ferrovia da
Pré-Saint-Didier a Chivasso, punto fermo, garantito, basta con le
barzellette, chiudiamo un pezzo, apriamo una tratta, e quant'altro.
La situazione in cui ci veniamo a trovare adesso è di forte
imbarazzo, perché comunque il problema non è assolutamente risolto.
E lo riconosce...oggi è la giornata dei
mea culpa
...in
Consiglio comunale, ad Aosta,
mea culpa
dell'Assessore
Sorbara, e qui
mea culpa
dell'Assessore Marguerettaz, che
dice: "è colpa nostra, non informiamo i Consiglieri dell'enorme
lavoro che stiamo facendo". Ci sono delle commissioni, come fa gli
incontri con i sindacati può fare anche gli incontri con i
Capigruppo, se lo ritiene opportuno, può dare le lettere che riceve
nel dicembre, che dicono: "guardate, sospendiamo il servizio", può
anche trasmetterle senza fare un incontro, ma via mail ai
Capigruppo, non si deve neanche scomodare per informare del grande
lavoro che sta facendo, quindi...come dire? noi pretendiamo la
massima informazione puntuale su tutta questa trattativa
delicatissima che è in atto, trattativa difficilissima, lo
riconosciamo questo, non abbiamo la presunzione di dire che è una
trattativa che si può sbrigare in poco tempo, ma, vista la durata
che ha preso questa partita con lo Stato...nel 2012, diceva
l'Assessore Marguerettaz, c'era un altro Governo, ma ora la partita
è tutta, tutta da giocare, e io dico: "noi vogliamo che non sia
giocata sulla pelle della gente".
Per questo abbiamo detto nella nostra risoluzione...altro che
dire: "si faccia chiarezza fino in fondo, ci racconti tutti i fatti
come sono andati, ma non solo più a noi della minoranza, racconti
ai valdostani cos'è successo, come mai il Ministero...qual è quel
funzionario ministeriale che impedisce l'accordo, qual è quel
Governo...", cioè raccontiamo cos'è che sta succedendo, spieghiamo
qual è la posizione. E torno a dire: la nostra posizione non
possono essere le letterine di Babbo Natale, perché è lo stesso
Consigliere di maggioranza La Torre che dice: "ci sono dei momenti
che bisogna mobilitarsi"...non l'ho mica detto io! Lo dice il
Consigliere di maggioranza: "andiamo a sdraiarci sui treni"...di
solito, io mi ricordo, la mia generazione si sdraiava sui binari,
noi lo facevamo per impedire che i treni partissero...adesso è
all'incontrario, ci sdraiamo sui binari morti, abbandonati,
deserti...di certo non rischiamo nulla, perché nessuno viene lì,
neanche a rimuoverti, perché non passa più nessuno...però sono
gesti simbolici che riconoscono che alle volte c'è bisogno di usare
le maniere forti, di coinvolgere le associazioni.
Io sono d'accordo con la presa di posizione del collega La
Torre, ma se nessuno ne sa niente, quali iniziative forti possiamo
prendere? Come possiamo fare un grande fronte comune, mettere
insieme tutte le associazioni, tutti quanti insieme, per dire:
"guardate, la Valle d'Aosta vuole fortemente che si chiuda questo
accordo". Non è certo con una risoluzione così, all'improvviso,
completamente corretta da parte dell'Assessore. Allora vuol dire
che si è rappresentato qui con una risoluzione che poi tanto bene
non andava, no? Quindi la nostra volontà era quella di raccogliere
le istanze presentate dal sindacato e le istanze presentate dalle
associazioni, perché le associazioni hanno chiesto con forza un
ruolo di garanzia anche economica della Regione. Di questo la
maggioranza non ha voluto farsi carico, non ha voluto farsi carico,
salvo un genericissimo
"richiedere con urgenza un tavolo"
.
Ma è questo quello che ci hanno chiesto i sindacati? Richiedere con
urgenza un tavolo? Non credo che volevano una mozione unitaria che
uscisse fuori con chiedere un tavolo...il tavolo, ci ha detto
l'Assessore, è lì dal 2012, e prima, il tavolo c'è! Quello che noi
dobbiamo dire e rappresentare con forza, scrivere in un testo con
forza, è quello che noi vogliamo per la Valle d'Aosta: questo era
il punto.
Noi rimaniamo quindi fermi sull'idea che non un chilometro/treno
deve essere cancellato, ma non solo per questo breve periodo, e da
qui in avanti vogliamo che i nostri treni circolino. Per farlo
serve un accordo chiaro e, a nostro avviso, dentro questo accordo
per il futuro non può non esserci la Regione Piemonte. Allora, o io
ho capito male...ma siamo all'alba dell'uomo, perché non mi risulta
che ci sia un tavolo con la Regione Piemonte pronto che dica quanto
deve corrispondere la Regione Piemonte per la sua parte di
competenza, per quanto riguarda il tratto Torino/Ivrea, o Torino
fino ai paesi limitrofi alla Valle d'Aosta, e quanto compete alla
Valle d'Aosta che usa anche il tratto piemontese per arrivare a
Torino. È un accordo delicatissimo, e quindi non penso che si possa
risolvere in pochi giorni una questione così delicata...serviranno
mesi, serviranno mesi! Allora, perché ci sia un sostegno e un
lavoro congiunto da parte di tutti su questi temi così delicati,
non serve che ci sia un "vi chiediamo scusa, non vi abbiamo
abbastanza informati per colpa nostra"...ecco, non ha detto scusa,
ha detto "è per colpa nostra se i Consiglieri non sanno tanto le
cose"...ma è una colpa grave, è una colpa grave non informare la
comunità! Ecco qual è l'atteggiamento che abbiamo noi di fronte a
queste cose ed è per questo che abbiamo scelto di non aprire oggi
il fronte dei treni bimodali, molto responsabilmente, perché oggi
il fronte è garantire questo servizio e fare chiarezza fino in
fondo su questo accordo tra lo Stato, la Regione Valle d'Aosta,
Trenitalia, che inevitabilmente comporta anche un accordo con la
Regione Piemonte, la grande assente in questa discussione, mai
nominata.
Ma io mi chiedo: pagheremo noi il contratto di servizio per i
piemontesi? Siamo in grado di fare una cosa così? Su questo bisogna
che ci sia al più presto chiarezza perché si capisca dove ci state
portando, perché noi, francamente, non l'abbiamo capito, anzi,
siamo veramente preoccupati per lo sviluppo della situazione.
Presidente
- Grazie. Siamo sempre in discussione
generale. Ci sono altri colleghi che vogliono prendere la parola?
Ha chiesto la parola il collega Guichardaz; ne ha facoltà.
Guichardaz (PD-SIN.VDA) -
Sì, non volevo intervenire
finché non ho sentito l'Assessore Marguerettaz ripetere una frase
che mi ricordava qualcosa. Dopodiché sono andato a ritrovare la
stessa frase che l'Assessore Marguerettaz, entusiasticamente,
espresse il 5 novembre del 2013:
"Treni. Marguerettaz: Le
risorse per la ferrovia sono frutto di un lungo lavoro svolto negli
anni. Queste disposizioni sono frutto di un lungo lavoro svolto
negli anni dalle strutture dell'Amministrazione regionale che hanno
operato congiuntamente con i Ministeri competenti e le società del
gruppo Ferrovie dello Stato, insieme ai responsabili politici e ai
Parlamentari della Valle d'Aosta"
...un disco rotto, Assessore
Marguerettaz, perché è esattamente la stessa frase che lei ha
ripetuto oggi, così, per bearsi un po' di questo, che non so se è
un successo della sua capacità diplomatica o se, per qualche altra
ragione, per il momento inespressa, le Ferrovie dello Stato
hanno...diciamo fatto marcia indietro.
La cosa divertente è che lei fu poi smentito dal suo Presidente
Rollandin, qualche giorno dopo, il quale disse: "non c'è, questi
soldi non arrivano perché non sono mai stati messi". Allora, quando
lei oramai ci rassicura con questi proclami entusiastici, io devo
dire che non siamo così rassicurati, se oggi non riusciamo a creare
una sorta di sistema di garanzia che possa intervenire nel caso in
cui lei venga smentito fra tre giorni, come succede...diciamo con
una certa frequenza, diventa difficile poi rimettersi in gioco e
cercare di nuovo...diciamo una soluzione in corsa, e la cosa
insomma, deve essere affrontata.
Io credo che la nostra proposta sia una proposta che contiene,
rispetto alla vostra, una novità, cioè contiene la soluzione. La
vostra è una proposta molto semplice che richiama il Governo
regionale a fare ciò per cui il Governo regionale è pagato, cioè a
negoziare, a trovare delle intese, a sedersi intorno a un tavolo e
a risolvere, una volta per tutte, il problema.
La vostra risoluzione è, in qualche maniera, la presa d'atto
della vostra incapacità non solo di affrontare, ma anche di
risolvere il tema della ferrovia in Valle d'Aosta.
Presidente -
Grazie. Ha chiesto la parola la collega
Morelli; ne ha facoltà.
Morelli (ALPE) -
Grazie Presidente.
Intanto per dire che, assieme ai pendolari, tiriamo un sospiro
di sollievo riguardo alla notizia che il servizio, le corse non
verranno sospese...io credo i pendolari, ma anche tutti gli
studenti dell'Alta Valle, in particolare, perché erano veramente
penalizzati dal fatto che le corse di ritorno dell'una sarebbero
state completamente eliminate, andando a creare non pochi problemi,
quindi sicuramente,
in primis,
un sospiro di sollievo.
Perché manteniamo la nostra risoluzione? Perché riteniamo che
l'impegno sia ancora assolutamente valido. Patto per patto,
ritiriamo la risoluzione sui bimodali perché abbiamo concordato che
oggi parliamo soltanto del problema delle corse, ma la nostra
risoluzione contiene due impegni, che ci stupisce che la
maggioranza non voglia accogliere e condividere, perché noi
chiediamo di chiarire, in aula, la situazione amministrativa che si
è venuta a creare a seguito dell'approvazione della norma di
attuazione del trasporto ferroviario. Noi non ci accontentiamo
delle notizie dei giornali, non possiamo accontentarci delle
notizie dei giornali, abbiamo bisogno di informazioni
circostanziate. Il secondo impegno:
"a definire con la massima
urgenza il ruolo contrattuale della Regione Valle d'Aosta, dello
Stato e di Trenitalia"
ci pare, anche questo, che sia un
impegno assolutamente da mantenere.
Ci rincresce quindi che non si sia trovata una condivisione su
due punti così importanti. Prendiamo atto del fatto che la
maggioranza, anche in questa occasione, preferisca fare strada a
sé, ce ne rincresce molto. Il nostro impegno sulla ferrovia rimane
e, naturalmente, continueremo ad occuparcene a fianco dei
pendolari.
Presidente -
Siamo sempre in discussione generale. C'è
qualche altro collega che intende prendere la parola? Se non vi
sono richieste, dichiaro chiusa la discussione generale. Ha chiesto
la parola l'Assessore Marguerettaz; ne ha facoltà.
Marguerettaz (UV) -
Grazie.
Credo che da un lato possiamo rilevare che sono tutti contenti,
non so se effettivamente sono tutti contenti o meno di questa
soluzione, ma sicuramente noi lo siamo, sicuramente noi lo siamo
perché questo dà ragione a tutte le attività, a tutta la
corrispondenza, a tutto il lavoro fatto. Ora voglio solo chiarire,
perché può darsi che anche all'esterno non si voglia capire
cos'abbiamo in gioco. Da un lato ci si chiede di tutelare gli
interessi e le prerogative della nostra specialità, del nostro
Statuto, dei nostri diritti. Ora, noi, in questi anni, abbiamo
chiesto solamente l'applicazione puntuale di una norma di
attuazione. Allora anche nelle discussioni qualcuno dice: "ma
perché non vi prendete le competenze?". Le competenze, nell'ambito
della norma di attuazione, vengono assunte dall'Amministrazione
regionale a fronte di impegni che dall'altra parte vengono presi
dallo Stato per ammodernare la linea; quindi se noi non facciamo
valere questo tipo di norma e andassimo nella direzione che
qualcuno ci suggerisce, creeremmo un debito per l'Amministrazione
regionale di un'immensità non sostenibile dalle nostre finanze,
perché una volta che la ferrovia diventa di competenza
dell'Amministrazione regionale, rischiano di ricadere
sull'Amministrazione regionale tutti gli interventi! Ora non sto a
ricordarvi gli accordi di programma che avevano già definito, in
allora, in un miliardo i lavori indispensabili e necessari. Allora,
oltre ad una partita di 70 milioni di euro, per cui qualcuno di voi
mi dice: "ma pagate questi 70 milioni di euro", ditemi anche dove
andiamo a toglierli questi 70 milioni di euro!
Allora, al di là della passione e del lavoro che credo
contraddistingua un po' l'attività di tutti noi - e questo non lo
metto in dubbio -io ritengo che l'attività istituzionale sia stata
fatta in modo decisamente corretto. Noi richiediamo a tutte le
controparti, a tutti gli interlocutori della norma di attuazione di
assumersi i propri impegni. Ecco perché questa attività è
un'attività che non ci ha permesso di aderire alla risoluzione
delle forze di minoranza: perché in modo esplicito la minoranza,
nelle sue conclusioni, parlava di una posizione debitoria
dell'Amministrazione regionale, posizione debitoria che noi non
riteniamo di avere ed è stato quello il motivo per il quale abbiamo
detto no.
Quindi, collega Morelli, quando noi parliamo di intesa, è
esattamente quello che scrivete voi nella vostra risoluzione, cioè
noi abbiamo fatto un riferimento legislativo, voi parlate di un
aspetto contrattuale, ma è quello che è scritto nelle norme, quindi
credo sia più corretto parlare delle norme.
Poi, ancora in ultimo, non è che non abbiamo ascoltato tutte le
parti, collega Donzel. Con le associazioni dei consumatori e le
associazioni dei pendolari abbiamo redatto un comunicato stampa
congiunto, a seguito di una riunione specifica, dove tutte le parti
hanno definito che noi dovevamo richiedere la sospensione; in
nessuna parte, in quella riunione, qualcuno ha tirato fuori il
fatto che noi dovevamo pagare e dovevamo metterci garanti.
Dopodiché, se per continuare a spostare l'asticella andiamo a dire
delle cose che non sono pattuite, io sono qua a richiamare un
comunicato che è stato fatto con tutte le associazioni, ivi
compresa l'Associazione dei Pendolari Stanchi, e quindi, da questo
punto di vista, il percorso è un percorso che riteniamo adeguato e
corretto.
Torno a ripetere: non affrontiamo questo tema in modo
semplicistico dicendo "prendiamoci le competenze", perché questo
vuol dire, oneri ben più grandi che pagare il servizio che è un
onere che l'Amministrazione regionale si era già messa nella
condizione di sostenere, tant'è che non solo nel 2013, ma anche nel
2012 troverete nei fondi globali degli importi che erano
esattamente quelli di cui stiamo parlando, i 23 milioni che sono
iscritti nei fondi globali perché c'è bisogno di una norma per
utilizzarli. Senza voler fare delle lezioni i fondi globali sono
degli accantonamenti che servono, ma che per essere utilizzati
hanno bisogno di una norma, e questa norma è ovviamente un
risultato che otteniamo dopo la definizione degli accordi di
programma. Nel momento in cui la controparte si è sottratta ai suoi
impegni quei 23 milioni sono andati in economia, quindi è
assolutamente lineare, non abbiamo avuto un approccio non
responsabile, ma un approccio decisamente responsabile.
Allora collega Donzel, non mi faccia dire delle cose che non
dico, perché informare non si informa mai troppo ed in questa
situazione, non è che abbiamo detto: "non vi informiamo"! D'altra
parte abbiamo riunioni con organizzazioni sindacali, i comunicati
stampa, però è chiaro che ogni singola corrispondenza non può
essere comunicata, ma l'attività, nel suo complesso, collega
Donzel, è un'attività che fino ad oggi non abbiamo mai riscontrato.
Questa volta abbiamo un intervento diretto del Ministero su
Trenitalia, mentre nel 2012 e negli anni precedenti c'era stata una
trattativa dove c'era un'interlocuzione tra noi e Trenitalia.
Questa volta, finalmente, abbiamo avuto un intervento pesante da
parte del Ministero che dà delle indicazioni a Trenitalia.
Quindi voteremo con soddisfazione questa risoluzione e credo che
l'attività svolta e anche la discussione sia stata utile anche per
dare delle comunicazioni esterne corrette e non solo degli slogan.
Prendersi le competenze vuol dire mettersi nella condizione di
gestire un servizio con dei costi sostenibili e ragionevoli. Oggi,
prendersi le competenze senza pretendere da parte dello Stato degli
interventi vorrebbe dire indebitare l'Amministrazione regionale per
delle somme assolutamente non sostenibili.
Presidente -
Grazie. Ha chiesto la parola il Presidente
Rollandin; ne ha facoltà.
Rollandin (UV) -
Sì, grazie Presidente.
Mi spiace che non si sia voluto raggiungere un accordo sul
deliberato, anche perché l'insistenza con cui si è voluto mantenere
quello della minoranza, dove di fatto chiede di capire quali sono
le situazioni contrattuali relative all'accordo da fare...ora,
quando durante queste sospensioni si è detto - e come ha detto
l'Assessore - "rinunciamo a discutere di bimodali", andiamo solo su
quella che è la preoccupazione di tutti. Ora, abbiamo cercato di
dire che la norma di attuazione - e inviterei i colleghi a
rileggerla - dice in modo chiarissimo tutto quello che deve essere
fatto e da chi, ma in particolare, dopo aver detto che tra tutti i
Ministeri ci deve essere un accordo su...al punto 4 dell'articolo 2
della norma di attuazione, si dice:
"Relativamente ai servizi di
cui al comma 1, entro sei mesi dall'entrata in vigore del decreto
del Presidente del Consiglio dei Ministri...e comunque
successivamente alla stipula degli Accordi di programma..."
,
forse interessa anche i colleghi, questo è capitale sugli
interrogativi posti, non per interrompere le vostre discussioni,
"...e all'effettiva attribuzione delle risorse finanziarie per
l'esercizio delle funzioni trasferite, la Regione subentra allo
Stato nel rapporto con l'impresa ferroviaria e stipula, con
quest'ultima, il relativo contratto del servizio. Rimangono a
carico dello Stato gli oneri finanziari derivanti dalle
obbligazioni assunte con l'impresa ferroviaria nel periodo
antecedente al predetto subentro"
. Mi sembra che non ci siano
dubbi! No, ma qui abbiamo sentito di tutto! No, scusate, adesso è
chiaro...è chiaro sì, ma per noi era chiaro fin dall'inizio! Il
problema è che per qualcuno non lo era per niente, tant'è che si
facevano dei
distinguo
, dicendo: "ma cominciamo a vedere se
è il caso di"...è scritto! La stessa cosa è scritta per il discorso
delle infrastrutture, la stessa cosa è scritta per i rapporti con
il servizio collegato con le altre Regioni, i tempi di
realizzazione, dice quali sono le infrastrutturazioni necessarie,
queste devono far parte dell'accordo, non è solo il fatto di dire:
"manteniamo o sostituiamo un treno"! Perché qui si è tutto
banalizzato in un discorso di urgenza, che c'è, che abbiamo
condiviso tutti, che abbiamo cercato di risolvere, ognuno con i
propri mezzi, con la collaborazione di tutti. Si è risolto? Noi
speriamo che sia risolto, fino a quando non abbiamo definitivamente
risolto il tutto sull'accordo, perché effettivamente è vero, c'è
sempre la preoccupazione, anche nostra, non lo nascondiamo e lo
condividiamo, c'è una preoccupazione che non ci siano di nuovo
delle spinte da qualche parte per cui fanno saltare il tavolo.
Quello che noi chiediamo, visto che sono chiari gli obblighi che
ci sono da parte dei Ministeri e da parte della Regione nel momento
in cui subentra...oggi non è subentrata, ed è per quello che noi ci
siamo sempre rifiutati di tenere in considerazione le richieste di
pagamento precedenti, c'è scritto! Non è che noi stiamo trattando,
questa è la norma di attuazione a cui chiediamo di dare attuazione
e finalmente lo Stato, col "151", aveva detto: "sì, per il 2013
paghiamo noi e poi vediamo...", perché a livello di bilancio non
poteva farlo subito, ma quello era l'indirizzo giusto. Per il
resto, quello che noi chiediamo è proprio che si apra subito questo
tavolo per fare questa trattativa, noi chiediamo questo, quindi non
vedo perché voi non potete votare la risoluzione che noi abbiamo
proposto. Perché voi state dicendo di sapere quali sono le
posizioni amministrative...ma c'è scritto nella norma di
attuazione, questo è già scritto, è già scritto!
Allora, io credo, nella sostanza, senza farla più lunga, che la
soddisfazione sia che è risolto al momento un problema molto
delicato...Io ho detto al momento, non sono in grado...qualcuno
diceva: "qualcuno deve garantire". Io credo che oggi difficilmente
qualcuno sia in grado di garantire qualcosa, se non dopo l'accordo
definitivo raggiunto a quel tavolo, sennò qui non garantisce
nessuno; qualcuno può impegnarsi di più, qualcuno di meno, ma non
può fare altro. Quindi noi riteniamo che ci sia stato un po' di
buon senso da parte del Ministro competente con gli uffici
competenti che hanno preso questa posizione, credo che di questo
bisogna dargliene atto, e noi ce ne rallegriamo, e speriamo che di
questo tema possiamo discutere da altre parti e con altre
prospettive, cioè con quello che è il definitivo passaggio;
passaggio che, come dico, la Regione può...io vorrei anche dire che
sul passaggio della proprietà della ferrovia non c'è scritto che
"deve", la Regione "può" e a titolo gratuito, perché c'è scritto e
abbiamo insistito molto a dire questo quando c'era la norma di
attuazione, perché oggi sappiamo che la situazione è di una
ferrovia disastrata. Allora, prima di dire: "vi diamo questo",
vorremmo che ci fosse anche magari l'impegno per mettere dei soldi
per ammodernarla, per trovare un modulo diverso per rifare la
tratta di ferrovia che ci interessa, perché giustamente oggi nella
discussione si è detto: "ma la tratta Aosta/Torino interessa anche
il Piemonte"...il Piemonte, però, una volta risolti i passaggi a
livello e alcune situazioni, sicuramente ha una situazione migliore
della nostra, anche per velocizzazione.
La nostra è una situazione oggettivamente difficile, per cui noi
sappiamo che la zona di Montjovet non è risolvibile con la
bacchetta magica, lì la soluzione è drammatica e va fatta tenendo
conto di un progetto nuovo. Queste sono le difficoltà e questo è
scritto! Allora, noi, quello per cui ci impegniamo è continuare a
fare di tutto perché si apra questo tavolo, ci sia questo confronto
con tutti, perché deve essere così su quelle che sono le
prospettive e si possa chiudere, per sempre, questo problema della
norma di attuazione fra Regione e Stato. Grazie.
Presidente -
Grazie. Ha chiesto la parola il collega
Cognetta; ne ha facoltà.
Cognetta (M5S) -
Grazie Presidente.
Presidente, ho ascoltato con attenzione...e anche Assessore...ho
ascoltato con attenzione i vostri interventi, e mi vengono diverse
domande. La più puntuale e precisa è relativa a questo documento
che è arrivato da Trenitalia all'Assessorato dei Trasporti l'11
dicembre dell'anno scorso. Le leggo solo un passaggio per capire
meglio quello che, diciamo così, potrebbe dare un pochino di
chiarezza. Ad un certo punto, il dirigente scrive - da Trenitalia
verso l'Assessorato - dicendo:
"Prendendo atto dell'evidente
disaccordo tra la Regione Valle d'Aosta, il Ministero dei trasporti
e finanze su chi debba effettuare i pagamenti relativi al periodo
2011-2013 dei servizi resi da Trenitalia, rileviamo inoltre che, al
momento, Trenitalia non ha nei fatti una controparte che si sia
impegnata come committente per i servizi da erogare per il
2014"
.
Ora, mi sembra chiaro che Trenitalia non sappia quello che
diceva lei, Presidente Rollandin, perché altrimenti non scriverebbe
questo...lei è d'accordo, no? almeno su questo...beh, è quello che
scrive Trenitalia...o Trenitalia diciamo che scrive dei falsi,
delle cose assolutamente assurde, o c'è un problema di
comunicazione, quanto meno, perché dice chiaramente che non sa a
chi chiedere i soldi, lo scrive su una lettera, e quindi...questa è
la lettera, è la vostra, lei ha quello, io ho questo, quindi vede
che c'è un problema proprio di comunicazione! Lei capisce che non
dipende da me, io le sto leggendo l'atto! In aggiunta a questo,
anche per rispondere all'Assessore che dice che ci saremmo presi un
peso troppo gravoso per le nostre casse se noi accettassimo certi
discorsi, noi tendiamo a confondere il contratto di servizio dal
contratto di gestione...sono due cose diverse! Lei ha ragione se
noi volessimo prenderci il contratto di gestione, dovremmo mettere
a posto tutta la linea e diventerebbe un problema pazzesco, ma il
contratto di servizio, quello, potremmo farlo, e infatti nel 2014
pare che lo faremo e quello costa 20 milioni, 22...25? 21, ancora
meglio...ah, 20 no...ma non importa, non è che stiamo a guardare i
milioni qui, eh!
Allora, dicevo, in aggiunta a questo c'è la questione del
PARFAS, che noi ci stiamo dimenticando, dove abbiamo avuto per 6
anni 50 milioni di euro per cominciare a sistemare la linea, cosa
che non abbiamo fatto! Tutte queste cose, quando raccontiamo ciò
che accade, ce le dimentichiamo, quindi invito nuovamente, con
grande cortesia, a cercare di dare comunicazioni complete e
corrette, altrimenti si continua a fare, anche da parte vostra, un
certo tipo di confusione strumentale. Infine, per ciò che riguarda
le comunicazioni che vengono rese pubbliche, grazie...diciamo così,
ai vertici di associazioni di categoria e di sindacati, c'è da dire
una cosa importante: alcuni di questi vertici sono chiaramente
asserviti al potere politico, quindi è facile per loro poi dare,
diciamo così, delle indicazioni unitarie, perché non rappresentano
nulla, se non loro stessi, quando la base, molto spesso, non è
d'accordo con i vertici di queste associazioni.
Presidente -
Grazie. Ha chiesto la parola il
Vicepresidente Rosset; ne ha facoltà.
Rosset (UVP) -
Grazie Presidente.
Non voglio polemizzare col Presidente, non è nelle mie
intenzioni, ma lei ci ha fatto un lungo
excursus
sulla norma
di attuazione...la norma di attuazione la conosciamo, nessuno mette
e ha messo in discussione la norma di attuazione! Io pongo il
problema sull'impegnativa delle due risoluzioni, e la differenza
qual è? Che la risoluzione della maggioranza impegna ulteriormente
a richiedere con urgenza la costituzione di un tavolo che avrebbe
già dovuto essere attivato da tempo, da tempo! Allora noi chiediamo
di definire con la massima urgenza il ruolo contrattuale, quel
ruolo contrattuale che è previsto dalla norma di attuazione, questo
chiediamo! E avrebbe già dovuto essere attivato con forza, con
violenza addirittura, in modo da ottenere dei risultati. Quindi non
è che non conosciamo la norma di attuazione, era sull'impegnativa
che, a un certo punto, ha posto esclusivamente la posizione
debitoria. Nelle nostre premesse nessuno diceva che era la Regione
che la doveva attivare, abbiamo chiesto soltanto di attivare la
posizione debitoria...questa è sicuramente dello Stato, quindi non
c'erano problemi sull'impegnativa.
Presidente -
Grazie. Non ci sono altre richieste
d'intervento? Ci sono dichiarazioni di voto? La parola
all'Assessore Marguerettaz.
Marguerettaz (UV) -
Approfitto della dichiarazione di
voto per dare un chiarimento che mi è stato richiesto. Nessuno
confonde il contratto di servizio con le attività da svolgere sulla
linea, ma sono due aspetti inscindibili, perché il Presidente della
Regione ha cercato di riprendere la norma di attuazione e, nella
norma di attuazione, il trasferimento delle competenze per arrivare
al contratto di servizio presuppone la soluzione degli altri
aspetti, cioè chi si impegna a effettuare una serie di lavori. Se
lei mi rovescia il ragionamento e antepone l'acquisizione della
competenza, capisce che metterà l'Amministrazione regionale in una
posizione di debolezza assoluta, perché ci prendiamo l'onere e non
abbiamo più nessuna forza negoziale con i nostri interlocutori.
Quindi la norma di attuazione prevede un cronoprogramma specifico,
ci sono degli accordi di programma che sono in sequenza e, in
ultimo, si arriva al trasferimento delle competenze.
Dopodiché voglio anche chiarire un'altra cosa: il contratto di
servizio è un contratto di servizio che non dà dubbi, tant'è che il
contratto di servizio è sottoscritto dal 2004-2005 - era quello
l'anno in cui è stato stabilito - tra il Ministero e Trenitalia, e
se avrà modo di venire negli uffici e farà una richiesta ex art.
116 del Regolamento del Consiglio troverà, in quel contratto, che
c'è una norma di continuità, quindi fintanto che quel contratto non
è modificato è da intendersi un contratto in continuità. Ecco
perché noi diciamo, proprio in virtù di questo discorso, che il
2013, 2012, 2011 sono da ricondurre a quel contratto di servizio ed
ecco perché oggi, nella risoluzione, parliamo di un "tavolo
urgente", ma non urgente in riferimento alla norma di attuazione,
che sicuramente è già un tavolo che è stato avviato, bensì in
riferimento alla legge di stabilità che è stata approvata nel mese
di dicembre, collega Rosset. Quindi ecco il "tavolo urgente" ai
sensi di quella norma, del comma 515. Oggi credo ci siano le
condizioni per riprendere tutto il discorso e richiedere quello che
ci spetta. Era solo per dare dei chiarimenti, e ne ho approfittato
in dichiarazione di voto.
Ovviamente è una dichiarazione di voto favorevole, anzi, vi
chiedo magari di prenderla in esame, perché questo credo sia tutto
documentato e darebbe una maggiore forza alla posizione della
Regione.
Presidente -
Ha chiesto la parola il Consigliere Certan;
ne ha facoltà.
Certan (ALPE) -
Sì, grazie Assessore. Grazie Presidente
per i chiarimenti.
Sì, certo, pare proprio a volte di parlare tra sordi, no, la
dico spesso questa cosa. Lei dice: "perché non votare la nostra?".
Beh, perché il punto 1 che avete lasciato, che è rimasto, è lo
stesso che chiedevamo anche noi, ma è una cosa talmente semplice,
talmente scontata che avrebbe già dovuto essere costituito questo
tavolo...anzi, sì, certo, adesso mi tira fuori se non c'è il
Governo, prima c'era il Governo, poi prima non c'era Letta e allora
c'era Bersani, non c'era il Governo...insomma, scusi Assessore, non
credo che stiamo rincorrendo questo, anche perché lei, qui, tratta
del comma 515 dell'articolo 1 della legge di stabilità, quindi di
fine dicembre 2013, ma un impegno simile era già stato preso prima!
I Parlamentari, già prima, avevano preso un impegno per seguire,
per andare a vedere come poter...sì, ma l'avevamo fatta insieme
quella risoluzione...certo, anche noi, ma anche voi, e adesso state
riscrivendo la stessa cosa, dicendo: "però noi, a tutto quello che
abbiamo fatto prima, aggiungiamo anche l'articolo 1, comma 515, più
tutto il resto, perché la nostra è votabile".
Allora, intanto vorrei capire dov'è che voi trovate scritto che
noi abbiamo detto: "la posizione debitoria della Regione nei
confronti di Trenitalia". Non è scritto quello, non c'è scritto
quello! Leggo? Benissimo:
"a definire con la massima urgenza il
ruolo contrattuale
...uno, della Regione; due, dello Stato; tre,
di Trenitalia...
e la posizione debitoria nei confronti di
Trenitalia"
. Eravate, a meno che i Capigruppo ci abbiano detto
cose diverse, era stato proposto di aggiungere: "e la posizione
debitoria dello Stato nei confronti di Trenitalia", se volevate
proprio...come? Non è vero, perché credo che noi avessimo discusso
su questo, ma perché allora qua bisogna tirare fuori
qualche...ecco, l'avevamo accettato chiedendo...non c'è scritto,
quindi se voi l'avete interpretato così, avete fatto un processo
alle intenzioni, perché quella parola lì, che voi dite "posizione
debitoria della Regione" l'avete interpretata voi, noi non
l'abbiamo scritta! E va bene, sì. Grazie.
Presidente -
Per dichiarazione di voto, la parola al
collega Donzel; ne ha facoltà.
Donzel (PD-SIN.VDA) -
Guardate, le mezze verità che il
Governo regionale ci sta proponendo nascondono una situazione di
oggettiva difficoltà e anche svelano qualche non verità, nel senso
che siamo tutti consapevoli della difficoltà della norma di
attuazione, però dobbiamo essere molto seri e leali tra di noi. Se
qualcuno pensa che quella norma di attuazione verrà approvata solo
dopo che lo Stato avrà stanziato il miliardo di euro che
l'Assessore prevede per il rifacimento della linea, allora, onestà
per onestà, non lo firmeremo mai quell'accordo! Ce lo diciamo prima
che ci state prendendo per il naso e che quel famoso "tavolo" di
cui parla l'Assessore, il tavolo della norma di attuazione, è
veramente un parcheggio dove di tanto in tanto andiamo a
parcheggiarci, sapendo già che lo Stato non firmerà quell'accordo,
perché lo avete visto con che fatica sono stati recuperati i 521
milioni di euro che sono stati messi su RFI e su cui bisogna aprire
lì una trattativa. Sono dei soldi ben lontani dal miliardo di cui
parla l'Assessore Marguerettaz e quindi la situazione è che è
inutile che ci raccontiate "bisogna fare gli step uno, due, tre",
perché quando arriviamo allo step di un miliardo è uno step dove ci
salutiamo, stringiamo la mano al Ministero, torniamo su, e la norma
di attuazione non si attua mai! È il gioco...collega Borrello, la
vedo un po' estraniato, ma proprio le sto raccontando come avviene
questo gioco, ecco, insomma. Allora è inutile che ci diciamo che
noi siamo seduti a un tavolo se sappiamo già che a quel tavolo ci
andiamo per dire "quell'accordo non lo faremo mai". Poi scopro che
non c'è un tavolo, ci sono tavoli, tavolini, tavolinetti e c'è il
tavolo urgente...ma quanti tavoli, quanti tavoli! E senza che noi
fossimo informati, cosa di cui abbiamo appreso pochi giorni fa.
Bene ha fatto il collega Cognetta a mettere in evidenza che
Trenitalia vi ha scritto che prende atto dell'evidente di
disaccordo; la parola "disaccordo" vuol dire che neanche nel 2012
c'era l'accordo con il precedente Governo, non c'era nessun tipo di
accordo, non c'è nessuno straccio di inizio di accordo, non c'è!
Allora, io dico: siccome nel 2012 non c'era perché poi le cose sono
andate come sono andate e fino ad oggi non c'è, noi rischiamo di
andare avanti in questa situazione lacunosa.
Allora, se giustamente lei fa sparire tutta una parte che
riguarda la norma di attuazione e fissa il punto altrove,
cioè...come dire? quel tavolo lì della norma di attuazione lo
lasciamo lì...ma perché? perché ci avete svelato il giochino, ci
avete svelato il trucco a forza di farvi parlare, vi siete
smascherati, cioè voi di fatto non volete seguire l'iter di
attuazione di questa norma, perché se voi non siete disponibili a
mollare nulla e lo Stato non molla nulla, chi ci rimette chi sono?
Quelli che usano il treno, i pendolari! Questa è la realtà, questa
è la drammatica realtà: uno
status quo,
un immobilismo
totale, e questo spiega perché, con sincerità, noi non possiamo
assecondare risoluzioni di maggioranza che propongano lo
status
quo
, oppure un braccio di ferro feroce giocato sulla pelle
della nostra gente, perché non spilleremo allo Stato nazionale un
miliardo di euro, se non a
tranche
, se non pezzo per pezzo,
se non in una difficilissima trattativa, tutto quello che...non è
perché c'è lei, Presidente Rollandin, neanche il Presidente Renzi -
che adesso tutti venerano - , se ci fosse, riuscirebbe a fare una
trattativa in questa situazione qua. Dobbiamo per forza cedere
qualcosa. La formula che lei ci consiglia non è quella di mettere
subito in campo delle risorse regionali perché lei è esperto in
trattative, ci dice che sconsiglia quel tipo di formula...la prendo
molto sul serio, però io consiglio che se ne trovi un'altra, che
non sia quella di mettere tutte e tre le cose come tutte le volte
ci racconta l'Assessore Marguerettaz, un, due, tre...perché
l'accordo, la norma di attuazione, non si attua mai e chi ci
rimette sono i pendolari!
A mio avviso, quindi, al di là della posizione di oggi che si
sclerotizza in questo modo, ci sono delle responsabilità, Assessore
Marguerettaz, a non voler pian piano costruire una posizione
comune...io dico che le posizioni comuni non possono essere decise
in un'oretta, in una riunione di Capigruppo, con delle mozioni
scritte ognuno per conto suo, a casa sua, la notte prima, o magari
con un comunicato di una parte senza neanche essere andati alle
ultime assemblee degli ultimi per dargli qualche indirizzo. Eh,
parliamoci chiaro! Se vogliamo costruire posizioni unitarie
mettiamo al lavoro la politica, facciamo riunioni, non durante i
Consigli regionali, le facciamo nelle sedi opportune, nelle
commissioni, in altre situazioni, e arriviamo con posizioni
unitarie, non che veniamo qui con delle risoluzioni
trabocchetto!
Ecco perché non possiamo votarla: l'avete tutta ripasticciata,
ma avete fatto un pasticcio, quindi non è accettabile questa cosa
qui!
Presidente -
Per dichiarazione di voto, ha chiesto la
parola il collega Nogara.
Nogara (UVP) -
Merci Président.
Io ho seguito un po' tutti gli interventi e soprattutto le
posizioni della maggioranza, dell'Assessore Marguerettaz. Ecco, ho
provato a mettermi al posto di un pendolare, di un pendolare
stanco, di uno studente o di quelli che viaggiano tutti i giorni in
treno e, alla fine di tutte le discussioni che abbiamo sentito qua,
vorrei avere delle risposte, ma delle risposte semplici e chiare.
Allora vorrei chiedere all'Assessore Marguerettaz o al Presidente
Rollandin, che hanno così ben esposto quali sono i diritti che
appunto abbiamo noi, come Amministrazione della Valle d'Aosta,
vorrei chiedere: ma se oggi Trenitalia non fosse tornata indietro o
se domani Trenitalia prendesse questa posizione, viste le posizioni
che abbiamo noi, come ci ha spiegato l'Assessore Marguerettaz, alla
fine, chi è che ci rimette? I pendolari! Noi giochiamo sulla loro
pelle...praticamente i treni non viaggiano, ce ne sono per il 50
percento, per il 20 percento, per il 30 percento, non fa niente,
però bisogna vedere chi paga! Noi, siccome siamo dalla parte della
ragione, abbiamo le norme di attuazione e tutto, lasciamo che le
cose vadano avanti e...cosa facciamo? Giochiamo sulla pelle dei
pendolari!
Ecco, vorrei sapere: se questa situazione si dovesse
ripresentare, cosa facciamo noi? Grazie.
Presidente -
Non ci sono altre richieste per
dichiarazioni di voto? Se non vi sono altre richieste, metto in
votazione la risoluzione presentata dalla maggioranza, nel nuovo
testo che vi è stato consegnato. Dichiaro aperta la votazione.
Siete invitati a votare. Tutti quanti avete votato? Dichiaro chiusa
la votazione.
Presenti: 32
Votanti: 17
Favorevoli: 17
Astenuti: 15 (Bertschy, Certan, Chatrian, Cognetta, Donzel,
Fabbri, Ferrero, Fontana, Gerandin, Grosjean, Guichardaz, Nogara,
Roscio, Rosset e Laurent Viérin)
Il Consiglio approva.
Ha chiesto la parola la collega Certan...per dichiarazione di
voto? Mi dica...
Certan (ALPE) -
Presidente Lanièce, l'ho già fatta la
dichiarazione di voto, confesso di averla già fatta, e quindi non
ne farò un'altra diversa. È per chiedere il voto segreto.
Presidente -
Sulla seconda risoluzione, quindi, si
procede con il voto segreto. Dichiaro aperta la votazione. Siete
tutti quanti invitati a votare. Tutti quanti avete votato? Dichiaro
chiusa la votazione.
Presenti: 33
Votanti: 16
Favorevoli: 16
Astenuti: 17
Il Consiglio non approva.
Mi sembra di aver capito durante la discussione che l'altra
risoluzione veniva ritirata, visto che l'aveva indicato il collega
Rosset; quindi la risoluzione n. 3 viene ritirata, giusto?
Confermate? Ha chiesto la parola la collega Certan...scusi, non
l'avevo vista.
Certan (ALPE) -
Sì, proprio perché questa mattina avevamo
ritenuto di concentrare tutta la discussione, anche a seguito della
presentazione della risoluzione della maggioranza, avevamo ritenuto
che fosse importante trattare un argomento alla volta, tant'è che
noi le avevamo già divise. Crediamo, avendolo comunque detto, di
essere coerenti, e quindi ritiriamo questa risoluzione;
eventualmente la ripresenteremo per le prossime volte...l'Assessore
Marguerettaz sa già.
Il Consiglio prende atto del ritiro della
risoluzione.
