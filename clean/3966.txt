Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 239 del 13 maggio 1981 - Resoconto
OGGETTO N. 239/81 - DISEGNO DI LEGGE CONCERNENTE: "MODIFICAZIONE
DELLA PIANTA ORGANICA DEI POSTI E DEL PERSONALE DELL'ASSESSORATO
AGRICOLTURA E FORESTE".
Presidente
- La parola al Presidente della Giunta. Ne ha
facoltà.
Andrione
(UV)
- Si tratta di una ristrutturazione
dell'assessorato all'agricoltura che intende organizzare
differentemente i lavori di quanto non sia stato fatto fino ad ora
ed evitare l'eccessivo verticismo di certe strutture regionali.
Innanzitutto per quanto riguarda la parte forestale.
Nel Consiglio precedente era stata richiesta la creazione di un
ufficio del suolo e, in pratica, con questa formula, lo si crea,
distinguendo le funzioni forestali vere e proprie da quelle più
specificatamente idrogeologiche.
In questi ultimi tempi, specialmente i Consiglieri della bassa
valle, possono avere visti importanti lavori di idrogeologia che
sono stati fatti lungo l'asta del Lys, lungo quella del Chalamy e
l'Ayasse, a Prouve, a Vat (?), un insieme di opere che,
evidentemente, dovranno essere continuate e che effettivamente
hanno migliorato di gran lunga l'idrogeologia della Regione.
L'attuale proposta non è esaustiva in quanto è intenzione della
Giunta regionale, quanto prima, di proporre al Consiglio di passare
alle dipendenze di questo ufficio - e devo dire che dobbiamo ancora
discuterne - se ristrutturato o per adesso nello stato attuale,
l'ufficio valanghe che dipende in questo momento dall'assessorato
dei Lavori Pubblici.
Com'è attualmente ci sembra meno razionale, in quanto la
forestale è presente su tutto il territorio, e dobbiamo con
maggiore aderenza immediata, seguire i fenomeni di questo tipo. È
semplicemente una conversazione che vorrei fare con il Consiglio,
cioè vedere se è giustificata l'istituzione, in questo tipo di
servizio, anche di un servizio di geologia in relazione a tutta la
serie di studi che abbiamo fatto.
Per quanto riguarda l'agricoltura, ugualmente si distinguono i
compiti specifici e cioè da un lato, quello che è stato il vertice
dell'assessorato all'agricoltura, fino ad ora, e dall'altro, una
maggiore specificità dei compiti agricoli di valorizzazione del
territorio, la proprietà fondiaria, della differente sistemazione,
della sperimentazione agraria ecc...
Crediamo che con questo tipo di ristrutturazione, l'assessorato
all'Agricoltura possa rispondere meglio a quelli che sono i suoi
compiti attuali anche in relazione a quei disegni di legge, che qui
riconosco, abbiamo promesso diverse volte e per ragioni misteriose
non sono stati ancora presentati alla Presidenza della Giunta per
la discussione e cioè la riorganizzazione delle provvidenze
agricole, specifiche, specie per i settori delle strade poderali e
gli interventi sui
rus
quali erano. Quindi riteniamo che la
ristrutturazione fatta in questa maniera abbia il vantaggio di
razionalizzare quella che è l'attività degli uffici e di permettere
un più preciso e specifico intervento sul territorio.
Presidente
- La parola all'Assessore all'Agricoltura e
Foreste, Marcoz. Ne ha facoltà.
Marcoz (UV)
- Io volevo solo aggiungere a quel che ha
detto il Presidente della Giunta, che al disegno di legge, dopo
ampie discussioni anche con i funzionari dell'assessorato, sono
stati presentati alcuni emendamenti, in quanto a pag. 2, all'art.
23 della proposta di legge, è soppresso completamente il 7°
capoverso, come pure il capoverso 8° deve essere modificato con la
seguente dicitura: "
Controllo sull'attività ed iniziative
interessanti l'apicoltura".
Pure a pag. 3, articolo 24 della vecchia legge deve essere
modificato e aggiunto al 1° capoverso:
"Tutela e valorizzazione
dell'ambiente naturale".
E dopo l'ultimo capoverso della lettera a), articolo 24, risulta
il seguente capoverso
"Controllo sulle attività ed iniziative
interessanti la caccia, la pesca e la pescicoltura"
.
Presidente
- Gli emendamenti che vengono proposti adesso
dall'Assessore Marcoz, che in parte sono formali, salvo l'aggiunta
della valorizzazione dell'ambiente naturale, perché spostano la
pesca da una parte all'altra, vengono distribuiti a tutti i
Consiglieri.
La parola al Consigliere Lustrissy. Ne ha facoltà.
Lustrissy
(DP)
- Questa legge viene in Consiglio
dopo un lungo dibattito che si è svolto anche all'interno della
Commissione Affari Generali e dobbiamo dire che sul piano della
riorganizzazione dell'assessorato all'Agricoltura, vi erano e vi
sono altre situazioni ed altri problemi che questa proposta non ha
preso in considerazione. Per cui pure essendo d'accordo sul
concetto di dare maggiore efficienza alla struttura,
all'organizzazione dell'apparato regionale, riteniamo che sia
sempre valido il discorso generale, da tempo lasciato in sospeso,
sulla riorganizzazione generale. Di fatto vi sono carenze non solo
sotto il profilo funzionale, ma anche sotto il profilo
organizzativo, per via dei compiti nuovi che questi ultimi anni la
Regione ha assunto in tutte le materie che le sono state assegnate
dallo Stato e che ancora le saranno assegnate.
Però vi sono delle esigenze più contingenti e questa
dell'assessorato all'Agricoltura potrebbe esserne una.
Ci troviamo oggi, appunto, a discutere di questa proposta che
però, secondo noi, in questo disegno di riorganizzazione, sia pure
limitato, di un assessorato, lascia ancora insoluti gli aspetti
organizzativi interni che meglio avrebbero potuto trovare
esplicazione in questa proposta di legge.
Per questo noi abbiamo presentato, come Gruppo democratico
popolare, in Commissione, una serie di emendamenti a questa
proposta di legge, che muovono da questi presupposti, dal fatto
cioè che esiste dal '73, all'assessorato all'Agricoltura, uno
speciale servizio denominato "Servizio di assistenza tecnica" che
secondo noi, è uno delle pupille dell'Amministrazione. Tale
servizio dovrebbe essere meglio valorizzato con una sua propria
autonomia, con una sua propria organizzazione. Più che essere posto
alla dipendenza di altri servizi, avrebbe potuto essere considerato
in questa proposta che tende a sottrarre competenze ad altri
servizi per creare dei nuovi incarichi di dirigenze.
Per cui riteniamo che l'esigenza di questa autonomia, così
funzionale e operativa di un servizio che più che all'interno
dell'apparato burocratico, opera all'esterno, debba trovare
soluzione in questa proposta di legge, non solo per esigenze di
carattere organizzativo ma anche per permettere alla Regione di
dare attuazione ad una direttiva della Comunità europea. Tale
direttiva prevede infatti proprio un tipo di attività di
informazione socio-economica.
(Abbiamo dei fondi che da alcuni anni sono in giacenza perché
manca proprio questa struttura). Per questo l'assessorato ha già
disposto l'invio di alcuni tecnici per frequentare i corsi
universitari che sono stati istituiti proprio per dare questa
qualificazione a dei funzionari regionali, affinché possa essere
effettuata questa attività. E i funzionari che sono stati indicati
per frequentare questi corsi, appartengono a questo servizio
istituzionale di assistenza tecnico-economica. Per cui riteniamo
che, pur non essendo contrari a questa proposta di legge, in linea
di massima, sia necessario anche considerare i molti emendamenti
che troviamo allegati al parere della I^ Commissione per gli
"Affari Generali", perché proposti in Commissione, e che
riproponiamo in Consiglio, rimettendoci a quella che è la
determinazione del Consiglio, in ordine a queste esigenze, di
accogliere o respingere gli emendamenti da noi proposti.
Presidente
- Altri Consiglieri chiedono la parola? La
parola al Consigliere Tonino. Ne ha facoltà.
Tonino
(PCI)
- Sarò molto breve perché abbiamo già
discusso nella Commissione Affari Generali, anche se devo dire
subito che il tipo di discussione che si è fatto in quella sede è
stato tutt'altro che soddisfacente sul piano del merito.
Troppo prevenuto, era secondo noi, l'Assessore all'Agricoltura,
il quale fino dall'inizio ha parlato di possibili personalismi, che
noi vogliamo subito escludere da quella che è la nostra posizione e
ribadiamo un concetto che molte altre volte abbiamo espresso e che
in parte ha detto lo stesso Consigliere Lustrissy: è necessaria una
riorganizzazione dell'apparato regionale; è necessaria ed anche
urgente.
I criteri sono stati più volte indicati e credo non debbano
essere ribaditi. L'apparato regionale deve avere una struttura
qualificata e snella. Perché si raggiunga questa snellezza è
necessario far si che la Regione abbia sempre meno compiti
amministrativi e perciò vada avanti in un processo di delega, di
funzione e di personale, alle Comunità montane e ai Comuni
associati.
Questa è la nostra opinione. Sulla necessità di avere un quadro
generale che riguarda la riorganizzazione del personale, sembrava
d'accordo anche la Giunta regionale all'inizio di questa
legislatura.
Noi avevamo presentato, un anno e mezzo fa, una mozione che
impegnava la Giunta in tal senso; il Presidente della Giunta
rispose che era urgente e necessario; nominò come Giunta regionale,
una Commissione di cui faccio parte anch'io.
Questa Commissione si è riunita per insediarsi e basta; da
allora non ha più tenuto una sola riunione.
Senza questo quadro generale, bisognerebbe far sì che le
discussioni sulla riorganizzazione degli assessorati si basassero
su esigenze reali di funzionamento dell'assessorato, cosa che in
questa occasione, per quello che mi ricordo delle discussioni fatte
nella Commissione Affari Generali, sempre è stata molto
approssimata per non dire estremamente confusa.
Indubbiamente ci saranno in quell'assessorato, come in altri,
delle disfunzioni; a queste disfunzioni bisogna far fronte
ripensando alla struttura. Non crediamo però che il modo più giusto
sia quello seguito oggi che è un modo, ripeto, che non ci ha
convinti perché approssimato, perché non preparato a
sufficienza.
Lo stesso Consigliere Lustrissy ha avanzato delle proposte che
riguardano una diversa considerazione di un servizio che ha
un'importanza che noi riteniamo fondamentale nell'assessorato.
Questo dimostra che è probabilmente necessario pensarci bene,
pensarci meglio. Quel problema sollevato ha delle dirette
implicazioni con quella visione che è nostra di decentrare al
massimo personale e funzioni e mantenere una struttura molto
qualificata. Ecco un'altra ragione che ci fa dire come sia oggi
inopportuno approvare un provvedimento di questo tipo. Un
provvedimento, ripeto, che non ha alcuna visione di carattere più
generale sul riordino della macchina regionale.
Gli emendamenti perciò, credo abbiano un senso. Noi aspetteremo
adesso le osservazioni in merito che fa la Giunta regionale. Hanno
un senso e non mi stupirei se anche altri proponessero modifiche
che riguardano altri servizi.
Le motivazioni che sono portate nella relazione per giustificare
questa nuova articolazione, sono quelle dell'importanza
fondamentale dei servizi stessi. Leggo testualmente.
Messo in questo modo, credo che sia evidentemente possibile
trovare altri servizi, altrettanto importanti e fondamentali. Se
questo metodo si dovesse allargare a tutti gli assessorati della
Regione, credo che avremmo alla fine, un risultato molto
discutibile e comunque un risultato che non sarà sicuramente
soddisfacente, mancando una visione più complessiva di quello che
deve essere il ruolo della Regione.
Queste sono le osservazioni che in sede di discussione generale,
volevamo fare su questo disegno di legge.
Presidente
- Continua la discussione generale, ci sono
altri Consiglieri che desiderano prendere la parola?
La parola al Consigliere Nebbia; ne ha facoltà.
Nebbia
(PSI)
- Io volevo solo fare delle domande
per delle precisazioni da parte della Giunta per comprendere fino
in fondo quali sono gli obiettivi generali di questo
provvedimento.
Nel senso che, come è stato da altri detto, questo provvedimento
non deve essere visto a sé stante ma devono esserne visti i
risvolti che potrebbero proiettarsi su tutta la struttura
dell'Amministrazione regionale.
Mi pare che si possa intravedere un modo diverso di intendere il
tipo di lavoro che dovrebbe essere svolto da parte dei funzionari,
se non altro dei funzionari di più elevato livello.
Anche dalle parole del Presidente mi è parso di avere capito che
una struttura di tipo gerarchico piramidale, quale è quella, ancora
oggi, dell'Amministrazione, dovrebbe essere sostituita da una
struttura più orizzontale ove i diversi dirigenti possano trovare
un modo di lavorare non quale quello che è stato sino ad oggi.
E questa è appunto la domanda, se questa interpretazione, che io
ho dato alle parole del Presidente, dal disegno di legge, è
effettivamente di questo tipo o se è diversa e se è di questo tipo
che cosa si prevede o si pensa di prevedere quale coordinamento tra
le diverse funzioni.
Forse è meglio che mi spieghi in modo più preciso, nel senso che
tutti i servizi di un assessorato, o almeno quasi tutti, dovrebbero
tendere a risolvere certi problemi, affrontati in modi o da lati
diversi; e quindi è necessario che ci sia un coordinamento, un
sinergismo tra le diverse funzioni, tra i diversi servizi per
arrivare allo stesso risultato.
Nel campo specifico, forse, per la sistemazione del territorio,
sarebbe inutile prevedere un piano di rimboschimento, quando
dall'altra parte si prevede la sistemazione idraulica. E così, ci
possono essere moltissimi esempi.
La domanda era questa: come si pensa di coordinare le diverse
funzioni? Perché, ammesso e non concesso, che un coordinamento in
una struttura gerarchica possa avvenire perché c'è una trasmissione
diretta di ordini, di controlli ai diversi livelli, come può
avvenire questo coordinamento, invece, quando i livelli funzionali
sono analoghi? Diventa già più difficile. Quindi chiedo alla Giunta
come pensa di risolvere questo problema, non dico solo in questa
situazione, ma in eventuali altre situazioni che potrebbero
verificarsi in altri assessorati.
Io esprimo il mio parere nel senso che ritengo che la struttura
burocratica amministrativa debba migliorare, quindi si debba
assumere del personale sempre più qualificato e che, d'altra parte,
le funzioni di programmazione ed anche di intervento a livello
regionale siano aumentate e stiano aumentando, e che quindi, forse,
una struttura meno gerarchica si imponga e sia imposta dalle cose;
però bisogna trovare gli strumenti necessari perché questa
struttura funzioni.
Un altro aspetto, che è più particolare, è quello relativo alla
divisione delle competenze, perché, malgrado queste necessità di
interrelazioni, è forse opportuno che le stesse siano il più
possibile suddiviso, proprio perché è necessario evitare degli
attriti.
Alcuni degli emendamenti proposti dall'assessore mi trovano
consenziente. Io mi permetterei di proporre solo l'introduzione di
un termine, anche raccogliendo, mi pare, il significato della
presentazione fatta dal Presidente della Giunta, che ha parlato del
servizio sistemazione idrauliche e difesa del suolo, nel senso di
un servizio con precisa destinazione idrogeologica.
L'ultimo punto dei compiti elencati, parla di assetto del
territorio per ogni intervento diretto alla sua conservazione. Mi
pare che questa dizione sia leggermente equivoca in questo senso:
che, da una parte, potrebbe interferire con i compiti del servizio
tutela dell'ambiente naturale delle foreste e, dall'altra, potrebbe
esserci anche una interferenza con i compiti che sono del servizio
urbanistico, attualmente dell'assessorato al turismo.
Suggerirei di introdurre semplicemente, dopo
"sua
conservazione"
, l'aggettivo
"idrogeologica"
per chiarire
che si tratta proprio di una sistemazione idrogeologica del
territorio.
In questo quadro gli emendamenti che ha suggerito il Consigliere
Lustrissy potrebbero trovarci anche consenzienti se questi
potessero inquadrarsi in una strutturazione coordinata dei servizi
e della dirigenza. Cioè, a seconda della risposta che, spero, il
Presidente della Giunta voglia dare, - diciamo i termini come sono
- un aumento del numero dei servizi può essere visto, se si riesce
a trovare un coordinamento adeguato tra questi. Diversamente,
forse, si potrebbe aumentare la confusione.
Presidente
- Ci sono altri che chiedono la parola? Io non
considererei chiusa la discussione generale. A questo punto
possiamo dare la parola al Presidente della Giunta per un
intervento che serva a chiarire le posizioni che si sono
manifestate.
La parola al Presidente della Giunta. Ne ha facoltà.
Andrione (UV)
- Non abbiamo nessuna difficoltà, anzi va
benissimo, nell'aggiungere "idrogeologica"; direi che è un
chiarimento opportuno. Non mi sembra che tutto quanto è stato detto
sia accoglibile, in quanto l'Amministrazione Generale, non molto
tempo fa, ha adottato un certo numero di misure per quanto riguarda
il personale, sopprimendo la 1), creando la conferenza dei
dirigenti per le questioni di coordinamento. A tutt'oggi non è che
si possa dire che funzioni benissimo; però c'è stato da parte della
Giunta e del Consiglio regionale un interessamento specifico ai
problemi della gestione del personale, che deve essere messo in
grado di svolgere la sua funzione.
Non è questione, in questo momento, di stabilire se quelle
funzioni devono essere svolte in maniera decentrata o meno, ma di
individuare le funzioni e di individuare gli oneri per tali
funzioni.
Ed è in relazione a questo, quanto chiedeva il Consigliere
Nebbia. Il coordinamento deve avvenire, evidentemente, a livelli il
più possibile orizzontali, ma deve al tempo stesso, corrispondere a
delle funzioni specifiche con oneri che siano corrispondenti a
queste funzioni. Un esempio tipico, ma riguarda un altro
assessorato e quindi non entriamo nel merito di presunti o meno
personalismi.
Tra sovrintendenza alle antichità e belle arti e l'ufficio
urbanistica ci sono, per forza di cose, in questo momento, delle
continue necessità di coordinamento, le quali devono avvenire a
livello orizzontale e devono essere mediate dall'assessore prima e
dalla Giunta regionale poi.
Non ci possono essere altre strade a questi livelli; mentre a
livello di personale, è cioè a livello di organizzazione degli
assessorati, è necessario che ci sia si, l'orizzontalità, ma al
tempo stesso, anche una necessaria responsabilità verso qualcuno.
Non si possono moltiplicare all'infinito i servizi, ed è per questo
che non siamo favorevoli agli emendamenti proposti dal Consigliere
Lustrissy, perché - credo che ne abbia fatto un cenno Tonino - per
quanto riguarda l'ufficio programmazione, gli archivi storici
ecc..... non basta essere autonomi per avere funzionalmente
accesso, come organo, alla dirigenza.
Confesso che dal mio punto di vista questa è una questione
puramente personale; parlandone diversi mesi fa, con l'assessore
avevo espresso il punto di vista opposto e cioè che
all'agricoltura, probabilmente sarebbe stato necessario un solo
dirigente, proprio per lo specifico rapporto tra funzionari ed
organi; mentre invece, nei servizi forestali, proprio per i motivi
che abbiamo detto prima e che sono stati illustrati anche da altri
Consiglieri, vedevo opportuno questo ufficio del suolo, a cui
aggiungere successivamente, altre importanti, specifiche
caratteristiche.
Basti pensare al problema della cartografia che prima non ho
citato e che adesso è a cavallo di questo assessorato, per certe
questioni e, per altre questioni tecniche, l'assessorato ai Lavori
Pubblici. Tutta la restituzione cartografica che abbiamo fatto
dalla fotogrammetria sarà finita con l'anno prossimo e costituirà
un documento di estrema importanza che, per forza di cose, dovrà
costituire (Nebbia perdonami se faccio un dialogo con te) il
fondamento di certi coordinamenti. E la recente proposta,
Pollicini, di modificazione alla legge urbanistica, prevede appunto
l'utilizzo di certe strutture, in relazione anche a quanto è stato
fatto per questi motivi.
Per cui, in sintesi, credo che sulla parte forestale non vi
siano state delle grosse obiezioni, che, grosso modo, vi sia stato
un certo apprezzamento, pur facendo salve le riserve espresse da
Tonino, su cui ritornerò in seguito.
Per quanto riguarda invece la parte agraria, si vorrebbe ancora
aumentare la separazione, lo spezzettamento.
Io sono convinto che questo sarebbe un grave errore per il
funzionamento dell'assessorato all'Agricoltura che non deve essere
così frazionato perché l'appezzamento e il suolo, in materia
agricola, comprendono la sperimentazione.
Questo come prima cosa. Per seconda cosa, per il fatto che un
caso di questo genere, evidentemente, susciterebbe fondate
aspettative da parte di altri uffici, funzionalmente staccati, con
una moltiplicazione della dirigenza che è assolutamente contraria
agli interessi regionali.
Per quanto riguarda il discorso generale, fatto invece da
Tonino, dopo questa prima trasformazione della dirigenza e dei vari
compiti specifici - lo dico in Consiglio perché ho intenzione di
fare alcune letteracce - non è possibile - lo dico per la dirigenza
- che da quando è stata delegata ai dirigenti la censura, non ci
siano state più censure, e non mi sembra che la dirigenza sia
soltanto quella parte, deve comprendere anche i compiti specifici,
quelle sgradevoli.
Ma ritornando al discorso, dopo questa prima operazione, abbiamo
intenzione di presentare, in maniera, evidentemente, coordinata
dalla Giunta, l'apprezzamento del Consiglio perché questi non sono
articoli di fede e ci possono essere delle differenze di
apprezzamento, mentre quando si è voluto affrontare orizzontalmente
l'intero problema - e Tonino lo sa, ma soprattutto lo sanno i
Consiglieri della passata Amministrazione che hanno avuto delle
montagne di carta e che credo anche di avere consegnato a qualche
Consigliere di questa - ci siamo trovati di fronte ad una serie di
difficoltà.
Abbiamo pensato invece, che coordinando verticalmente i
differenti assessorati, potremmo giungere ad una ristrutturazione
fondamentale dell'Amministrazione che permetta una maggiore
efficacia; in particolare dopo che sarà risolto il problema degli
assistenti, abbiamo intenzione di ristrutturare l'Assessorato ai
Lavori Pubblici, compito che sarà molto difficile ma che diventa
necessario. È necessario prevedere anche una ristrutturazione
dell'assessorato alla Pubblica Istruzione per creare lo spazio
indispensabile alla cultura, cioè ai beni culturali.
Non siamo favorevoli a moltiplicare gli assessorati, siamo
invece favorevoli a moltiplicare le funzioni, o per lo meno a
individuare con una maggiore precisione l'intera
amministrazione.
Direi che queste sono le risposte alle domande poste; non è che
sia ben chiaro, in questa materia le nostre idee siano migliori,
siano più belle o siano più giuste di altre, anche perché, lo
ripeto, per l'ennesima volta, una cosa sono le strutture, una cosa
è l'individuazione delle funzioni, una cosa sono gli organi che
sono preposti a queste funzioni.
Poi, in pratica, di fatto, si cade sempre sull'elemento uno e
quando l'uomo non funziona, non ci sono strutture che tengano. E
purtroppo, dobbiamo dire che in diversi settori
dell'Amministrazione regionale si fanno dei piani di
ristrutturazione in funzione del fatto che ci sono degli uomini che
non funzionano; e con la vigente legislazione, almeno che non ci
sia omicidio o cose di questo genere le possibilità di interventi
sono estremamente limitate.
Quindi lasciamo da parte quelli che sono i programmi futuri. La
Giunta regionale prega il Consiglio di esaminare questo progetto di
legge con quegli emendamenti presentati dall'assessore e dal
Consigliere Nebbia, emendamenti che non toccano la sostanza; mentre
prega di respingere gli emendamenti presentati dal Consigliere
Lustrissy, in quanto, a nostro avviso, e lo ripeto, in quanto il
termine è di moda, scoordinati e all'interno dell'assessorato
all'Agricoltura e nei confronti degli altri rami
dell'Amministrazione.
Presidente
- Dopo l'intervento del Presidente della
Giunta, continua la discussione. Ci sono Consiglieri che intendono
prendere la parola? Siamo sempre in sede di discussione generale.
Possiamo considerare chiusa la discussione generale? L'Assessore
Marcoz intende prendere la parola? Allora chiudiamo la discussione
generale.
Passiamo all'esame dell'articolato. Dò lettura dell'articolo
1.
Art. 1
Gli articoli 21, 23 e 24 della legge regionale 28 luglio
1956, n. 3 sono sostituiti dai seguenti:
Art. 21
(Ripartizione dei servizi ed uffici)
1) Ufficio Assessorato.
2) Servizi agrari e zootecnici e Servizio miglioramenti
fondiari.
3) Servizio tutela dell'ambiente naturale e delle foreste e
servizio sistemazioni idrauliche e difesa del suolo.
Art. 23
(Servizi agrari e zootecnici e Servizio miglioramenti
fondiari)
I servizi agrari e zootecnici ed il Servizio miglioramenti
fondiari assolvono i compiti già affidati al soppresso Ispettorato
provinciale della agricoltura oltre l'attuazione delle iniziative
regionali e l'assolvimento dei compiti della soppressa Camera di
commercio, industria ed agricoltura, limitatamente alle funzioni di
carattere agrario ed in particolare:
a) Servizi agrari e zootecnici
- assistenza tecnica agli agricoltori in materia di
agricoltura, di zootecnia e delle industrie agrarie, con
particolare riguardo all'industria casearia e della
vinificazione;
- istruzione tecnico-professionale degli agricoltori -
sperimentazione ed azione dimostrativa in materia di coltivazioni,
allevamenti, industrie agrarie, meccanizzazione agricola,
ecc...;
- lotta contro i parassiti dell'agricoltura e degli animali -
stima dei danni alle colture;
- istituzione e controllo di nuclei di selezione e di società
di allevamento del bestiame bovino, tenuta del libro genealogico
della razza bovina valdostana, monta taurina, azioni in favore
dell'apicoltura;
- difesa e valorizzazione dei prodotti tipici della
Regione;
- servizio di statistica agraria - formulazione di piani
aziendali e piani zonali;
- servizio repressioni frodi su prodotti agrari in genere e
specificatamente su quelli caseari, enologici, sui mangimi, le
sementi ed i fertilizzanti;
- controllo sulle attività ed iniziative interessanti la
caccia, la pesca, la piscicoltura, l'apicoltura, nonché sugli atti
relativi;
- formazione della piccola proprietà contadina, permute ed
arrotondamenti della proprietà fondiaria, minima unità
colturale.
b) Servizio miglioramenti fondiari
- studi, proposte e progetti per l'attuazione di costruzioni
rurali, impianti irrigui, caseifici ed altre opere inerenti la
trasformazione, con osservazione, manipolazione e vendita di
prodotti agricoli e zootecnici, incremento delle colture pregiate,
macchine agricole, viabilità rurale, acquedotti rurali e
miglioramenti fondiari in genere;
- azione in favore dell'apicoltura e dell'economia
montana;
- costituzione di cooperative agricole per la produzione, la
trasformazione e la vendita dei prodotti agricoli - cooperazione
agraria in genere, assistenza e controllo sul loro
funzionamento;
- applicazione di leggi statali e regionali sul credito
agrario, indagini e studi di economia agraria e di estimo.
Art. 24
(Servizio tutela dell'ambiente naturale e delle foreste e
Servizio sistemazioni idrauliche e difesa del suolo)
Il Servizio tutela dell'ambiente naturale delle foreste ed il
Servizio sistemazioni idrauliche e difesa del suolo provvedono ai
compiti già di competenza del soppresso Ispettorato provinciale
regionale, oltre all'attuazione delle iniziative regionali ed in
particolare:
a) Servizio tutela dell'ambiente naturale delle
foreste
- tutela tecnica ed economica dei beni silvo-pastorali dei
Comuni e degli Enti pubblici;
- polizia forestale;
- rimboscamenti e vivai forestali;
- statistica e catasto forestale;
- provvedimenti e provvidenze per la difesa e l'incremento
delle foreste in genere;
- protezione della flora.
b) Servizio sistemazioni idrauliche e difesa del
suolo
- sistemazioni idraulico forestali dei bacini montani e dei
comprensori di bonifica montana;
- polizia idraulica;
- assetto del territorio per ogni intervento diretto alla sua
conservazione.
Presidente
- Qualcuno intende prendere la parola
sull'art. 1?
Ricordo che relativamente all'art. 1 ci sono gli emendamenti del
Consigliere Lustrissy che riguardano il punto 2 dell'art. 21; le
prime due righe dell'art. 23 (mi riferisco sempre all'art. 1) e
l'ultimo comma in fondo alla pagina; a pag. 2 sempre emendamento
del Consigliere Lustrissy, lo stralcio dei due primi capoversi
della lettera a).
Al 7 capoverso l'assessore propone il suo emendamento
soppressivo. Poi l'emendamento n. 5 del Consigliere Lustrissy che
propone lo stralcio della parola
"assistenza"
e l'aggiunta
di un comma c) che sarebbe la fine dell'art. 23.
Poi abbiamo il punto 3 che è sempre dell'art. 1 con la proposta
di emendamento del Consigliere Lustrissy, con l'aggiunta di tutta
l'elencazione riportata nell'allegato.
Dopo il titolo della lettera a) dell'art. 24, ci sono i due
emendamenti dell'assessore che ha aggiunto
"tutela e
valorizzazione dell'ambiente naturale"
; e l'altro capoverso
interessante la caccia, la pesca e la pescicoltura.
Infine la proposta di emendamento, formulata in sede di
discussione generale che non abbiamo chiesta scritta perché si
tratta di una sola parola, alla fine della pag. 3: l'aggiunta della
parola
"idrogeologica"
da parte del Consigliere Nebbia.
Qualcuno chiede la parola?
La parola al Consigliere Voyat; ne ha facoltà.
Voyat (UV)
- Solo per chiedere un chiarimento
all'assessore; se a pag. 3, l'art. 1, punto a) dell'art. 24, linea
5 dove è scritto: "
provvedimenti e provvidenze per la difesa e
l'incremento delle foreste in genere"
è comprensivo
dell'attività di incendi boschivi, viabilità pedestre e meccanica e
incremento della lavorazione del legno, quando si parla
dell'incremento delle foreste in genere. Cioè se queste attività
sono comprensive in queste dichiarazioni.
(Risposta data fuori microfono)
Presidente
- Altri chiedono la parola? La parola al
Consigliere Tonino. Ne ha facoltà.
Tonino (PCI)
- Approfitto di questo articolo 1 per fare
la dichiarazione di voto ed anche per precisare meglio perché noi
voteremo contro questa legge e perché ci asteniamo sugli
emendamenti proposti dal Consigliere Lustrissy.
Non rifaccio le osservazioni di carattere generale sulla
necessità di una visione più unitaria di tutta la macchina
regionale, perché evidentemente è un linguaggio tra sordi.
Ogni volta che si chiede di avere un quadro più complessivo, uno
degli argomenti che usa il Presidente della Giunta è che nel
passato si è fatto su queste cose, un mucchio di carta; e questo
giustifica, secondo la sua impostazione, il fatto che oggi possiamo
farne a meno.
È un discorso che vale per la programmazione e quante volte
abbiamo sentito dire "eh, ma i tomi (?) della Joris (?) e poi
dell'Istituto di Grenoble....." e questa è la giustificazione per
non fare oggi, niente sul piano della programmazione.
Questa è la realtà dell'azione della Giunta, a meno che io non
sia informato su lavori già fatti da quel fantomatico Comitato
tecnico della programmazione. Comunque, certo è che la
programmazione non è metodo di governo di questa Giunta
regionale.
Lo stesso vale per il discorso del personale. Se nel passato si
sono fatti degli studi che sono inutili, a parte che sarebbe
opportuno confrontarsi una volta per capire se effettivamente era
tutto inutile con lo studio, questo non può giustificare
assolutamente il fatto che oggi, prima di mettere mano alla
riorganizzazione di un assessorato, sia necessario conoscere quale
è l'opinione e l'intenzione della Giunta, in merito alla macchina
regionale, nel suo complesso.
E qui non è necessario fare dei libri, è semplicemente
necessario avere delle linee politiche e avere degli schemi.
Non a caso noi collegavamo questo problema al decentramento di
funzionari, perché non sono due cose distinte. Se noi vogliamo
continuare ad avere una macchina regionale che cresce in modo
elefantiaco, che accentra tutto, il metodo migliore è quello di
fare le ristrutturazioni degli assessorati, così come li stiamo
facendo oggi. Altro deve essere invece il metodo, che secondo noi,
deve essere usato.
Il pragmatismo che è, in genere, una virtù dichiarata del
Presidente della Giunta, è necessario ed è anche utile, ma se il
pragmatismo diventa rivedere tutte le strutture degli assessorati,
senza principio, senza indirizzi, noi di questo pragmatismo,
vediamo solo l'aspetto più negativo e crediamo che sia questo un
pessimo esempio.
L'astensione sugli emendamenti proposti da Lustrissy: già in
sede di discussione generale, avevo osservato come nell'ottica di
questo provvedimento, quel tipo di emendamento sia legittimo. Noi
saremmo tentati di votare a favore di questi emendamenti proposti
dal Gruppo democratico popolare, perché sono legittimi all'interno
di quell'ottica.
Ci asteniamo - lo ripeto - perché noi non condividiamo questo
tipo di ottica in generale.
Presidente
- Ci sono altri sull'art. 1? Sulla proposta di
emendamenti? Io chiederei al Consigliere Lustrissy e all'assessore
Marcoz, prima di chiederlo al Consiglio, se non hanno niente in
contrario che gli emendamenti siano votati in blocco, non uno per
uno, salvo quello di Nebbia che è solo.
Allora con l'assenso dei presentatori, io chiedo al Consiglio se
è d'accordo. Il Consiglio non ha obiezioni.
Quindi con il consenso del Consiglio, passerei all'approvazione
e alla messa in votazione degli emendamenti, chiedendo di
pronunciarsi prima su quelli del Consigliere Lustrissy che per la
loro somma e varietà più si discostano dal testo originale; quindi
vanno messi in votazione per primi; poi gli emendamenti
dell'Assessore, quindi quello del Consigliere Nebbia. Siete
d'accordo? Non ci sono obiezioni.
Allora per quanto concerne l'art. 1 metto in approvazione gli
emendamenti scritti ed allegati all'ordine del giorno presentati
dal Consigliere Lustrissy.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Votanti: 12
Maggioranza richiesta: 14
Favorevoli: 3
Contrari: 9
Astenuti: 15 (7 Consiglieri del P.C., Nebbia, 5 Consiglieri D.C.
Martin, Viberti)
Il Consiglio non approva.
Presidente
- Metto in approvazione gli emendamenti
dell'Assessore Marcoz che sono riassunti nel documento che vi è
stato distribuito. Ci sono dichiarazioni di voto?
Metto in approvazione gli emendamenti proposti dall'Assessore
Marcoz. Chi è d'accordo è pregato di alzare una mano.
Chi è contrario? Chi si astiene?
Esito della votazione:
Presenti: 27
Maggioranza richiesta: 14
Voti favorevoli: 19
Voti contrari: 8 (Consiglieri P.C. e Viberti)
Il Consiglio approva.
Presidente
- Metto in approvazione l'emendamento proposto
dal Consigliere Nebbia che consiste nell'aggiunta della parola
"idrogeologica"
alla fine della pag. 3.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Maggioranza: 14
Favorevoli: 26
Contrari: 1 (Viberti)
Il Consiglio approva.
Presidente
- Pongo in votazione l'art. 1 nel testo
emendato, del quale do lettura.
Art. 1
Gli articoli 31, 23 e 24 della legge regionale 28 luglio
1956, n. 3, sono sostituiti dai seguenti:
Art. 21
(Ripartizione dei servizi ed uffici)
1) Ufficio Assessorato
2) Servizi agrari e zootecnici e Servizio miglioramenti
fondiari
3) Servizio tutela dell'ambiente naturale e delle foreste e
servizio sistemazioni idrauliche e difesa del suolo.
Art. 23
(Servizi agrari e zootecnici e Servizio miglioramenti
fondiari)
I servizi agrari e zootecnici ed il Servizio miglioramenti
fondiari assolvono i compiti già affidati al soppresso Ispettorato
provinciale della agricoltura oltre l'attuazione delle iniziative
regionali e l'assolvimento dei compiti della soppressa Camera di
commercio, industria ed agricoltura; limitatamente alle funzioni di
carattere agrario ed in particolare.
a) Servizi agrari e zootecnici
- assistenza tecnica agli agricoltori in materia di
agricoltura, di zootecnia e delle industrie agrarie, con
particolare riguardo all'industria casearia e della
vinificazione;
- istruzione tecnico-professionale degli agricoltori -
sperimentazione ed azione dimostrativa in materia di coltivazioni,
allevamenti industrie agrarie, meccanizzazione agricola,
ecc.....;
- lotta contro i parassiti dell'agricoltura e degli animali -
stima dei danni alle colture;
- istituzione e controllo di nuclei di selezione e di società
di allevamento del bestiame bovino, tenuta del libro genealogivo
della razza bovina valdostana, monta taurina, azioni in favore
dell'apicoltura;
- difesa e valorizzazione dei prodotti tipici della
Regione;
- servizio di statistica agraria-formulazione di piani
aziendali e piani zonali;
- controllo sulle attività ed iniziative interessanti
l'apicoltura;
- formazione della piccola proprietà contadina, permute ed
arrotondamenti della proprietà fondiaria, minima unità
colturale;
b) Servizio miglioramenti fondiari
- studi, proposte e progetti per l'attuazione di costruzioni
rurali, impianti irrigui, caseifici e altre opere inerenti la
trasformazione, conservazione, manipolazione e vendita di prodotti
agricoli e zootecnici, incremento delle colture pregiate, macchine
agricole, viabilità rurale, acquedotti rurali e miglioramenti
fondiari in genere;
- azione in favore dell'apicoltura e dell'economia
montana;
- costituzione di cooperative agricole per la produzione, la
trasformazione e la vendita dei prodotti agricoli - cooperazione
agraria in genere, assistenza e controllo sul loro
funzionamento;
- applicazione di leggi statali e regionali sul credito
agrario, indagini e studi di economia agraria e di estimo.
Art. 24
(Servizio tutela dell'ambiente naturale e delle
foreste)
Il Servizio tutela dell'ambiente naturale delle foreste ed il
Servizio sistemazioni idrauliche e difesa del suolo provvedono ai
compiti già di competenza del soppresso Ispettorato provinciale
regionale, oltre all'attuazione delle iniziative regionali ed in
particolare:
a) Servizio tutela dell'ambiente naturale delle
foreste
- tutela e valorizzazione dell'ambiente naturale;
- tutela tecnica ed economica dei beni silvo-pastorali dei
Comuni e degli Enti pubblici;
- polizia forestale;
- rimboschimenti e vivai forestali;
- statistica e catasto forestale;
- provvedimenti e provvidenze per la difesa e l'incremento
delle foreste in genere;
- protezione della flora;
- controllo sulle attività ed iniziative interessanti la
caccia, la pesca e la piscicoltura.
b) Servizio sistemazioni idrauliche e difesa del
suolo
- sistemazioni idraulico forestali dei bacini montani e dei
comprensori di bonifica montana;
- polizia idraulica;
- assetto del territorio per ogni intervento diretto alla sua
conservazione idrogeologica.
Presidente
- Chi è d'accordo è pregato di alzare una
mano. Chi è contrario? Chi si astiene?
Esito della votazione:
Presenti: 27
Votanti: 27
Favorevoli: 19
Contrari: 8 (PC, Viberti)
Il Consiglio approva.
Presidente
- Dò lettura dell'articolo n. 2
Art. 2
Nella tabella organica dei posti e del personale
dell'Assessorato all'agricoltura e delle foreste, nonché nelle
tabelle di attuazione della carriera economica di cui agli allegati
A) e C) della legge regionale 9 febbraio 1978, n. 1, e
successivamente modificazioni ed integrazioni, sono istituiti i
seguenti nuovi posti:
- un posto di Ispettore dirigente dei Servizi agrari e
zootecnici (qualifica dirigenziale - ruolo del personale
tecnico);
- un posto di Dirigente del Servizio miglioramenti fondiari
(qualifica dirigenziale - ruolo del personale tecnico);
- un posto di Ispettore dirigente del Servizio tutela
dell'ambiente naturale e delle foreste (qualifica dirigenziale -
ruolo del personale tecnico);
- un posto di dirigente del Servizio sistemazioni idrauliche
e difesa del suolo (qualifica dirigenziale - ruolo del personale
tecnico);
- un posto di Vicedirigente del Servizio sistemazioni
idrauliche e difesa del suolo (qualifica vicedirigenziale - ruolo
del personale tecnico);
- tre posti di Segretario (quinto livello - ruolo del
personale amministrativo);
- due posti di geometra (quinto livello - ruolo del personale
tecnico);
- un posto di perito agrario analista (quinto livello - ruolo
del personale tecnico);
- un posto di perito agrario (quinto livello - ruolo del
personale tecnico);
- un posto di coadiutore esperto in ortofrutticoltura (quarto
livello - ruolo del personale tecnico);
- un posto di coadiutore (quarto livello - ruolo del
personale amministrativo);
- due posti di capo operaio (quarto livello - ruolo del
personale operaio).
Presidente
- All'articolo 2 c'è un emendamento del
Consigliere Lustrissy. Il Consigliere Lustrissy può ritirare gli
emendamenti, ma io devo mettere in approvazione gli articoli uno
per uno e quindi gli emendamenti relativi agli articoli. Non è che
quegli emendamenti modifichino.
Questo nuovo emendamento circa i due capoversi che propone il
Consigliere Lustrissy, all'art. 2 sono validi anche
indipendentemente dalla reiezione dell'art. 1.
Quindi metto in approvazione l'emendamento proposto all'art. 2,
dopo il 3° comma, con i due nuovi capoversi proposti. Chi è
d'accordo è pregato di alzare una mano. Chi è contrario? Chi si
astiene?
Esito della votazione:
Presenti: 27
Contrari: 10
Favorevoli: 3
Astenuti: 14 (7 PC Nuova Sinistra, Nebbia, Martin, Lanièce,
Ramera, Borbey, Chabod)
Il Consiglio non approva.
Presidente
- Metto in approvazione l'art. 2. Chi
l'approva è pregato di alzare una mano. Chi è contrario? Chi si
astiene?
Esito della votazione:
Presenti: 27
Votanti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. n. 3.
Art. 3
Nel secondo comma dell'articolo 4 della legge regionale 9
febbraio 1978, n. 1 e successive modificazioni, la lettera b) è
sostituita dalla seguente:
"l'assunzione di personale operaio a paga oraria per
l'esecuzione di lavori stradali, forestali e agrari."
Presidente
- Metto in approvazione l'art. 3.
Chi l'approva è pregato di alzare una mano. Chi è contrario? Chi
si astiene?
Esito della votazione:
Presenti: 27
Votanti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. n. 4.
Art. 4
Nella tabella organica dei posti e del personale
dell'Assessorato all'agricoltura e foreste, nonché nelle tabelle di
attuazione della carriera economica di cui agli allegati A) e C)
della legge regionale 9 febbraio 2978, n. 1, e successive
modificazioni ed integrazioni sono soppressi seguenti
posti:
-
un posto di Ispettore agrario (qualifica dirigenziale -
ruolo del personale tecnico);
-
un posto di Ispettore forestale (qualifica dirigenziale -
ruolo del personale tecnico);
-
un posto di Vice Ispettore agrario (qualifica
vicedirigenziale - ruolo del personale tecnico);
-
un posto di Vice Ispettore forestale (qualifica
vicedirigenziale - ruolo del personale tecnico)
Presidente
- La parola al Consigliere Lustrissy. Ne ha
facoltà.
Lustrissy (DP)
- Siccome non sono stati approvati gli
emendamenti precedenti e questi sono strettamente collegati, ritiro
gli emendamenti dall'art. 4 in poi.
Presidente
- Allora sono ritirati gli emendamenti. Non vi
sono altri emendamenti se non quelli del Consigliere Lustrissy.
Metto in approvazione l'articolo 4 nel testo originale presentato
al Consiglio.
Chi l'approva alzi una mano. Chi è contrario? Chi si
astiene?
Esito della votazione:
Presenti: 27
Votanti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. 5.
Art. 5
L'elenco dei servizi e degli uffici dell'Assessorato
dell'agricoltura e delle foreste, contenuto nell'allegato B) della
legge regionale 9 febbraio 1978, n. 1, come modificato dalla legge
regionale 16 giugno 1978, n. 33, è sostituito dal nuovo elenco dei
servizi e degli uffici allegato alla presente legge.
Presidente
- Metto in approvazione l'art. 5
Esito della votazione:
Presenti: 27
Votanti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. 6.
Art. 6
L'articolo 78 della legge regionale 28/7/1956, n. 3, e
successive modificazioni ed integrazioni, è modificato come
segue:
-
Nel secondo comma, il punto 7) è sostituito dal
seguente:
"Diploma di laurea in scienze agrarie:
Ispettore dirigente dei Servizi agrari e zootecnici,
Dirigente e Vicedirigente del Servizio miglioramenti fondiari,
Ispettore agrario aggiunto";
-
Nel secondo comma, il punto 8) è sostituito dal
seguente:
"Diploma di laurea in scienze forestali:
Ispettore dirigente del Servizio tutela dell'ambiente
naturale e delle foreste, Dirigente e Vicedirigente del Servizio
sistemazioni idrauliche e difesa del suolo, Vice Ispettore
forestale aggiunto";
-
Nel nono comma, il punto 6) è sostituito dal
seguente:
"Per la nomina ai posti di Ispettore dirigente dei Servizi
agrari e zootecnici, di Dirigente del Servizio miglioramenti
fondiari di Ispettore dirigente del Servizio tutela dell'ambiente
naturale e delle foreste e di Dirigente del Servizio sistemazioni
idrauliche e difesa del suolo si applicano le disposizioni
dell'articolo 24 della legge regionale 30 aprile 1980, n.
18".
Presidente
- Sono ritirati gli emendamenti del
Consigliere Lustrissy. Metto in approvazione l'art. 6. Chi
l'approva è pregato di alzare una mano. Chi è contrario? Chi si
astiene?
Esito della votazione:
Presenti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. 7.
Art. 7
Per la nomina a posti di Perito agrario analista, è richiesto
il titolo di studio di perito agrario.
Presidente
- Essendo ritirato l'emendamento del
Consigliere Lustrissy, metto in approvazione l'art. 7.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. 8
Art. 8
Gli attuali titolari dei posti soppressi ai sensi del
precedente articolo 4, saranno immessi in posti istituiti ai sensi
del precedente articolo 2, nella corrispondente qualifica con la
valutazione ai fini giuridici ed economici dell'anzianità maturata
nel posto di titolarità soppresso.
Presidente
- Metto in approvazione l'art. 8.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Favorevoli: 19
Contrari: 8
Il Consiglio approva.
Presidente
- Do lettura dell'art. 9.
Art. 9
L'onere derivante dall'applicazione della presente legge,
valutato in annue lire 165.000.000= graverà sul capitolo 20.900 del
Bilancio preventivo della Regione per l'anno 1981 e sui
corrispondenti capitoli dei bilanci per gli anni
successivi.
Alla copertura dell'onere di cui al precedente comma, si
provvede:
- per il 1981 mediante riduzione di parti importo dello
stanziamento iscritto al capitolo 50.000 (fondo globale per il
finanziamento di spese per l'adempimento di funzioni normali -
spese correnti) - spese di funzionamento istituzionale - , della
parte spesa del bilancio di previsione per l'anno 1981; per il 1982
e 1983 con la disponibilità relativa a "spese di funzionamento
istituzionale - 1.2 Personale regionale" del bilancio pluriennale
1981-83;
- per gli anni successivi gli oneri saranno iscritti con le
leggi di approvazione dei relativi bilanci di previsione.
Presidente
- Ritirato l'emendamento del Consigliere
Lustrissy, metto in approvazione l'art. 9.
Chi è d'accordo alzi una mano. Chi è contrario? Chi si
astiene?
Esito della votazione:
Presenti: 27
Favorevoli: 29
Contrari: 8
Il Consiglio approva.
Presidente
- Dò lettura dell'art. 10
Art. 10
Al Bilancio di previsione della Regione per l'anno
finanziario 1981 sono apportate le seguenti variazioni:
Parte Spesa:
Variazioni in diminuzione:
Capitolo 50.000: "Fondo globale per il finanziamento di spese
per l'adempimento di funzioni normali (spese correnti)
Lire 165.000.000
Variazioni in aumento:
Capitolo 20.900: "Spese per il personale addetto ai Servizi
della Regione - Stipendi altri assegni fissi e contributi diversi a
carico dell'Ente.
Lire 165.000.000
Presidente
- Metto in approvazione l'art. 10.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Favorevoli: 19
Contrari: 8
Il Consiglio approva.
Presidente
- Dò lettura dell'art. 11.
Art. 11
La presente legge è dichiarata urgente ai sensi del terzo
comma dell'articolo 31 dello Statuto speciale ed entrerà in vigore
il giorno successivo a quello della sua pubblicazione nel
Bollettino Ufficiale della Regione.
È fatto obbligo a chiunque spetti di osservarla e farla
osservare come legge della Regione Valle d'Aosta.
Presidente
- Metto in approvazione l'art. 11.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Favorevoli: 19
Contrari: 8
Il Consiglio approva.
Presidente
- Dò lettura dell'allegato alla legge
regionale n. 267.
Allegato alla legge regionale n. 267
Elenco dei Servizi e degli Uffici dell'Assessorato
all'Agricoltura e Foreste.
1)
Ufficio Assessorato
a)
Servizi amministrativi e contabili;
b)
Uffici di segreteria;
c)
Archivio e copia;
2)
Servizi agrari e zootecnici
a)
Servizio assistenza tecnica
economico-sociale;
b)
Servizio zootecnico;
c)
Ufficio affari generali, programmazione e
pianificazione;
d)
Ufficio incentivazione alla produzione;
3)
Servizio miglioramenti fondiari
a)
Ufficio interventi comprensoriali e
collettivi;
b)
Ufficio interventi aziendali;
4)
Servizio tutela dell'ambiente naturale e delle
foreste
a)
Ufficio protezione della natura: gestione del
personale - Sorveglianza e contenzioso;
b)
Ufficio selvicoltura e gestione patrimonio
forestale;
c)
Servizi amministrativi e contabili;
5)
Servizio sistemazioni idrauliche e di difesa del
suolo
a)
Ufficio studi e progetti
b)
Ufficio interventi diretti.
Presidente
- Ci sono degli emendamenti del Consigliere
Lustrissy che sono da considerarsi ritirati e pertanto metto in
approvazione l'allegato alla legge.
Chi è d'accordo è pregato di alzare una mano. Chi è contrario?
Chi si astiene?
Esito della votazione:
Presenti: 27
Votanti: 27
Favorevoli: 19
Contrari: 8
Il Consiglio approva.
Presidente
- La parola al Consigliere Viberti per
dichiarazione di voto. Ne ha facoltà.
Viberti
(DPROL)
- Non abbiamo fatto una attenta
disamina di questo disegno di legge perché, a seguito di alcune
riunioni della I^ Commissione permanente per Affari generali,
pareva che questo non sarebbe stato più presentato.
Lo abbiamo trovato invece, iscritto all'ordine del giorno di
questo Consiglio e abbiamo deciso di non prenderlo in
considerazione e di attendere, visto che i pareri circa questo
disegno di legge apparivano molto variegati, anche da quanto
consegnatoci insieme all'ordine del giorno, di attendere la
discussione di questo Consiglio per avere dei chiarimenti e sentire
forse, una parola definitiva circa questa ristrutturazione
dell'Assessorato all'agricoltura e foreste.
E abbiamo sentito di quale ristrutturazione si tratti.
Abbiamo sentito parlare di uomini che non funzionano e di uomini
che funzionano. Se funzionare vuol dire essere funzionale al
potere, allora oggi, noi abbiamo aperto non un buco nella diga, ma
abbiamo aperto uno squarcio nella diga; e insieme agli errori già
commessi da questa maggioranza, da questo Consiglio, con
l'approvazione della legge sul personale dello scorso anno, che
secondo noi ha già creato i presupposti perché il potere politico
venga sempre più tallonato e superato dal potere burocratico e
amministrativo, con questa decisione, oggi, si apre, lo ripeto, una
diga.
Da una parte abbiamo il discorso della funzionalità degli
uomini, e non si capisce bene che cosa intenda il Presidente con
questo, o forse lo si capisce troppo bene.
Ma so che non era nostra intenzione, e non lo è adesso, dare dei
giudizi sulle persone, cosa che invece, pare abbia fatto il
Presidente della Giunta, in modo assai scorretto.
Questo Consiglio è già senza potere perché quello che dice il
Presidente della Giunta viene regolarmente eseguito, ma non perché
si condividano le scelte o il pensiero del Presidente della Giunta,
perché bovinamente si accetta quanto da quegli scranni viene. La
dimostrazione di questo si dovrebbe avere da quella mozione che ho
ripresentato, dato che il Presidente della Giunta, nello scorso
Consiglio non aveva capito di cosa si trattasse e la maggioranza
supinamente, ha eseguito le sue indicazioni ed ha votato
contro.
Dopo di che, il Presidente della Giunta si è reso conto di avere
fatto, un piccolo errore di valutazione ed ha prontamente rimediato
mettendo in atto quanto questo Consiglio non aveva deciso ancora di
fare. Io voglio vedere come voterà questa maggioranza la stessa
mozione e in assenza poi del Presidente della Giunta. Comunque
questa Giunta regge ancora; ma per quanto di fronte a quella
valanga di richieste che questo tipo di atteggiamento e questa
legge mettono in essere? Io non lo so.
Lei è grande Signor Presidente, ma non so quanto potrà
resistere! Non so come fermerà questa valanga che viene avanti, e
non credo di essere l'unica persona a pensarla così! Per fortuna, a
prescindere dalle divergenze ideologiche che possono esservi,
qualche testa che pensa, anche se poi magari, al momento di votare
è costretta a seguire le sue direttive, c'è ancora! Mi auguro che
sappia fare argine a questo suo modo di fare e di tamponare volta
per volta, o di spingere una cosa quando è il momento opportuno e
di frenarne un'altra; non è così che si amministra, Signor
Presidente! Quindi voterò contro questo disegno di legge, anche
senza essere entrato nel merito, perché noi non accettiamo che
vengano fatte delle leggi perché ci sono degli uomini che non
funzionano.
Presidente
- Ci sono altre dichiarazioni di voto? Non
essendoci nessuna altra dichiarazione di voto si passa alla
votazione segreta sul complesso della legge.
Esito della votazione dell'oggetto n. 32, cioè del progetto di
legge n. 267.
Votazione segreta
Esito della votazione:
Presenti: 27
Votanti: 27
Maggioranza: 14
Favorevoli: 18
Contrari: 9
Il Consiglio approva.
Presidente
- Visto che i Consiglieri hanno preceduto
quello che era la proposta della Presidenza del Consiglio, la
seduta è sospesa; riprenderà oggi alle ore 16.00.
Pregherei gli Assessori di essere puntuali perché devono
rispondere ad interrogazioni ed interpellanze.
La seduta è sospesa alle ore 12.33.
