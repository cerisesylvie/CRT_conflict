Classificazione
ASSISTENZA SOCIALE
Assistenza socio-sanitaria
GIUNTA REGIONALE



Oggetto del Consiglio n. 396 del 29 gennaio 2014 - Resoconto
OGGETTO N. 396/XIV - Approvazione di mozione: "Impegno del
Governo regionale per la riorganizzazione dei servizi
socio-assistenziali e socio-educativi gestiti dagli Enti locali
della Valle d'Aosta".
Président -
On est au point 24 à l'ordre du jour. Pour
l'illustration, la parole au collègue Gerandin.
Gerandin (UVP) -
Bonjour à vous toutes et à vous tous, et
merci Madame la Présidente.
Noi abbiamo sottoscritto questa mozione, perché abbiamo preso
spunto da una risoluzione, la n. 2 del 2013, che è stata approvata
dal CELVA, nella quale si fa un po' il punto su quella che è la
situazione legata all'assistenza sociosanitaria, quella legata agli
anziani e anche ai servizi rivolti alla prima infanzia. E devo dire
che noi l'abbiamo ripresa molto volentieri, perché questa
risoluzione introduce un principio a noi molto caro, di cui
peraltro si è già parlato parecchie volte anche in quest'aula, che
è quello dell'introduzione dei costi standard. E questa mozione che
la riprende viene proposta in un momento in cui - per quel che
riguarda il servizio anziani e il servizio prima infanzia - abbiamo
avuto uno stanziamento di bilancio del 18 percento inferiore
rispetto al passato. Perché dico che noi l'abbiamo ripresa e ci
teniamo, ecco, che questa mozione venga condivisa, venga approvata?
Perché è un atto di indirizzo molto importante, soprattutto è un
impegno per quel che riguarda sicuramente l'Amministrazione
regionale, in questo senso, ma anche, se vogliamo, per quel che
riguarda il CELVA, vale a dire i Comuni, gli Enti gestori di questi
servizi molto importanti, in quanto sono i servizi di cui beneficia
quella categoria che sono le persone anziane e la prima infanzia
che sono forse le categorie in questo momento più deboli, quelle
che hanno più bisogno di essere assistite. Per arrivare...diciamo
alla condivisione di questo principio, ci tengo a fare un breve
riassunto di quello che c'è stato un po' nel passato.
Per quel che riguarda la prima infanzia, ci ricordiamo che negli
anni c'era stato chiaramente un discorso di infrastrutture
accreditate, di posti accreditati, ma poi, per un determinato
periodo, si trasferiva una quota capitaria agli Enti locali, legata
a quelli che erano i posti autorizzati Col tempo ci si è accorti
che questo è un sistema col quale qualcuno magari cercava anche di
giocarci un po', nel senso che, avendo il trasferimento come quota
capitaria legata ai posti e non all'effettivo utilizzo, qualcuno
nel tempo ha cercato magari anche di giocarci e di avere dei
ritorni economici. Si è cambiato, si è detto nel tempo che
bisognava pagare e riconoscere la quota capitaria sull'effettivo
utilizzo di queste strutture e non sui posti autorizzati. E questo
è stato un primo passo, un primo passo importante.
Per quel che riguarda il servizio anziani, noi abbiamo avuto
negli anni queste strutture gestite dai Comuni, poi sono passate
gestite ad un Ente sovracomunale che era la Comunità montana; per
anni, anche qua, abbiamo avuto una sorta di possibilità per gli
Enti gestori di rendicontare a fine anno quelle che erano le spese
e si veniva...e la Regione diciamo che copriva quelli che erano i
costi, i costi così come erano rendicontati dagli Enti gestori. Ci
si è accorti, anche qua, che questo sistema era un sistema che non
poteva avere futuro, ma soprattutto non premiava le gestioni più
virtuose, in quanto, sapendo di avere la copertura totale, non si
aveva quell'incentivo a gestire in maniera
particolarmente...diciamo virtuosa. Si è cambiato anche qua, si
sono introdotte le quote capitarie. L'unico Ente nel settore
pubblico che è rimasto, nel quale vengono coperte queste spese a
consuntivo è il "J.B. Festaz". Si è cambiato e, anche qua, si sono
introdotte le quote capitarie. Però, una volta che sono state
introdotte le quote capitarie, c'è stato un percorso che è stato
condiviso mediante una delibera di Giunta - mi pare di ricordare
del 2007-2008 - sottoscritta col CELVA, con l'azienda USL e con la
Regione, che prevedeva, tra l'altro, il discorso di approvare tutta
una serie di linee guida, soprattutto di convenzioni per
ottimizzare questo tipo di servizio. Questa delibera non è mai
stata approvata, mai stata approvata questa convenzione tra Enti;
abbiamo avuto peraltro, sia con l'Assessore prima di lei che con il
Presidente, parecchi incontri anche con il Direttore dell'azienda
USL al quale è stato sollecitato più volte questo
protocollo...protocollo che dal 2008 stiamo ancora aspettando. So
che l'azienda USL aveva messo questo protocollo addirittura negli
obiettivi dati ai propri dirigenti dipendenti...adesso non so se
poi sono stati riconosciuti i premi o meno, però di questo
purtroppo, ecco, io dico "purtroppo" non siamo mai riusciti ad
arrivare a capo, per vari motivi, anche perché sapete benissimo che
questo servizio è gestito in maniera promiscua, nel senso che
abbiamo nella stessa struttura una gestione del personale che è
della Comunità montana e degli Enti locali, abbiamo il
personale...gli assistenti sociali che sono della Regione e abbiamo
gli infermieri che sono dell'azienda USL, per cui questo pasticcio
ce lo tiriamo dietro ormai da anni, ed è venuto probabilmente il
momento di ragionare a bocce ferme su questo...chiaro.
Dicevo, nel frattempo - e lo dico con un po' di rammarico - gli
Enti gestori sono stati lasciati un po'...diciamo che non sono
stati molto assistiti, non sono stati molto coadiuvati, non ci sono
stati delle linee guida molto chiare su come gestire questo, ognuno
si arrangiava un po' alla propria maniera, per cui c'erano gestioni
che cercavano di gestire i propri servizi mediante appalti esterni,
altre che hanno assunto personale a tempo determinato, altri che
hanno messo in piedi dei concorsi con assunzione di personale a
tempo indeterminato...avevamo veramente una situazione a macchia di
leopardo sull'intero territorio della Valle d'Aosta. Dicevo che
sono stati un po' abbandonati...perché qualcosa nel frattempo è
stato fatto, e ci tengo a ricordare che ad esempio il discorso
delle schede di valutazione è stato rivisto, noi avevamo avuto un
periodo dove addirittura la gente veniva dimessa dall'ospedale e
poi bisognava andare a cercare la cartella clinica, ecco, perché a
volte la dimenticavano sulla barella o non c'erano neanche i
farmaci necessari per un minimo di continuità dal punto di vista
farmaceutico quando venivano trasferiti dal Beauregard alle nostre
Comunità...fortunatamente questo è cambiato, è cambiato sicuramente
in meglio. Adesso bisogna fare il passo decisivo, ecco.
Io dico questo...e quando parlo del fatto che si è stati un po'
abbandonati è perché non si è voluto in questo periodo cercare di
porre rimedio, o soprattutto cercare di avere particolare
attenzione magari a quelle gestioni magari un po' più
virtuose...ecco, io ci tengo a sottolineare che l'ho vissuto, sono
stato nell'Evançon, e volevo raccontarvi un po', tanto per capire
com'era stato il passato, come ci eravamo mossi noi, all'interno
del discorso dell'Evançon. Allora noi avevamo, come tutti,
approvato un piano riorganizzativo per quello che riguarda il
discorso delle micro, e uno di questi prevedeva il discorso della
ristrutturazione della micro di Vollon (di Brusson), per cui ci
siamo mossi, abbiamo messo in piedi questo progetto insieme con la
Regione, finanziato peraltro dalla Regione in finanza locale, e nel
frattempo c'eravamo mossi proprio per supplire a questa chiusura
aprendo temporaneamente Arnad. Arnad, quando abbiamo finito la
ristrutturazione di Brusson, l'abbiamo correttamente chiusa, a
nostro parere, in quanto comunque era una gestione, dal punto di
vista economico, improponibile: avevamo un numero pari di
assistenze con i degenti, e questo non regge. Però io dico questo:
noi l'abbiamo fatto, ma l'abbiamo fatto su libera scelta; da altre
parti, dove hanno questi tipi di difficoltà, si è continuato ad
andare avanti peggiorando quello che è poi il discorso della
sostenibilità finanziaria di questi servizi.
Noi, poi, nel frattempo, abbiamo provveduto a riqualificare il
personale ADEST e OSS con tutta una serie di percorsi condivisi con
l'Amministrazione regionale e ci siamo anche mossi in maniera
diversa, nel senso che, rispetto ad altre realtà, noi abbiamo
preferito cercare di avere del personale che fosse personale
assunto a tempo indeterminato; abbiamo fatto dei concorsi,
graduatorie che peraltro hanno utilizzato anche altre strutture che
in questo momento non hanno fatto concorsi. Questo per dire che
abbiamo fatto questo tipo di organizzazione mantenendo il personale
e, soprattutto, dando un minimo di certezza al personale. Abbiamo
anche fatto un percorso nel quale noi abbiamo centralizzato le
cucine, per cui noi abbiamo un unico centro di confezionamento
pasti per l'intera comunità, sia per il territorio, che per le
microcomunità; abbiamo fatto un discorso chiaro col personale,
dicendo che sotto un certo limite non si veniva sostituiti; abbiamo
chiesto di fare dei rientri, e queste persone, coscienti del
difficile momento in cui stiamo vivendo questa situazione, hanno
accettato. Siamo una delle Comunità montane che ha la minor assenza
per malattia. La gente ha accettato questi sacrifici perché le è
stato prospettato un minimo di futuro, di prospettiva...ecco,
questo per dirvi che il tutto ha portato ad avere, per quello che
riguarda l'Evançon, un costo medio del 30 percento inferiore. Non è
la più virtuosa, in quanto quella che costa meno, a posto letto, è
la Comunità Mont Rose...noi siamo appena sopra, però significa un
30 percento in meno rispetto a dei costi che ci sono nelle altre
realtà, quelle realtà che sono...diciamo un po' meno virtuose.
Allora, questo per dire che noi crediamo che l'introduzione dei
costi standard sia veramente una prospettiva, sia una prospettiva e
un obbligo per cercare di arrivare a quella razionalizzazione di
cui lei parlava, Assessore. È un obbligo introdurla, sennò noi non
riusciremo mai a dare quello strumento in mano agli Amministratori
per cercare di essere virtuosi e rispettare quelle che sono le
risorse disponibili. Vale molto di più questo che non far
dichiarazioni che magari creano allarmismo come quella del
"chiudiamo sotto i 10, sotto i 12, sotto i 15, sotto i 18". Certo,
alcune non potranno sicuramente continuare a esistere, perché è
matematicamente impossibile ridurre i costi al di sotto di
determinati numeri, ma è molto più importante che passi il
messaggio che, se siamo in grado di gestire in maniera oculata,
coinvolgendo il personale, sentendo il personale come parte
integrante di quelle strutture, parte integrante del sistema, parte
integrante del servizio che noi diamo ai nostri anziani, allora
riusciremo veramente a far scendere questi costi senza avere magari
delle ripercussioni come sta succedendo in alcune strutture...e non
voglio continuare a fare i nomi dei soliti, in cui abbiamo delle
assenze per malattia che fanno tremare i polsi! Questa è la realtà
in cui viviamo adesso...ma perché? Perché il personale non si sente
parte integrante, non si sente coinvolto, non si sente parte di
scelte! Io avrò sbagliato, ma ho fatto il giro micro per micro, ho
parlato con tutte le assistenti, le ho convocate e ho spiegato loro
qual era la prospettiva che avevano! E non è merito mio, è merito
loro se hanno accettato di fare questi sacrifici e di darmi questa
disponibilità! Allora, non è mettendo delle regole ferree, ma è
introducendo questi costi e responsabilizzando chi è a capo di
queste Amministrazioni che possiamo far scendere questi costi.
E quando parlo di questi costi, lei lo sa benissimo, Assessore,
che stiamo parlando - tra servizi residenziali pubblici ed
assistenza domiciliare - di quasi 1.500 anziani, quasi 1.500
anziani! Parliamo di oltre 620 unità di personale che stanno
lavorando sul territorio e, a questi, noi dobbiamo dare delle
risposte, dobbiamo dare delle risposte certe! Non possiamo dire:
"magari vi chiudiamo, magari vi trasferiamo, siete sotto numero,
siete in sovrannumero"! Non può più funzionare così! Sennò noi
diamo allarme sociale, ma allarme sociale anche tra i dipendenti
che in questo momento stanno lavorando, e creiamo soprattutto
allarme mei familiari, perché anche i familiari degli anziani sono
preoccupati! È per questo che noi riteniamo che sia essenziale che
vada avanti il discorso dei costi standard, perché tutti devono
assumersi le proprie responsabilità, tutti devono assumersi le
proprie responsabilità, anche l'Amministratore locale, però diamo
delle regole certe, e soprattutto cerchiamo di non penalizzare come
succede in questo momento, dove noi magari diamo contributi a
qualcuno che forse non è riuscito a rimanere nelle quote capitarie.
Noi dovremmo premiare quelli che rimangono nelle quote capitarie,
non dare contributi a chi magari non riesce a rimanere in questi
costi! E questo è successo nel passato, Assessore, è successo, ci
sono state delle delibere di Giunta che andavano in questa
direzione. Allora noi su questo non ci stiamo più.
Noi siamo assolutamente d'accordo e concordi con quella che è
stata la risoluzione presentata dal Consiglio permanente, perché
questa significa un'assunzione di responsabilità da parte
sicuramente dell'Amministrazione regionale, ma anche dei gestori,
dei Sindaci, di chi amministra queste strutture, e questo ci
permetterà di avere un minimo di prospettiva futura, perché una
volta che noi abbiamo introdotto i costi standard, poi sarà
automatico capire chi sarà in grado di andare avanti...è così, è
così, perché sarà più o meno automatico, ecco...no, ma è così, è
assolutamente così!
Guardi, Assessore, sinceramente io raccoglierei veramente come
palla al balzo l'offerta che le è stata fatta dal Consiglio
permanente, perché è una responsabilità che si vogliono assumere
anche loro. Questa è la direzione giusta, questa è la direzione
giusta in cui noi dobbiamo andare. Questo perché? Perché noi, le
dicevo prima...no, non ce l'ho...veramente, ogni tanto mi dispiace
anche andare a toccare i soliti tasti, però questo significherebbe
che anche nelle società pubbliche, che in questo momento stanno
veramente uscendo fuori da quelle che sono le regole e i
costi...come? Sto parlando delle pubbliche...le private, bene o
male, una volta che riconosceremo le quote capitarie...peraltro già
lo stanno facendo adesso, eh, le private gestiscono con le quote
capitarie e con le rette che vengono pagate dagli anziani. Diverso
invece è sul pubblico, e quando dico "pubblico" parlo sicuramente
anche dell'azienda USL, perché in questo contesto l'azienda USL
deve, anche l'azienda USL deve fare i propri ragionamenti, fare i
propri conti, e rimanere in questi costi standard...e rimane anche
chiaramente il discorso legato a chi, nella finanziaria, non è
stato toccato da questo -18 percento.
Allora significa veramente per tutti fare un ripensamento,
perché qualcuno non può essere intoccabile, non è giusto, non è
corretto che qualcuno non faccia parte di questa riorganizzazione
del sistema, perché il principio che noi vogliamo condividere è
quello legato al fatto che chi fa parte del sistema rispetta anche
le regole! Non possiamo più permetterci 350 mila euro - in due anni
- di spese legali, perché qualcuno ha sbagliato il sistema di
assumere; non possiamo più permetterci di affidare dei lavori
esterni per 980 mila euro in 10 mesi, senza appalto; non possiamo
più permetterci di fare delle aggiudicazioni che, da un mese
all'altro, raddoppiano i costi, tipo pulizie e tipo lavanderia o
biancheria. Questo succede, lei lo sa che succede, lei lo sa che
succede, succede ancora adesso, succede ancora adesso, malgrado
quello che noi abbiamo denunciato! Questo non è accettabile, non è
accettabile perché tanto, se cade il sistema, questi sono i primi a
cadere, questi sono i primi a cadere, su questo non c'è ombra di
dubbio! Allora su questo lei deve intervenire e i costi standard le
permetteranno di intervenire e di fare chiarezza su questo, fare
chiarezza, mettere regole uguali per tutti, in modo che chi è bravo
sia premiato, chi non è in grado di gestire determinati
servizi...mi scusi, Assessore, ma deve fare il proprio esame di
coscienza e, magari, fare un passo indietro. Grazie.
Président
- On ouvre la discussion générale. Il y a des
requêtes d'intervention? Pas de requêtes? La parole à la collègue
Morelli.
Morelli (ALPE) -
Merci Madame la Présidente.
Questo è un tema assolutamente importante ed è un po' il tema
del futuro, perché l'invecchiamento progressivo della popolazione,
con la percentuale di popolazione al di sopra dei 65 anni che
registra costantemente un aumento, e con il parallelo dimagrimento
delle risorse finanziarie, evidentemente questo è uno dei temi, dei
temi
clou
che deve vedere tutto il Consiglio assolutamente
impegnato sullo stesso fronte, con gli stessi obiettivi; obiettivi
che sono: garantire per il futuro equità di servizi per tutti i
cittadini valdostani, indipendentemente dal luogo di residenza,
indipendentemente dalle disponibilità economiche e, allo stesso
tempo - come già ha ben detto il collega Gerandin - garantire anche
il personale che adesso opera in questi servizi.
Voglio fare un piccolo passaggio personale. Nel 2009, con altri
colleghi, fra cui anche il collega Donzel e altri colleghi che
adesso non siedono più in Consiglio regionale, abbiamo partecipato
ad una Assemblée de l'APF, incentrata proprio sull'invecchiamento
della popolazione e ognuno di noi, in quell'occasione, ha dato il
suo contributo. Ogni Consigliere che ha partecipato a
quell'Assemblea, ha fatto un intervento cercando di portare quello
che era il messaggio della Valle d'Aosta, che tutti credo
condividiamo - maggioranza e minoranza - che era quello di
un'attenzione particolare agli anziani, ai servizi agli anziani.
All'epoca dicevamo:
"...qu'il y avait un acquis de base, celui
de garder le plus possible les personnes âgées dans leur milieu
social, dans leur village, avec la création de structures de
petites dimensions, allant, grosso modo, de 12 à 25 places. On
pense en effet que le fait d'éradiquer les anciens de leur milieu
est un fait négatif, à éviter, car la coupure ou même seulement
l'affaiblissement des liens avec la famille, le village, la maison,
détermine une perte d'intérêt progressive qui risque de rendre
vains tous les efforts faits pour maintenir actifs les anciens à
l'intérieur d'une structure. Et donc voilà la nécessité de mettre
sur pied un réseau capillaire de services, non seulement dans la
vallée principale où se situent les centres habités plus
importants, mais même dans les vallées latérales, plus reculées et
moins peuplées, l'objectif prioritaire étant celui de fournir à
toutes les personnes la même qualité de service et
- nous
disions -
on n'a pas voulu tenir en compte l'incidence
économique de ces choix, qui, dans certains cas, se sont révélés
très onéreux, mais qui, de notre point de vue, ont contribué à
freiner le dépeuplement des zones de montagne avec la création de
places de travail"
. Eh bien, à partir de 2009, le monde a
changé, et ce système, qui était vraiment quelque chose duquel nous
étions tous très fiers...eh bien, ce système doit être revu, et
doit être revu - comme le disait justement le collègue Gerandin -
sur la base des coûts unitaires qui doivent être les mêmes; mais
non seulement, il faut qu'il y ait, de notre point de vue, une
régie régionale, parce qu'il faut regarder à l'actualité, mais il
faut aussi avoir la perspective de ce qu'il va devenir dans
quelques années.
L'evoluzione è costante e continua, quindi noi dobbiamo avere
uno sguardo di prospettiva, dobbiamo fare delle simulazioni,
renderci conto di quanto la popolazione anziana aumenterà, di
quanto aumenteranno le patologie e, parallelamente, tenere conto
dei costi che, attualmente, non sono più sostenibili con il modello
attuale. Ci andrà quindi un lavoro di condivisione tra Enti locali
e Regione (e quindi Assessore), ma noi crediamo e rivendichiamo
anche la funzione dei Consiglieri regionali, V Commissione e
Consiglieri, Consiglieri tutti, perché è un momento epocale, in cui
forse sarà il caso di avere il coraggio di fare scelte anche di
rottura col passato, che però devono portarci a raggiungere, nel
medio e lungo periodo...perché non è possibile rivedere un sistema
di assistenza agli anziani dall'oggi al domani chiudendo
semplicemente delle microcomunità, ma bisogna avere uno sguardo di
prospettiva e ripensare il sistema nel suo insieme.
Da parte nostra c'è tutta la disponibilità, Assessore, a
ragionare, a coinvolgere i Sindaci, a coinvolgere tutti gli attori
che devono concorrere a questa riorganizzazione. Noi, assieme agli
altri gruppi di opposizione, siamo coscienti dell'importanza di
questo
enjeu
e crediamo veramente che sia necessario
ragionare freddamente, ma sempre tenendo conto di quella che è
stata la caratteristica proprio del nostro sistema di assistenza
agli anziani, che è quella della vicinanza con il territorio,
quindi cercare di conciliare un po' tutte queste esigenze.
Noi sosteniamo assolutamente la mozione, e speriamo che da parte
della maggioranza ci sia l'accoglimento di questa nostra
disponibilità a ragionare insieme su un argomento che è
fondamentale.
Président
- Merci. Quelqu'un d'autre? La parole au
collègue Fabbri.
Fabbri (UVP) -
Merci Madame. Grazie, cari colleghi.
Allora, il testo della mozione e l'illustrazione puntuale che è
stata fatta da chi mi ha preceduto sono del tutto chiari e non
avrebbero bisogno di ulteriori specificazioni. Mi permetto però di
segnalare l'urgenza di quanto è stato richiesto nella nostra
mozione e di quanto è stato chiesto anche dalla risoluzione del
CELVA, viste anche le imponenti e importanti diminuzioni dei
trasferimenti a servizi così delicati, come sono i servizi
socio-assistenziali per gli anziani e per i bambini. È
assolutamente urgente, a nostro avviso, porre mano alla delibera
regionale 265 del 2013 e rivedere quelli che sono gli standard
assistenziali, in modo da individuare le azioni che permettano di
mantenere i servizi attuali. Non si tratta di un ossimoro, e cioè:
stessa qualità dei servizi, ma con riduzione delle spese...è una
cosa che si può fare.
Il mio collega Gerandin ha illustrato come loro hanno agito
precedentemente nella loro Comunità montana, sicuramente è stato e
sarà un difficile esercizio politico e amministrativo, ma con la
collaborazione di tutti gli attori dell'organizzazione della
filiera credo si possa fare. Sicuramente, è stato detto, sarà di
fondamentale aiuto lo strumento del costo standard, che dovrà
essere applicato a tutte le realtà socio-assistenziali e
socio-educative, magari paragonando questi costi standard non solo
alla realtà valdostana, ma a quelle realtà che ci sono simili, che
sono omogenee alla nostra.
Vorrei anche sottolineare l'aspetto forse un po' più politico
della mozione. Se è vero quanto è stato ribadito più volte, qui, in
quest'aula, che la nostra Autonomia si basa anche sul rispetto e
sulla collaborazione con gli Enti locali, abbiamo ora l'occasione
di dimostrarlo, votando tutti insieme questa risoluzione per
impegnare fortemente la Giunta e le strutture regionali da essa
dipendenti a rispondere con sollecitudine, chiarezza e
collaborazione alla pressante richiesta che ci viene dai nostri
Comuni. Da ultimo: Enti locali, Amministrazione, e soprattutto i
cittadini, comprenderebbero sempre di più che è da quest'Assemblea
consiliare che li rappresenta che debbano essere tracciate le linee
di indirizzo della politica, soprattutto in un campo così delicato
che coinvolge così tante persone e così tante famiglie; deve
essere, anche qui, una cosa condivisa, che non provenga, che non
discenda da qualche
deus ex machina
onnipotente, affinché,
come dicevo, tutti i cittadini si sentano finalmente rappresentati
dai loro eletti, qui, in quest'Assemblea. Grazie.
Président
- La parole à la collègue Fontana.
Fontana (PD-SIN.VDA) -
Grazie Presidente.
Sosteniamo convinti questa mozione, in quanto riteniamo che ci
sia veramente la necessità di avviare urgentemente un progetto di
riorganizzazione dei servizi socio-assistenziali rivolti agli
anziani e dei servizi socio-educativi rivolti alla prima infanzia.
Visto che le risorse da destinare agli Enti locali dei suddetti
servizi per il 2014 sono di circa 4 milioni di euro in meno
rispetto al 2013, riteniamo che l'introduzione del concetto del
costo unitario permetterà di valutare la corretta modalità di
riorganizzazione e di pianificazione dell'offerta dei servizi
socio-assistenziali, con una conseguente riduzione dei costi
generali.
Questa mozione va nella direzione di sostenere un progetto
proposto dall'assemblea del Consiglio Permanente degli Enti Locali,
necessario per dare risposta ai cittadini. Chiediamo pertanto alla
maggioranza di votare questa mozione. Grazie.
Presidente
- La parola al collega Ferrero.
Ferrero (M5S) -
Grazie Presidente.
Per quanto riguarda questa mozione, noi contiamo sulla
sensibilità che ha manifestato più volte l'Assessore alla sanità
Fosson. Sappiamo che la questione degli anziani...che purtroppo in
questa società, contrariamente a quello che succedeva un tempo,
molte volte vengono considerati un peso, invece sono una risorsa,
perché dobbiamo ricordarci la questione, la vecchia questione del
saggio del villaggio, ecco, non devono essere accantonati oppure
ghettizzati. La questione delle microcomunità ha, diciamo, una
valenza a livello regionale, secondo noi, fondamentale, erano state
finora una specie di fiore all'occhiello della Regione Valle
d'Aosta a livello di assistenza, se dobbiamo fare dei tagli,
purtroppo la sanità è stata uno dei settori più colpiti, dobbiamo
cercare di evitare di arrivare proprio alla fine a tagliare in
questo settore. È ovvio che, contrariamente a quanto è successo in
passato, si parte da una situazione in cui le risorse sono molto
limitate e di questo bisogna tener conto, ne siamo coscienti anche
noi. La soluzione che proponiamo non è una soluzione di dire:
"diamo tanto quanto davamo prima e diamo tutto a tutti", lo
sappiamo, non sta più in piedi, non è più sostenibile. Il sistema
però di costi di riferimento, di regole che sono comunque certe per
premiare anche quelle realtà che sono più virtuose di altre, perché
se ci sono degli ambiti, se ci sono delle microcomunità che sono
più virtuose delle altre, non devono essere penalizzate. Noi quindi
diciamo: facciamo una scelta tra i migliori e quelli che magari
invece devono migliorare, premiamo i migliori e diamo dei costi di
riferimento e da questi partiamo per fare una riforma che tenga
conto del fatto che non abbiamo più il bilancio che avevamo due
anni fa. Ci sembra quindi, diciamo, un intervento di buon senso,
sul quale si può trovare sicuramente un accordo, se la sensibilità
che è stata manifestata anche negli scambi informali di battute con
alcune componenti della maggioranza c'è...ecco, su questa mozione
dobbiamo trovare un accordo, perché è un qualcosa che va nel senso
di dare un segnale di buon senso semplicemente alla popolazione.
Grazie.
Presidente
- La parola al collega Donzel.
Donzel (PD-SIN.VDA) -
Grazie Presidente.
Con l'Assessore attuale e con l'Assessore precedente abbiamo
avuto modo di confrontarci su questo tema in relazione ad alcune
situazioni specifiche, tipo la situazione che era risultata
pressoché ingestibile dell'assistenza presso la Comunità montana
Grand Paradis. In quella sede - ed ecco l'importanza della mozione
che i colleghi hanno così opportunamente illustrato - era emersa la
necessità di creare un modello che funzionasse su tutto il
territorio regionale, che non vuol dire che in ogni comune della
Valle d'Aosta si fanno le stesse cose, perché la diversità della
nostra realtà territoriale è tale da implicare scelte diverse, ma
che ci fosse un canovaccio, concordato a livello regionale, su cui
potessero fare riferimento gli Enti locali per poter intervenire.
In questo riprendo un passaggio della collega Morelli, perché a
monte di tutto questo non può esserci soltanto un ragionamento in
termini di cifre, in termini...certamente dobbiamo fare i conti con
le risorse a disposizione, ma ci deve essere una sorta di idea
dell'assistenza che ci guida.
Io continuo ad essere dell'avviso che l'idea, come bene
illustrava la collega Morelli, che in passato ci ha fatto in
qualche modo fare delle scelte per non sradicare completamente gli
anziani da un territorio, non semplicemente per buonismo verso
quell'anziano, ma per la ricaduta che questo ha su quel
territorio...l'anziano che continua ad avere delle conoscenze,
delle competenze in un territorio è una risorsa per i più giovani,
che lo incontrano, per quelli che si confrontano con lui, trasmette
dei valori, non è quindi semplicemente una cosa di buonismo quella
di cui stiamo parlando, ecco, non vorrei che fossimo presi soltanto
da un certo sentimentalismo... Che cosa non funziona più nel
modello del piccolo valdostano? È che queste strutture, che erano
nate a supporto di anziani che avevano ancora delle capacità e
quindi una certa mobilità, che erano ancora in grado di muoversi
con una certa autonomia, sono state messe sotto pressione da altre
esigenze, cioè da un invecchiamento ed è una fortuna della
popolazione, perché i nostri anziani vivono più a lungo, ma
chiaramente, vivendo più a lungo, perdono alcune capacità, alcuni
le perdono più in fretta di altri e questo fa sì che dentro queste
strutture noi abbiamo collocato degli anziani che, se non
necessitano proprio di un'assistenza totale, poco ci manca, ecco
dunque che noi stiamo utilizzando queste strutture in modo non
corretto: ecco perché non funzionano più, ecco perché saltano tutti
i costi, perché abbiamo bisogno di molto più personale di quello
che sarebbe necessario se quella struttura fosse una struttura di
accoglienza di un anziano che è ancora in grado di muoversi, di
fare delle cose da solo. Questo richiede un ripensamento del nostro
modello, non voglio fare oggi di nuovo...nel foyer con i colleghi
Assessori sono stato di nuovo ripreso per fare filosofia...ma non è
filosofia, se non c'è un modello, se non c'è un'idea, se non
partiamo da lì, poi andiamo a fare ragionamenti sui costi standard
e quant'altro e io trovo che sia molto bella questa cosa, che, come
diceva il collega Gerandin, gli Enti locali dicano: "noi vogliamo
confrontarci gli uni con gli altri, non vogliamo giocare una
partita solitaria, cioè io sono a posto, gli altri...ma vogliamo
sapere cosa costa fare un certo servizio, dare una certa risposta
in modo omogeneo", perché è qui l'idea su cui il PD-Sinistra VdA si
è sempre battuto in questo Consiglio regionale, noi dovremo
cercare, pur nella diversità, pur sapendo impossibile dare al
cittadino di Chamois, al cittadino di Pontboset gli stessi servizi
del cittadino di Aosta, di fare il possibile perché si arrivi a
dargli quasi le stesse cose, a non metterli proprio nella distanza
che vivono oggi, perché noi sappiamo che oggi i servizi, per
esempio, per i bambini, diciamo, che vanno negli asili-nido, ma nel
comune di Aosta ci sono, sono di altissima qualità, in alcune
realtà ci sono, possiamo dirlo questo, però non è così per la
famiglia che ha un bimbo piccolo in un piccolo paese, perché
sappiamo che questo non è possibile, non possiamo creare in un
piccolo comune luoghi di accoglienza per questi bambini, è una
realtà, però dobbiamo fare uno sforzo per cui in centri limitrofi
si creino delle condizioni perché questa cosa sia in qualche modo
avvicinabile, è quindi un grosso sforzo quello che chiediamo.
Su questo l'opposizione dice: "noi siamo disponibili a metterci
in gioco, a ragionarci, a fare dei passaggi". Le interpellanze che
cominciai a fare con l'Assessore Lanièce e poi a cui lei
correttamente mi ha risposto, Assessore Fosson, andavano
nell'indirizzo..."stiamo preparando un documento, stiamo
cominciando a fare un documento, su questo documento...", ecco,
quello che noi rivendichiamo è: non mettete il punto finale, non
dite: "i giochi sono fatti, prendere o lasciare", ma facciamo un
discorso in cui anche noi possiamo portare le nostre sensibilità,
il nostro contributo a questo percorso, perché la partita in gioco
è altissima. Abbiamo, non nascondiamocelo, meno risorse, noi
diciamo che potremmo averne qualcuna in più, però, insomma,
prendiamo il dato, il bilancio che voi avete votato, secondo noi, è
correggibile in alcuni punti e io spero che lo sia, però
sostanzialmente ci sono meno risorse e quindi bisogna fare dei
ragionamenti su questo tavolo, facendo in modo di non assistere ad
uno smantellamento di una realtà che non produce una risposta
adeguata. Io faccio un esempio concreto: sicuramente con la
gestione attuale alla microcomunità di La Thuile queste cose sono
ingestibili così, se andiamo su questa strada, però le dico anche,
Assessore, la risposta di Morgex non sarà esaustiva, non sarà
sufficiente; allora, se lo sappiamo già prima, dobbiamo muoverci
per tempo, perché, a parte i ritardi burocratici che ha avuto quel
percorso, che non è responsabilità sua, eccetera, però quand'anche
non ci fosse questo ritardo, noi non daremmo la risposta di cui la
società valdostana ha bisogno in questo momento. Questo allora è lo
spirito della mozione, ecco, noi siamo disponibili a lavorare su
questo.
Presidente
- Altri? Ci sono altre richieste? La parola al
collega Restano.
Restano (UV) -
Direi che la mozione è stata illustrata
molto dettagliatamente e mi permetterei solo di aggiungere alcune
riflessioni personali. Bisogna partire da un punto fermo che è
quello della mancanza di risorse, è stato detto da più persone, e
alla quale bisogna dare una risposta immediata, perché, se mancano
i soldi, manca proprio la base per gestire quelli che sono dei
sevizi che un tempo erano e sono ancora di eccellenza. Dall'altra
parte, mi permetto di riprendere qualcosa che è già stato detto,
vale a dire queste microcomunità sono nate parecchi anni fa con una
funzione completamene diversa da quella che stanno assolvendo in
questo momento. Inizialmente, se ben ricordate, nelle camere vi era
addirittura anche la parte per cucinare e per autogestirsi, quindi
erano previsti degli utenti o degli esigenti, come ci ha spiegato
qualcuno poco tempo fa, che vivevano in autonomia e quindi si dava
una risposta a quanto è stato detto prima, vale a dire di mantenere
l'utenza sul posto per poter trasmettere quei valori di cui ha
parlato prima il collega Donzel. Nel tempo fortunatamente la vita
media dei valdostani si è allungata e sono cambiate anche quelle
che sono le esigenze dei nostri utenti che utilizzano oggi le
microcomunità, vale a dire dalla sola funzione sociale si è
arrivati ad una funzione socio-assistenziale, per poi passare ad
oggi ad una funzione socio-sanitaria e in certi casi solo
sanitaria.
Per dare una risposta a questi cambiamenti che sono avvenuti nel
tempo, quindi sicuramente bisogna fare quanto detto prima dal
collega Gerandin e, in qualità di Presidente della V Commissione,
mi rendo fin da subito disponibile a questo, però nell'immediato
bisogna dare un altro tipo di risposta, quello da cui sono partito,
quello della carenza di disponibilità finanziaria, mi permetto di
dire...
Presidente
- Colleghi, un po'di silenzio!
Restano (UV)
-...che nell'autonomia delle Comunità
montane qualche Comunità ci ha già pensato: mi riferisco alla
Comunità Grand Combin, che ha fatto una valutazione molto attenta
su quella che era la presenza delle microcomunità nel nostro
territorio e ha deciso, a malincuore, di dover chiudere due
microcomunità con poca disponibilità di posti letto. Questo forse
applicando quanto ha già detto il collega di una valutazione dei
costi standard ed è proprio qui che volevo fare ancora un'ulteriore
riflessione. È un primo passo, quello dei costi standard, è
corretto, ma io parlerei piuttosto di valutare il peso delle
prestazioni, perché il costo standard è un metodo che viene
utilizzato in sanità. Il costo standard può essere in parte
fuorviante, una stessa prestazione a Cogne non ha il peso della
stessa prestazione ad Aosta e così potremmo ragionare in maniera
più obiettiva o perlomeno parlare di costi standard con la
possibilità di una variazione in più o in meno rispetto al costo
medio, è per questo che diventa importante lavorare tutti insieme
con un obiettivo comune. Non è una cosa che si può fare a breve
termine, è una cosa che ci vedrà, se vi è la disponibilità di
tutti, impegnati con gli Enti locali, ma nel medio-lungo termine.
Io la mia disponibilità per questo la do, però sono convinto, con
tutta la responsabilità del caso, che bisogna dare una prima
risposta immediata a quella che è la carenza finanziaria del
momento, che non è una risposta facile, è una risposta importante e
ci vede tutti impegnati. In primo luogo quindi vedrei impegnato
l'Assessore, che poi probabilmente ci riferirà su questo.
Grazie.
Président
- La parole au collègue Bertin.
Bertin (ALPE) -
Grazie Presidente.
Questo è un argomento estremamente complesso e difficile da
affrontare, difficile e anche delicato perché riguarda direttamente
le persone, persone in un momento di difficoltà e di debolezza come
è in certi casi la vecchiaia. È un argomento che non conosco in
modo approfondito, mi limiterò pertanto ad un piccolo sintetico
intervento. Quest'Assemblea ha diverse volte affrontato questa
questione, mi ricordo, ad esempio, quando la Comunità montana Grand
Paradis decise di esternalizzare il servizio, in quell'occasione il
Governo regionale decise che non era il caso e che il servizio
doveva rimanere pubblico, decise e pagò o perlomeno integrò la
parte che teoricamente la Comunità montana avrebbe risparmiato. In
molte altre occasioni la Regione decide e al contrario a pagare
sono gli Enti locali, chi decide dovrebbe essere chi paga. A volte
abbiamo visto in questi anni che si è formata un'idea di autonomia
piuttosto
sui generis
, si decide, la Regione decide e poi a
pagare sono gli Enti locali attraverso la finanza locale e la non
corrispondenza delle decisioni e del finanziamento evidentemente, a
mio avviso, è una questione che va affrontata non soltanto su
questo specifico argomento, ma in generale. Chi paga decide,
dovrebbe essere questo il principio, il federalismo si basa anche
su questo.
Conosco un po' la questione della Comunità Grand Combin, meno
del collega Restano, che ha ben descritto qual è stata la
situazione. In quella Comunità oramai una parte significativa, il
60 percento, non è più collegata al territorio, sono utenti che
arrivano dai comuni limitrofi. Giustamente oramai c'è un ruolo
centrale della Regione e quel legame tra il territorio e l'utente
si è inevitabilmente con il tempo affievolito. Anche per una parte
sostanziale...anche perché, come dicevano in precedenza sia Donzel,
che Restano, è mutato il servizio che fornisce la comunità. Oramai
buona parte di queste microcomunità stanno diventando dei piccoli
ospedali, ben diverso da quello che doveva essere o che si era
pensato trent'anni fa, cioè un supporto ad un anziano
autosufficiente. Mi chiedo pertanto proprio per quest'alto grado di
sanitarizzazione, non so come dire...se non sia il caso che questo
servizio sia gestito in modo...dalla Regione o comunque dall'USL,
anche perché oramai, come dico, stanno diventando dei piccoli
ospedali, mi sembra che in qualche modo ci sia una gestione
diversa, è una mia idea personale, insomma; credo che possa essere
anche una soluzione...e che in termini generali vada elaborato
necessariamente un progetto generale con una visione di insieme a
medio-lungo termine, che coinvolga tutti i tipi di attori dagli
Enti locali alla Regione. Questo sarà sempre più un problema se non
verrà gestito accuratamente, un problema che nel tempo potrebbe
addirittura diventare un'emergenza, ma - lo ripeto - bisogna avere
una visione di insieme a medio e lungo termine, che è necessaria
per affrontare una questione così complessa e difficile, altrimenti
tra un po' le emergenze inizieranno a diventare quotidiane.
Grazie.
Presidente
- Non vi sono altre richieste? Possiamo
chiudere la discussione generale? Siamo ancora in discussione
generale, la parola all'Assessore Fosson.
Fosson (UV) -
Merci Président.
Non posso che ringraziare, il tema proposto, secondo me, è uno
dei temi fondamentali per il nostro futuro, nel senso che, l'avete
detto tutti molto correttamente, mentre io a volte lo dico in modo
più irruento, perché la responsabilità di avere meno risorse per
questi servizi è sicuramente una preoccupazione. L'avete detto
correttamente che abbiamo meno risorse e soprattutto avete proposto
su questo una condivisione di questo problema così grave, che
creerà sicuramente dei grossi problemi sociali. Il nostro welfare è
una meraviglia e il discorso di andarlo a ripensare, non dico
riorganizzare, forse ripensare è il termine più giusto, vuol dire
dare gli stessi servizi con le stesse qualità cercando di spendere
meno e mantenendo certe caratteristiche.
Sono d'accordo con l'introduzione che ha fatto prima la
Consigliera Morelli, posto con una certa delicatezza e cioè che le
nostre microcomunità erano veramente un indice di grande civiltà.
Quelli che sono venuti a visitare la Valle d'Aosta anche da altre
sedi, vedevano questa modalità che noi avevamo, noi tutti avevamo,
di gestire gli anziani e i bambini, e ne sottolineavano la grande
validità della nostra autonomia; alcuni di voi hanno parlato di
autonomia. Adesso proprio la filosofia del paziente che è nella
microcomunità è cambiata, è vero, lo diceva Restano, una volta
c'era il luogo dell'autosufficienza, la cucina. La Consigliera
Morelli lo diceva molto bene, cioè siamo la seconda regione come
dati di invecchiamento. I pazienti che sono ospitati nelle micro
hanno cambiato completamente di caratteristica, e andando avanti
con l'età ne hanno cambiato il profilo dell'autosufficienza:
oltretutto anche se non è stato citato, ci sono anche le demenze,
gli alzheimer.
È vero quello che dice Bertin, che siamo proprio al limite della
sanità e sociale. In questo caso la fortuna della nostra regione è
ancora di essere l'unica Regione in cui l'Assessorato delle
politiche sociali è lo stesso della sanità, questo perché
soprattutto su quest'argomento sarebbe molto difficile dividere con
un coltello dire quello che è sociale e quello che è sanitario,
anche se poi ha ragione Gerandin, il tutto porta ad una gestione un
po' particolare, nel senso che un'infermiera la mette l'USL, tranne
nel caso del Festaz, e invece l'assistenza è gestita dalle Comunità
montane.
Sicuramente quindi l'argomento è di quelli molto importanti. Io
penso che, senza condivisione, sarà molto difficile gestirlo,
perché la difficoltà è proprio convincere tutti, come diceva
Gerandin parlando di responsabilità, che questi tempi sono
cambiati, che bisogna passare da un campanilismo ad una visione più
ampia, che deve sicuramente coinvolgere il Consiglio regionale.
Vado subito nello specifico, perché poi tutto il resto è stato
detto molto bene. Noi non solo abbiamo accolto molto la risoluzione
del CELVA in merito al costo standard, ma, da quando siamo
arrivati, l'abbiamo sostenuta, approvata. È fondamentale, dico è
fondamentale che ci sia finalmente una definizione dei costi
standard! Vi dico però che non è facile, è una cosa che da tempo
tutti volevamo; c'è un parere del Presidente del CELVA Gerandin nel
dicembre del 2012 alla delibera n. 265 in cui si dice:
"in
attesa dei costi standard"
e poi vi dico che, da quando siamo
arrivati noi, abbiamo cominciato subito a lavorare con i Comuni,
perché è fondamentale che sia condiviso questo percorso, e una
delle cose che abbiamo subito chiesto e che:
"bisognerà definire
un costo unitario..."
, eccetera, quindi adesso è uscita questa
delibera che in tre mesi dovrà dare i costi standard. Noi non solo
l'avevamo auspicato ma avevamo lavorato coinvolgendo tutte le
nostre strutture per questo, e penso sia stato un passo
fondamentale, ecco.
Non è facile raccogliere i costi standard, perché sapete, è
stato descritto bene da Gerandin, non tutte le Comunità montane
agiscono nello stesso modo, non tutte mettono i costi
amministrativi insieme ai costi di gestione, per cui io penso che
siano fondamentali questi costi standard e auspico che arrivino
presto. Se abbiamo risposto al CELVA su questo: certo, il 3 di
gennaio con il Presidente abbiamo subito dato un riscontro a questo
riunendo la Dirigenza del CELVA e ribadendo come per noi era
importante avere questi costi standard forse ancora prima,
permettetemi, del 30 marzo, come previsto, anche perché le risorse
non ci sono già più quest'anno e quindi dobbiamo già fare qualcosa
adesso. Averli il 30 marzo 2014 sapete benissimo che cosa vuol dire
poi per l'applicazione, quindi abbiamo riunito gli amministratori
col Presidente proprio per fare
pressing
, per velocizzare un
percorso e, tra l'altro, abbiamo messo le nostre strutture tutte a
lavorare su questo. Ecco, abbiamo forse la soluzione, poi girando
abbiamo trovato un
format
particolare, cioè un questionario
che è stato inviato a tutte le Comunità montane molto preciso sui
costi ed essi stanno ritornando tutti, io spero addirittura prima
del 30 di marzo di poter avere un riscontro su questo. Il discorso
e la proposta di utilizzare i costi standard per tutti, è
fondamentale anche perché è un parametro che fa vedere le
strutture, che si comportano in un certo modo e quelle che sono
fuori da un asse corretto di spesa, da una riorganizzazione delle
cucine, e altro. Direi che una volta avuti i costi standard, mi
permetta, Consigliere Gerandin, l'ha detto bene, sarà una questione
di responsabilità di convincere gli amministratori, perché forse
non sarà proprio automatico e lì ci vuole un nostro coinvolgimento.
Io ho partecipato a tutto il discorso dei costi standard in sanità
del
benchmarking
, che è stato un percorso affascinante, è
stata la parte più valida di tutto quello che è stato il
federalismo fiscale, cioè applicare dei costi standard in
sanità...che l'appendicectomia costasse lo stesso a Milano rispetto
che a Palermo. Lei ha visto che a distanza di anni ancora adesso la
Stato-Regioni di quest'anno si è frantumata e si è divisa
sull'applicazione e sulla definizione dei costi standard, quindi,
purtroppo, è un cammino e ci metteremo tutte le forze affinché
questo venga applicato e venga applicato in accordo col CELVA.
Quello che diceva il Consigliere Restano è giusto, nel senso che
il costo standard è la prima cosa, la prestazione può variare a
seconda della zona. Noi, quando parlavamo di questo con il Ministro
Calderoli dicevamo: "sì, va bene il costo standard, però non puoi
applicare il costo standard in Valle d'Aosta, dove c'è una
geografia particolare rispetto al costo standard di Torino, di
Milano", per cui il costo standard può avere comunque delle scale
di equivalenza, dei correttivi, nel caso in cui uno amministri o
abbia una microcomunità a La Thuile rispetto ad un'altra, ed è
chiaro che i costi sono superiori. Il punto di partenza però è
sicuramente il costo standard e su questo non solo siamo d'accordo
col CELVA, ma ci metteremo tutte le nostre forze per definirlo nel
più rapido tempo possibile. Chiaramente i costi standard saranno
riferiti alle strutture private e convenzionate, questo è evidente,
perché così avremo finalmente un dato corretto sulla spesa; finché
non avremo questo dato potremo basarci solo sulle ipotesi, Il nuovo
format
sarà più preciso e dirà: "questa è la spesa".
Io comunque penso ancora che, quando ci sarà il passaggio, e
questo è importante, bisognerà responsabilizzare e convincere la
gente, e sono d'accordo che non bisogna imporre nulla, anche se mi
permetto di dire, e ne parlava il Consigliere Donzel, che noi col
CELVA da giugno abbiamo lavorato su un documento che era molto più
corposo, che faceva un'indagine su tutto quello che esisteva, che
proponeva delle soluzioni. I nomi delle microcomunità da chiudere
non sono stati detti da noi, ma sono stati pubblicati in una prima
edizione di questo documento, che poi è arrivato al giornale. Tra
l'altro, mi permetto di dire ai giornalisti che stamattina c'è un
pezzo che dice che io penso di trasferire la fisioterapia ad
Albenga: non l'ho assolutamente mai detto e non è nel mio pensiero,
io ho detto che una volta si faceva così e adesso abbiamo un super
Centro e scusatemi la parentesi, perché sennò non si può mai
replicare. Ecco comunque responsabilizzare e convincere. È bello
l'esempio di una Comunità montana che riesce a diminuire le
assenze, le malattie, e questo è un elemento che entrerà nei costi
standard perché anche in questo ormai bisogna premiare chi lavora
bene e spiegare a chi non lavora bene che deve lavorare come chi
lavora bene, e il Governo sui costi standard lo aspettiamo tutti da
tempo, perché alla fine metteremo delle basi corrette su cui
confrontarci.
L'USL, mi riferisco ad una cosa che prima diceva il Consigliere
Fabbri. La delibera del 22 febbraio n. 265 su cui, tra l'altro, c'è
un voto e delle osservazioni, che io condivido, del Consigliere
Gerandin allora Presidente del CELVA, prevedeva un rapporto
numerico del personale infermieristico e contemplava la necessità
di attivare una convenzione diversa. In questi mesi abbiamo
lavorato su questo e io penso - e lo diceva bene il Consigliere
Bertin - che se noi potenziamo dal punto di vista sanitario le
microcomunità, meno gente verrà in ospedale, per cui sicuramente le
stesse hanno una funzione di prevenzione di invii in ospedale.
Inoltre abbiamo cominciato con l'area territoriale a fare un elenco
di infermiere e posso dire che dal 6 febbraio, per esempio,
un'infermiera che è laureata in scienze infermieristiche sarà a
Hône-Bard, come avevo promesso. Il fondovalle quindi non è
penalizzato, e un'altra sarebbe stata pronta ad andare a lavorare a
Gressan in quei famosi dodici posti della comunità di Gressan che
sono finiti, ma che non sono ancora stati attivati. Sicuramente
quindi l'USL è in questo momento più che disponibile a trasferire
del personale sanitario sul territorio, perché il territorio per
noi non è una bandierina, come dicevo ieri, ha una consistenza ben
precisa e deve avere, proprio per la tipologia di questi malati,
un'assistenza più forte, più corretta, e in tal senso è già stato
avviato un confronto con l'USL con la disponibilità a rivedere dei
rapporti su dei numeri ed è stata fatta anche un'analisi della
necessità infermieristica.
Torno quindi sui requisiti della 265 che è stata in quel momento
lì sicuramente una grossa delibera, nel senso che ha approvato dei
criteri di grande qualità, li abbiamo confermati, ma forse avevano
un presupposto economico diverso, che adesso alla verifica non c'è
più. Tra l'altro, va sicuramente prorogata, perché il termine del
30 dicembre del 2015 per portare tutte le micro e le strutture
protette a trentasei posti, e per fare questi investimenti di
questo tipo non c'è più. Bisognerà quindi tornare su questo, ma non
solo, e l'ho accennato ieri parlando del Festaz. Secondo me, anche
alla luce di quello che è successo nell'ultimo anno e negli ultimi
anni, dovremo renderci conto che la tipologia alberghiera, per
esempio, ha molto meno domande, mentre dovremo specificare in modo
preciso - e questo nel documento del CELVA si faceva, mi spiace che
non sia stato pubblicato - la necessità di tre, quattro strutture:
penso a Pontey, a Perloz, al Festaz di Aosta e una struttura che
può essere di Morgex, che non risolve tutto, ma dedicata agli N3
Plus. Questa è l'esigenza del territorio, è l'esigenza delle micro
di passare da un livello assistenziale più specifico e più intenso
per chi ne ha bisogno, e invece lasciare gli altri malati meno
complessi dal punto di vista sanitario in altre strutture. L'idea
quindi di ritornare insieme su questo è sicuramente importante. La
prima infanzia, per esempio, io su questo io avevo promesso e
chiedo scusa se non si è fatto, ma di venire in commissione a
riferire prima, purtroppo, non essendo stato approvato questo
documento, come io pensavo che fosse stato, ecco, non siamo venuti
a confrontarci su questo. Aspettavamo sempre una risoluzione del
CELVA, che adesso c'è, quindi, come ha detto il Presidente Restano,
noi siamo più che disponibili, e lo aggiungerei nella mozione, a
confrontarci, a verificare questi criteri, questo tipo di
evoluzione all'interno della commissione, perché è una questione
fondamentale per il futuro della nostra comunità e non può essere
gestita solo da alcuni.
Avrei anche tante altre cose da dire, ma le diremo poi, magari
in commissione. La prima infanzia andava di pari passo, abbiamo
riunito più volte i sindacati del settore, abbiamo parlato di
standard, come avevamo fatto una volta in commissione, e
aspettavamo anche lì, dopo questo pronunciamento sugli anziani, un
pronunciamento del CELVA sui bambini, comunque il Consiglio
regionale deve andare avanti su questo e anche su questo abbiamo
un'ipotesi di revisione del settore, che, prima chiaramente di
approvarla, la verificheremo in V Commissione, su questo, come
sapete, c'è una disponibilità completa a riverificare e a parlarne
insieme.
Chiaramente lei, Consigliere Gerandin, sa benissimo che il
problema degli standard è fondamentale, purtroppo non è l'unico,
nel senso che, dal punto di vista strutturale, abbiamo dei grandi
problemi, nel senso che la risoluzione stessa citata del CELVA
dice:
"bisogna arrivare ad una riorganizzazione dei
servizi"
. Coi costi standard in mano dovremo vedere, e anche
dando più qualità ad alcuni servizi, di riorganizzare alcune cose.
Capisco la difficoltà di chiudere delle comunità, delle micro in
questo momento, però abbiamo dei posti vuoti a Gressan e anche
altre comunità lì vicino non vogliono chiudere. Abbiamo il
problema, giustamente citato di Morgex, che non è l'unico, ma in
cui forse siamo in ritardo, abbiamo convocato già i Sindaci, perché
abbia una velocizzazione diversa, ma non solo, oltre a questi
problemi di queste comunità, abbiamo delle comunità, mi permetto di
dire, come quella di Gaby che è stata ristrutturata, portata a
ventiquattro posti, però funziona per sedici. Ci sono dei problemi
che dovremo affrontare insieme, cercando poi, alla luce dei costi
standard che sono fondamentali, di convincere - "convincere" è la
parola giusta -, di andare tutti insieme verso un'evoluzione, che a
volte può essere molto triste per qualche sindaco che ha costruito
una micro. Questo è il primo passo della riforma degli Enti locali,
permettetemi, nel senso di mettere insieme i servizi, migliorandone
la qualità.
Altro problema, oltre a questo strutturale, è il problema dei
costi. Ecco, noi nel nostro concetto, con questa crisi, chi può
dovrà pagare di più, ci sarà, sapete benissimo che con i vecchi
calcoli, con i vecchi ISEE scappavano molte cose, il nuovo ISEE,
che sarà pronto da luglio, speriamo. Con l'indagine sui patrimoni,
sulle società potrà dare una presentazione diversa di quella che è
la situazione economica e quindi quello che può pagare un po' di
più paghi un po' di più, soprattutto per gli anziani per le
microcomunità rispetto a quanto versano nelle regioni vicine è
molto inferiore.
Termino quindi dicendo che noi siamo disposti, il Governo e la
maggioranza è disposta su questo ad un confronto leale,
trasparente, vero, perché è un problema di grandissima importanza.
Sulle richieste, perché in una mancanza di risorse, come avete
ricordato, ci vuole un diverso orientamento, un orientamento
condiviso. La mozione è sicuramente propositiva e il nostro
desiderio è di accettarla, togliendo soltanto laddove c'è un
impegno finanziario, perché in questo momento, per una questione di
serietà, non possiamo impegnarci finanziariamente perché per un
impegno finanziario che non sappiamo ancora in modo preciso che
cosa sia il futuro e quindi chiedo un momento di interruzione per
confrontarmi con la mia maggioranza di governo. Grazie.
Presidente
- Il Consiglio quindi è sospeso.
Si dà atto che la seduta è sospesa dalle ore 10,22 alle ore
10,39.
Rini (Presidente)
- Riprendiamo i nostri lavori. Qualcuno
vuole prendere la parola? La parola all'Assessore Fosson.
Fosson (UV)
- Sì, grazie.
La maggioranza decide di accettare la mozione con queste due
variazioni: nelle premesse al punto
"valutato"
dire:
"valutato, inoltre, che l'introduzione del concetto di costo
unitario ottimale di riferimento per gli enti locali permetterà
inoltre una semplificazione delle modalità di finanziamento dei
suddetti servizi"
e cancellare la frase successiva;
nell'impegno al punto 2 dopo
"affinché intervenga nelle
disposizioni finanziarie rivolte agli enti gestori dei suddetti
servizi"
togliere
"in coerenza..."
, eccetera. Questi due
cambiamenti sono legati al fatto che non ci sia ancora una certezza
di bilancio, per cui non si può prendere un impegno, ecco.
Ribadisco l'idea, l'impegno per un confronto in commissione su
questi temi. Grazie.
Presidente
- Grazie. Altri? La parola al collega
Gerandin.
Gerandin (UVP)
- Merci Madame la Présidente.
Ci fa piacere, ecco, che ci sia stata...che ci sia questa
condivisione di questi contenuti della mozione. Da parte nostra,
ecco, capiamo anche le difficoltà ad accettare questi due passaggi
riferiti al discorso del trasferimento delle risorse necessarie in
quanto probabilmente in questo momento ci sono una serie di
difficoltà legate anche al trasferimento di quelle risorse
necessarie, e qua ne approfitto per dire che comunque gli enti
gestori che sono le comunità montane, non avendo entrate proprie,
in questo momento sono in grande difficoltà di cassa. Riferito
anche al fatto dell'audizione che abbiamo avuto, essendo a
conoscenza che la Regione in questo momento difficoltà di cassa non
ha, io chiederei di almeno cominciare in tempi veramente brevi a
fare un primo trasferimento, perché sennò saranno obbligate ad
andare in anticipazione di cassa, pagando interessi ad istituti di
credito. Non è il momento di sprecare risorse pubbliche, per cui ne
approfitto per dire: "muovetevi al più presto", perché sono
veramente agonizzanti dal punto di vista delle risorse
finanziarie.
Detto questo, io dico che noi ci siamo confrontati e accettiamo
questa proposta, perché crediamo veramente che il futuro sia legato
al discorso dei costi standard, ma io ci tengo anche a sottolineare
che noi non parlavamo solo di costi standard, ma anche di costo
unitario ottimale proprio perché crediamo che per alcune realtà i
costi standard abbiano necessità di avere magari qualche
correttivo, come giustamente diceva. Non siamo inflessibili su
questo, ma dobbiamo dare delle indicazioni che vadano in questa
direzione.
Sul discorso USL è vero il ragionamento che faceva il collega
Restano che ormai sono nate come sociali e in questo momento sono
molto più sanitarie, però è anche vero che, e lo sappiamo - non
l'abbiamo detto noi, ma sono dei dati che provengono dall'USL - il
posto letto dello stesso anziano, magari anche con qualche
complessità, alimentato...al Beauregard costa tre volte tanto
rispetto alle nostre micro, anche le più care. Su questo pertanto
pensiamoci bene, perché conviene magari, giustamente, percorrere
quella strada che diceva lei e non fare come è stato nel passato,
dove il personale infermieristico era assegnato col contagocce in
queste strutture e proprio per questo magari a volte ci si trovava
obbligati anche a non accettare alcuni casi che erano magari un po'
più complessi. La strada è diversa, bisogna proprio cercare di
portare il servizio presso l'anziano, presso il malato, presso
queste strutture che hanno un valore, torno a ribadirlo, non solo
sociale, ma in questo momento molto più sanitario. Grazie.
Presidente
- Grazie.
Chiudiamo la discussione generale. Non ci sono altre richieste,
possiamo passare alla votazione del testo quindi emendato. La
votazione è aperta. Colleghi, siete invitati a votare. Possiamo
chiudere la votazione? La votazione è chiusa.
Presenti: 32
Votanti: 32
Favorevoli: 32
Il Consiglio approva.
Punto 25 all'ordine del giorno.
