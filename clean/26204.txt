Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 202 del 4 aprile 1973 - Resoconto
OGGETTO N. 202/73 - Azioni per risolvere la crisi economica
nella zona di Verrès. (Approvazione di Mozione)
Montesano (P.S.D.I.)
- I Signori Consiglieri, avranno
ricevuto una lettera con l'allegato ordine del giorno da parte del
Comune di Verrès e a nome dei Comuni di Arnaz, Challant St.
Anselme, Challant St. Victor, Champdepraz, Issogne, Montjovet,
Verrès...
Questo si è indirizzato a tutti, al Presidente del Consiglio,
oltre che ai Ministri, ecc., Senatore e Deputato della Valle
d'Aosta, al Presidente del Consiglio, ai Capigruppo consiliari, ai
Signori Consiglieri, no, no, ha ragione, ai Consiglieri regionali
dei Comuni di Arnaz, Challant, gli interessati è vero.
Comunque è una lettera che ricalca lo stesso argomento contenuto
nella mozione presentata dai Consiglieri Comunisti.
Chi è dei presentatori che illustra la mozione?
Tonino (P.S.I.U.P.)
- Dunque, abbiamo presentato questa
mozione rendendoci interpreti delle giustificate preoccupazioni
delle popolazioni che abitano attorno alla zona di cintura di
Verrès.
E come giustamente vi ha riferito il Presidente del Consiglio, è
stato inviato un esposto, un ordine del giorno al Presidente del
Consiglio, al Presidente della Giunta, ai Capigruppo regionali,
sulla grave situazione occupazionaria in seguito alle ben note
vicende che hanno portato la chiusura di due aziende importanti che
davano lavoro ad oltre cinquecento famiglie.
Penso che non sia il caso di illustrarvi l'ordine del giorno
firmato dalle Amministrazioni comunali interessate, perché penso
che sia stato letto dagli interessati.
È un ordine del giorno che in esso esprime una grave e aumentata
preoccupazione in quanto oltre alla situazione già pesante di
prima, si aggiunge oggi la preoccupante posizione in cui viene a
trovarsi oggi la S.p.A. Quinzio Rossi, messa sotto amministrazione
controllata dal Tribunale di Torino.
A questo si aggiunge la spiacevole vicenda della Società Grandi
Fucine di Champdepraz, che come ben sapete, con una giustificata e
reazionaria presa di posizione dei proprietari del Genisio,
licenziavano oltre 17 operai, grave provvedimento che il Pretore di
Donnaz, in seguito alla denuncia presentata dai Sindacati, ha già
però espresso una sentenza di condanna al Sig. Genisio, che fra
l'altro gli ordina di riassumere immediatamente gli operai
licenziati.
Cosa chiedono, in effetti i rappresentanti di quella popolazione
con il loro ordine del giorno?
Chiedono un deciso intervento della Regione, assieme ai Sindaci
della zona, assieme ai sindacati, presso queste due aziende che
minacciano di aggravare in modo catastrofico una situazione già
venuta insostenibile per la chiusura della SIRCA e della
Brambilla.
Chiedono quello che noi Comunisti, da cinque anni richiediamo in
questo Consiglio con interpellanze e mozioni che venga ampliato il
sotto passaggio ferroviario Verrès-Issogne, perché in quella zona,
la programmazione e il Comune, prevedono una zona futura per
l'industrializzazione.
Chiedono che la SADEA mantenga i suoi impegni, chiedono e
sollecitano cose che sono già state richieste da tempo, cioè
l'istituzione di una Commissione regionale integrata dalle
Amministrazioni comunali interessate, dall'Ufficio regionale del
Lavoro, dai Sindacati, al fine di studiare in modo reale il futuro
sviluppo di tutto il comprensorio.
Ora, io non so se tutte queste cose siano state fatte.
È ben vero che l'Amministrazione regionale ha acquistato la
S.I.R.C.A. DAVID, che presto dovrebbe rientrare in funzione, ma
quando entrerà in funzione? Quando incominceranno a riassumere le
lavoratrici del posto disoccupate?
È ben vero che la SADEA già da tempo ha iniziato alcune
lavorazioni, però quanti sono gli operai occupati fino ad oggi? E
soprattutto quanto percepiscono al mese questi operai?
Stando a quanto si sente in giro, lo stipendio mensile di questi
operai, non supera gli 80-90.000 lire al mese. Ora se ciò
corrisponde al vero, e ci sono le ragioni per crederci, perché
basta parlare con gli interessati, 80-90.000 lire al mese, con il
vertiginoso aumento del costo della vita, con la svalutazione della
lira è uno stipendio di vergogna, anche per l'apprendistato, e
questi sono considerati tali.
Oltre a questi vi sono nella zona delle grosse perplessità sul
futuro della SADEA, si rispettano gli impegni presi?
Questo è un grosso interrogativo che si pone la gente del posto,
le uniche cose degne di rilievo sono gli acquisti fatti dalla
Regione, per la SIRCA e per la costruzione di un nuovo stabilimento
ad Arnaz.
Sembra che i lavori per la costruzione di quest'ultimo siano
stati appaltati, però la gente è al corrente di queste cose?
Sanno gli interessati quando, grosso modo, inizieranno le
assunzioni per la lavorazione in quello stabilimento.
Se siamo nel chiuso di questo Palazzo, e la gente continua ad
aspettare, è più che naturale il nascere di nuove apprensioni, di
nuovi interrogativi che si pongono i rappresentanti delle
popolazioni interessate.
D'altronde, l'ordine del giorno stilato dagli Amministratori di
quei Paesi, mica lo abbiamo stilato noi Comunisti.
Noi, Comunisti lo abbiamo solo recepito e tramutato in mozione,
affinchè il Consiglio ne discuta, affinchè la Giunta si impegni a
soddisfare le esigenze di quelle popolazioni in ordine ai problemi
sollevati nell'ordine del giorno, informando gli amministratori di
quelle zone sui passi già fatti di prendere contatto con la S.p.A.
Quinzio Rossi, per vedere come è possibile superare la crisi
latente che sta attraversando quell'industria; di sentire i
proprietari delle Grandi Fucine di Champdepraz, per sapere se è
loro intenzione mantenere gli impegni presi a sua volta, allorché
chiese il contributo della Regione e non licenziare invece i
dipendenti.
Sulla Gazzetta del Popolo di ieri, si leggeva in un'intervista
fatta al Sig. Genisio, che secondo il medesimo, all'Ufficio di
Collocamento di Verrès, non vi sarebbe mano d'opera
disponibile.
Ora, questa è una falsità, perché proprio ieri ci siamo
interessati, il sottoscritto, col collega Manganoni e Crétier
nell'Ufficio di collocamento di Verrès, c'è una lunga lista di
operai da assumere.
Ora, invece il Genisio dice che vuole assumere della gente del
meridione, perché non trova più gente qui.
Qui, la Giunta deve intervenire, interessarsi immediatamente,
altrimenti aggiungiamo altre cose ad un caos di cui non si capisce
più niente.
Chiediamo in definitiva sulla nostra mozione, che la Giunta
faccia tutto quanto è possibile fare, tenendo conto che occorre ad
ogni intervento, sentire le legittime rappresentanze della
popolazione, onde coordinare un'azione che soddisfi le popolazioni
interessate.
L'ordine del giorno, come ripeto, non l'abbiamo proposto noi
Comunisti, ma è stato stilato dagli Amministratori di quelle
zone.
Quindi pensiamo che se lo hanno fatto, lo avranno anche fatto in
ordine non solo dei nuovi gerenti della Quinzio Rossi e delle
Grandi Fucine di Champdepraz, ma anche per le mancanze di contatti
con la Giunta, perché se così non fosse, certe preoccupazioni non
si sarebbero sollevate in questo ordine del giorno.
È pur vero, se si mantengono gli impegni, poter sperare in un
domani più fiorente per quelle zone, ma è pur anche vero che quelle
popolazioni non è da un mese, né da un anno che aspettano delle
risoluzioni positive. Sono anni che essi aspettano, e sanno anche
che se la Regione non si rende conto di tutto ciò che avviene al di
là dei confini della nostra Regione; agli attacchi che vengono
portati avanti dalle forze conservatrici per svuotare il contenuto
della nostra autonomia Regionale, il futuro della Valle d'Aosta non
sarà certamente roseo in prospettiva. Perché lo sviluppo sociale ed
economico della nostra Regione, non avrà risultati positivi se non
si salvano alcuni contenuti con la battaglia democratica ed
economistica che si combatte oggi in Italia, per difendere le
nostre prerogative, i nostri diritti di avvalersi di un'autonomia
dinamica, che sappia dare alla Valle d'Aosta un diverso sviluppo
sociale ed economico ordinato e sicuro.
Noi Comunisti, al di là di questa mozione, avremmo voluto
portare in questo Consiglio una lunga discussione sul significato
della nostra autonomia regionale, alla luce della nuova realtà in
cui viviamo, perché riteniamo, pur dando atto alla Giunta Dujany,
di aver avuto del coraggio nell'affrontare alcuni problemi, come
nel caso degli acquisti di stabilimenti e di costruzioni di nuovi
impianti. Riteniamo però che se non si saldano i problemi della
nostra autonomia, quei problemi generali delle altre Regioni, nella
salvaguardia delle prerogative di difesa e di democratica battaglia
alle nostre istituzioni, rischiamo di dimostrare sì del coraggio
nel prendere delle decisioni che possono anche essere sensate, ma
rischiamo di costruire un castello di sabbia che al primo soffio di
vento ci può crollare addosso.
Solo se siamo capaci di difendere la nostra autonomia
legislativa e decisionale, difendendo ed allargando i nostri legami
con le altre autonomie, affinchè si possa costruire una valida
alternativa a coloro che vogliono affossare delle nostre autonomie
e quindi i nostri problemi socio-economici. Dimostreremo di essere
dei politici seri, sensati; dimostreremo di voler seriamente
difendere le acquisizioni che non ci sono state regalate da
nessuno, certi in questo modo di costruire nel sicuro, da attacchi
esterni per il bene del nostro Paese e per il bene della nostra
Valle.
Volevo approfittare di questa mozione per introdurre un problema
che riguarda un'industria a Pont-St-Martin, proprio perché è
attinente.
Vi è stato un esposto presentato al Comune di Pont-St-Martin da
circa 150 operai che lavorano presso le officine metallurgiche di
Pont-St-Martin.
Questo esposto chiede che questa industria venga spostata dal
posto in cui si trova, perché in quel posto il Piano Regolatore ha
previsto zona residenziale.
Ora, questo stabilimento, naturalmente emana dei fumi che sono
abbastanza dannosi alla salute. Ora questa industria dà dei
notevoli disturbi sai di fumi che di rumore perché, tra l'altro,
devo dire che è un'industria molto seria, perché si può dire che
esiste da 100 anni, e ha sempre avuto su per giù 40-50
dipendenti.
Quindi bisognerà vedere se, - io raccomanderei all'Assessore
all'Industria e Commercio di andare a vedere, di prendere contatti
sia col Sindaco sia con i proprietari di questa industria - se non
è possibile portarla in quella zona dove Pont-St-Martin ha una zona
industriale e non già in una zona dove è previsto invece lo
sviluppo residenziale, perché si trova proprio in mezzo alle
case.
Manganone (D.C.)
- L'altr'anno, al mese di luglio, io
avevo chiesto se era possibile avere dei dati statistici
sull'occupazione e sulla disoccupazione della bassa Valle.
Questo succedeva l'altr'anno, in luglio, in occasione
dell'insediamento del nuovo stabilimento che è andato all'appalto
in questi giorni.
E ho molte perplessità, ne ho parecchie, dei fatti evidenti.
Ieri ho letto sulla Gazzetta del Popolo che un'industriale vuol
rimpiazzare la mano d'opera con mano d'opera meridionale. Quindi,
io chiedo se questo industriale vuol rimpiazzare o cerca mano
d'opera meridionale. C'è effettivamente disoccupazione in quei
Paesi? C'è o non c'è?
La nostra programmazione quali dati esatti ci ha dato
sull'occupazione? Noi non sappiamo niente. C'è effettivamente da
rimanere meravigliati, perché da quella parte si parla tanto di
disoccupazione e, qui sul giornale, se è vero quello che è scritto
qui, pare che disoccupazione non ce ne sia.
Voi siete andati a vedere nelle liste di collocamento di Verrès.
Bene, io l'anno scorso sono andato a vedere nella lista di
collocamento di Pont-St-Martin. Ma son mica disoccupati quelli.
Diciamocelo francamente in faccia queste cose!
A Pont-St-Martin c'erano 57 iscritti. Il Comune ha bandito un
concorso per avere due operai manovali. Non li ha trovati. Allora
io dico: ma è una cosa seria questa? C'è la disoccupazione? Non c'è
la disoccupazione e voi, l'anno scorso al mese di luglio avreste
detto: "no, la disoccupazione è solo dal lato femminile". Io ci
credo, ma vorrei fare una domanda al Comm. Pedrini, all'amico
Chabod, all'amico Freppaz. Come si trovano loro coi loro
alberghi?
Qual è la percentuale loro, che hanno mano d'opera femminile e
quando possono disporre di mano d'opera femminile, perché le
notizie sono talmente contrastanti che noi qui siamo frastornati da
queste notizie che non sappiamo quali siano corrette, se dalla
parte del titolare delle Grandi Fucine o dalla parte di alcuni
Sindaci. Quindi io chiederei effettivamente che una volta per
tutte, abbiamo un Ufficio di Programmazione che di programmazione,
mi pare che faccia solo i Giochi della Gioventù. Detto per inteso,
che non ci fornisce nessun dato, poi noi possiamo valutare e
giudicare, perché mi pare che se noi prendiamo anche delle
decisioni azzardate, daremo un colpo terribile anche al Turismo di
Bassa Valle.
Quindi, io chiedo che finalmente mi si diano dei dati esatti e
reali alla situazione della bassa Valle.
Manganoni (P.C.I.)
- Mi ha colpito l'articolo, non che io
dia eccessiva importanza agli articoli dei giornali, comunque
sappiamo che i giornali orientano l'opinione pubblica.
Dove si parlava addirittura dell'intenzione di quella impresa,
le Grandi Fucine, di costruire delle case prefabbricate, quindi,
beh, queste sono delle intenzioni naturalmente manifestate dai
giornalisti. Comunque se questo corrispondesse al vero,
confermerebbe quanto dice Tonino, cioè, l'intenzione di far venire
della mano d'opera immigrata.
Ora, sia molto chiaro, noi non siamo contro i lavoratori di
nessun Paese, di nessuna Regione, però qual è lo scopo di questo
Signore? Non assumere quelli locali che ci sono sulle liste di
disoccupazione? Siamo andati a vederle ieri.
Bisogna vedere come lavorare e che genere di lavoro, perché
fortunatamente, la mano d'opera, io parlo della Valle, ha raggiunto
un certo livello di emancipazione, e non subisce più certe
imposizioni di lavoro, imposte dai padroni. Dico "fortunatamente",
allora cosa pensano costoro? Dice: "Pigliamo quei poveretti forse
del meridione", i quali noi sappiamo la situazione del meridione,
non per colpa di quelle popolazioni, per colpa dei governi, che da
un secolo a questa parte si sono succeduti e hanno mantenuto quelle
popolazioni in quelle condizioni, le facciamo venire e come già
avviene in molte parti, non solo l'Italia ma d'Europa, quelli
saranno i piccoli schiavetti, che dovranno lavorare e stare zitti,
perché sennò vi mandiamo via". Questo è nelle intenzioni di certi
Signori.
Allora noi dobbiamo evitarlo questo. Noi dobbiamo evitare che
questo gioco, di non assumere quelli locali che si fanno rispettare
almeno di po' e non subiscono certe imposizioni, vengano scartati
per essere sostituiti da altri che purtroppo in queste situazione
non si possono difendere; non possono far valere i loro
diritti.
Questo per poterli sfruttare di più; questa è la situazione.
Spostare l'industria di Pont-St-Martin, e io, sull'industria di
Pont-St-Martin vorrei dire qualcosa.
Noi è da tempo che qui sosteniamo la necessità della Regione di
acquistare dei terreni industriali ove installare delle industrie,
però si dice a tutto di "sì", ma in quel campo, la Giunta,
naturalmente è sorda e, questi terreni, salvo quelli della Sirca
Davit, non sono stati acquistati. E qui, ha fatto molto bene la
Giunta che aveva imboccato una strada giusta, ma poi non l'ha
seguita; non ha continuato, perché avrebbe dovuto acquistare altri
terreni, se noi questo l'avessimo fatto, potremmo dire a questi
industriali. Vedi la situazione no, case e tutto quel che succede
se è in un centro abitato, noi Regione possiamo dirti: "ecco i
terreni dove puoi installarti". Noi questo non lo abbiamo fatto,
abbiamo investito i miliardi in altre attività molto discutibili
che certamente non risolvono il problema o non tendono neanche ad
affrontare il problema dell'occupazione, ma questi terreni noi non
li abbiamo acquistati, né in quella zona, né in altre zone, e
adesso cominciamo a subirne le conseguenze.
I disoccupati, dice il mio collega, cosa ne dice la
programmazione? Ma per carità di Patria, non parliamo di
programmazione, ma insomma, stiamocene almeno zitti! Ma tu ci
credi, credi a quello che dici? Ma se è da 10 anni che questa
programmazione ci sta menando per il naso! Abbiamo avuto degli atti
concreti? Qualche cosa? Abbiamo avuto delle statistiche. Se ad un
qualsiasi funzionario della Regione gli si dava quell'incarico, ci
presentava delle tonnellate di statistiche come ci hanno
presentato!
Ora noi dobbiamo agire. Non cominciare a scaricare la
programmazione; si vuole la programmazione, ma questa
programmazione si faccia e non si continui a... Quindi, la
disoccupazione, diceva, sentiamo un po' Pedrini, proprietario di
catene di alberghi. Se ho capito bene, non so, no, no. Ho capito
male...
(voci) ...
Ma si è parlato di Freppaz e di Pedrini,
due colleghi che stimo, sia chiaro, e di Chabod, e quindi non so,
anche Crétier.
Allora, si dice: "chiediamo a questi colleghi in che condizioni
si trovano per la mano d'opera". Ebbene, qui o noi vogliamo fare
gli ingenui o siamo in mala fede.
È vero che manca nel periodo estivo la mano d'opera negli
alberghi, ma io vorrei chiedere a tutti i miei colleghi presenti,
se sono disposti ad andare per un mese o due all'anno, - perché la
stagione in Valle d'Aosta, purtroppo, dura luglio e agosto -, e
piantare la loro famiglia, ad andarsene magari a 50 o 100 km di
distanza, e dopo due mesi quelli sono nuovamente a piedi e,
lavorando due mesi all'anno non si può mica camparne dodici con gli
introiti del lavoro di due mese. allora io capisco questa
situazione, che negli alberghi manca la mano d'opera. Se gli
alberghi potessero, - io capisco che non possono -, tenersi il
personale dodici mesi all'anno, io sono certo che il personale non
mancherebbe. Ma io me ne vado a lavorare nell'albergo due mesi e
poi dico "eh beh, la stagione è chiusa e tu te ne vai". E vado
dove? Ecco perché la mano d'opera cerca; c'è la disoccupazione
nella bassa Valle, particolarmente quella femminile. Ma
naturalmente è molto restrittivo andare a lavorare magari, non so,
a Courmayeur o altrove, lontano da casa per due mesi, e dopo cosa
faccio?
Io vorrei citarvi un caso, un'esperienza che mi sono fatto
ieri.
Le 500 persone licenziate dalla Sirca Davit e dalla Brambilla
filature che fine hanno fatto? Io vorrei chiedere al Consiglieri
della bassa Valle che fine hanno fatto 'ste 500 donne licenziate.
Io penso che non saranno tutte morte no?
Se non ci sono più, secondo voi non ci sono più quelle, è vero
che una parte ha dovuto partire e andarsene a lavorare in Svizzera,
però volete pretendere che tutte vadano a lavorare in Svizzera?
Quindi, queste 500 disoccupate sì sono donne e, ripeto, io
capisco che magari gli alberghi non trovano, perché è ... Ma ieri
mi son fatto un'altra esperienza.
Io a Issogne ho visitato quel magazzino di fontine assieme a
Tonino e a Crétier. Ebbene, abbiamo visto delle donne, ce n'erano,
non so 8-10, quante erano che facevano il giro delle fontine, ed è
un lavoro pesante e duro e ci dicevano che se ne avessero assunte
altre decine, quelle andavano a fare quel giro. Ma hanno aggiunto
di più, per i magazzini delle fontine di Pré-St-Didier e di
Ollomont, la Cooperativa deve prendere queste donne di Issogne.
Portarle due o tre volte alla settimana a Pré-St-Didier e a
Ollomont, per fare il giro delle fontine là depositate, perché
nella zona non si trovano delle donne che vadano a fare il giro
delle fontine.
Io capisco, è un lavoraccio, tutti i giorni con le mani
nell'acqua, dentro quelle caverne naturalmente umide, perché
l'ambiente per conservare le fontine deve essere umido ed è un
lavoro duro e faticoso, ed allora se non ci fosse la disoccupazione
nella bassa Valle, le donne non andrebbero a fare questo
lavoraccio, che è già pesante per gli uomini, questo io voglio dire
che mi dispiace che ci sia proprio un Consigliere della bassa Valle
che sta sostenendo le tesi che i disoccupati in bassa Valle non ci
sono.
Io vivo nell'alta Valle, conosco la bassa Valle e ci vado ogni
tanto nella bassa Valle, ma affermare che là non c'è mano d'opera
disponibile, che là non ci sono dei disoccupati, ebbene, questa è
un'assurdità e un controsenso e una menzogna.
Pedrini (P.L.I.)
- A me spiace proprio. Io oggi volevo
star zitto tutta la mattina. Signor Presidente mi creda, volevo
star zitto e chiudere in bellezza con un silenzio.
Ma qua si dicono delle cose talmente feroci e talmente irreali!
Ma insomma Signor Presidente, io chiedo, lei che è una persona
intelligente, io stimo, ma qua si fanno dei discorsi tipo quello di
Tonino che andavano bene quando i Liberali, nel 1848, facevano i
Carbonari. Allora io lo capisco questo discorso. È valido, ma che
oggi il Sig. Tonino venga qua a farci delle sparate, come se noi
fossimo tutti dei deficienti, perché questa è la realtà di fatto,
almeno per chi non è intelligente, ma pensa di avere un minimo di
giudizio personale, veramente rivolta lo stomaco e allora uno è
costretto ad alzarsi e a dire cosa pensa.
Ma Signori miei, quando io penso che un Signor Tonino che sta a
Donnaz, e sappiamo tutti il lavoro che fa, l'attività che svolge,
gli diamo atto della sua attività politica, nessuno gli ha mai
rotto le scatole, né ha intenzione di rompergli, gli lasciamo fare
tutto quello che vuole, alto e basso che poi ci inviti o non ci
inviti, con questi suoi amici, alle varie manifestazioni. Io
gliel'ho già detto l'altra volta, altro paio di maniche, ma quando
uno che sta a Donnaz, si permette di venire a parlare di
Pont-St-Martin, e di dire che qua bisogna prendere uno stabilimento
di 50 operai, non possiamo, perché lì ci sono delle case, lì c'è
gente che non dorme. Io comincio a dire, cominciamo a dare in testa
agli impresari che hanno fatto quelle case, per prima cosa, e non
sono né Liberali, né Democristiani, quegli architetti, manco a
farlo apposta. Secondo, cominciamo a dire che da un secolo quello
stabilimento è là ed era là dove c'era sole e solamente del verde e
non c'erano delle case, perché la frazione più vicina è quella di
St. Erasmo, ad un cento mt e più di distanza. Allora io comincio a
dire: "ma Signori miei, ma che, vogliamo far spostare uno
stabilimento?". Tonino è padronissimo di far tirare fuori i soldi
dal P.C., va bene, e di andare dal proprietario dello stabilimento
e dire "qua tu dai fastidio perché hai un maglio che picchia e la
gente si lamenta. Allora noi qua ti diamo tot di milioni, pigli
tutto il tuo macchinario e i tuoi 50 operai e ti vai ad installare
dove noi ti regaliamo il terreno".
Questo potrebbe essere l'unico discorso valido per poter fare un
discorso, perché questa è solo demagogia, questo è soltanto
illudere 100 abitanti di quella zona che Tonino farà spostare lo
stabilimento, per cui bisogna dargli il voto alle prossime elezioni
regionali.
Ma insomma, mica siamo deficienti! Ma insomma, ma delle cose
assurde!
Questa è la prima cosa.
Io non voglio polemizzare con l'amico Manganoni, però quando
sento dire, e sono il primo che riconosce il lavoro, che le nostre
donne girando le fontine, fanno di colui che è stato in Russia
sovente e spesso, avrebbe dovuto vedere che tutti i lavori pesanti,
compresi quelli delle montature in Piazza del 1° maggio o cosa. Va
bene, le montature in tubolari che sono altro che girar le fontine!
Li fanno solo e solamente le donne. Non vedi un uomo, uno che
dirige e basta e chi spazza le strade sono le donne, e chi porta le
valigie negli alberghi sono le donne, anche se pesano 100 kg, e poi
ti viene qua a fare della demagogia.
Ma per dire, là, abbiamo almeno il rispetto della dignità altrui
se non si ha il rispetto della propria.
Voglio dire ancora una parola agli albergatori Freppaz, Crétier,
Pedrini e Chabod; i grandi albergatori, due mesi all'anno, ma
quando si finisce un discorso come quello di Manganoni, dove dice
che tutto quello che ha detto Manganone è una falsità, io non
voglio entrare nel merito, oppure in malafede, perlomeno se è in
malafede, io non sono il tuo difensore, né ho intenzione di
difendere un Democristiano. Beh mi guardo! Si sanno difendere
abbastanza da soli e lo dimostrano stando al Governo ormai da
troppi anni. Ma evidentemente..., non ho raccolto la battuta, se me
la dici ti rispondo volentieri perché a me piacciono le battute...
(Voci:
Ah la Democrazia Cristiana, fatti loro! Non mi
riguardano, noi al Governo ci siamo e checché dicano, ci rimaniamo
anche per un po'. State tranquilli
) ...
E dicevo questo, io
vorrei mandare l'amico Manganoni non ad Issogne, soltanto a vedere
quello che vuole lui o quello che lo portano a vedere, perché noi
tante volte siamo costretti ad andare dove gli altri vogliono, non
dove vogliamo noi. Dove magari potremmo farci un'idea, non dove gli
altri ci portano. Questo succede a te quando vai in bassa Valle;
succede a me quando vado in alta Valle, per cui, magari, noi
vorremmo prendere un indirizzo e ce ne danno un altro. Il nostro
entourage
vuole così e noi facciamo così. Me ne devi dare
atto.
E allora io ti mando, così, da due albergatori della Valle di
Gressoney precisamente, ti faccio i nomi: Kriz Barrel di
Gressoney-La-Trinité, e mi sfugge il nome. Comunque se la cosa ti
interessa sarò preciso, i quali mi hanno dichiarato la settimana
scorsa che loro chiudono il loro ristorante, dove sono aperti come
minimo nove mesi all'anno. Minimo. Li chiudono perché con questa
stagione invernale il personale femminile che avevano, ha
dichiarato che non va più a lavorare e, tengo a precisare che il
personale femminile non era di Gressoney, ma il personale femminile
lo mandavano a prendere con la macchina a Lillianes, Fontainemore e
qua Freppaz, mi può dire se è vero o non è vero, le ragazze di
Fontainemore che vanno a Gressoney-La-Trinité a lavorare al mattino
con la macchina e le riportano alla sera, non vanno più.
Noi qua, caro Claudio cerchiamo mano d'opera, ma la mano d'opera
vuol fare le otto ore, ma io non dico mica niente, hanno anche
ragione, perché un servizio alberghiero presuppone un certo lavoro
per cui tu magari gli puoi lasciare la libertà dalle 2,50, ipotesi
alle 6,00, ma dalle 6,00 alle 11,00 ne hai bisogno; dalla mattina
alle 10,00 fino alle 14,00, dalle 14,30 ne hai bisogno.
Le donne hanno piacere ormai, finite le otto ore in fabbrica di
andarsene tranquillamente con l'amico a fare quello che vogliono, a
me piacerebbe tanto partecipare con loro e portarle talvolta con
me, quindi vedo che sono sincero. Ma non vogliono più essere
impegnate alla sera, non vogliono più dover sottostare, a rimanere
lì fino alle 10,00-11,00, perché ripeto, o il marito o anche i
figli piccoli, trovano di tutti gli scusanti, siccome noi
asilo-nido ne abbiamo pochissimi, di questo conforto, con te vedi
che ti do anche il dolcetto, insomma ancora con te, ma anche se ci
fossero gli asili-nido alle 7,00, alle 8,00 chiuderebbero, quindi
dalle 20,00 alle 22,00 o 23,00 queste donne avrebbero i bambini
piccoli o il marito da rincalzare le coperte sotto il letto. Quindi
io capisco questo, ma di qua a dire che c'è la mano d'opera, io
dico la mano d'opera c'è, però non vuole fare determinati lavori.
Che poi abbiano o non abbiano ragione, io non voglio entrare nel
merito, perché ripeto, io probabilmente al loro posto farei tanto
quanto fanno loro. Se riesco a mangiarmi un piatto di minestra in
casa mia, non so se mi spiego molto chiaramente, quindi vedi che
effettivamente c'è la necessità.
Io so che Freppaz forse è scappato, perché sapeva che lo tiravo
di nuovo in ballo. Freppaz viene a Lillianes a fregarci le ragazze,
va bene, perché a Gaby che è un paese di belle ragazze, non le
trova e allora viene a fregarle a Fontainemore e a Lillianes, dove
qua è una lotta accanita, quelle poche rimaste, per cui facciamo
loro ponti d'oro purché vengano. Perché tu capisci che quando hai
preso degli impegni e hai della gente che viene a luglio/agosto o a
Natale o per Pasqua e non hai il personale, io ti garantisco che io
ho fatto questo, così, per far vedere che c'era la possibilità di
sviluppare un certo discorso in Valle d'Aosta. Non già per ricavare
degli utili, perché in questo campo Crétier mi deve dare atto,
lavori dal mattino alla sera, più di un agricoltore, ma poi quando
fai i conti alla fine, non so come stanno le cose, specie quando
hai del personale che ti piglia il filetto e quando ne ha tagliate
tre fette, te lo butta in un angolo e poi magari se lo dimenticano
e il giorno dopo lo butti - è lì l'amico Crétier, va bene - allora
di fronte a tutte queste cose io non so se effettivamente quello
che tu hai detto risponde al vero. Ma potrebbe essere un discorso
troppo personale questo, io voglio lasciare all'amico Chabod, a M.
Freppaz, all'amico Crétier, io voglio estraniarmi un momentino e
voglio chiudere questo mio intervento.
Attraversiamo tutti, non soltanto noi in Valle d'Aosta, un
periodo tremendamente difficile. Io ho gioito come pochi
nell'apprendere ieri che i metalmeccanici avevano finalmente
firmato l'accordo. Speriamo che sia valido. Ma perché, perché noi
se continueremo sulla strada che il Centro Sinistra ci aveva
additato così bene, come un faro di future conquiste sociali, non
si sa bene quali, perché queste conquiste sociali ci hanno portati
in fondo al baratro, ci hanno portati veramente alla
disoccupazione. Ci hanno portati a queste reazioni, che sono
inconsulte, degli stessi industriali che noi disapproviamo, pur
tuttavia, io mi auguro che proprio in un clima di rinnovata
tranquillità e di rinnovata calma, possiamo camminare qualche, non
dico anno, qualche mese tranquilli, perché se, e qua nessuno mi può
smentire, se non questo Governo, perché ci siamo noi Liberali,
questo Governo cosiddetto "transitorio", potrà fare qualche passino
in più. Abbiamo dimostrato con tutti i bastoni nelle ruote che ci
son stati messi, e dalla Sinistra Democristiana, e dai Socialisti e
dai Comunisti e dai Fascisti, abbiamo dimostrato che abbiamo alzato
il livello finanziario. Questi sono dati inconfutabili, Assessore
alle Finanze. Sì, documenti se non lo sa, e siamo passati
addirittura da un 3,8 a un 7,2 di aumento, proprio in questi
giorni, lo dobbiamo a questo Governo che ha cercato di andare
avanti ragionando con il cervello, non facendo vedere a delle masse
le cose utopistiche che non si possono realizzare. Ma solo per
informarli, per farli andare sempre più in basso. Questa è la
realtà di fatto.
Allora, quando si è su un piano di risalita, quando vediamo che
tutti quanti i privati ricominciano a reinvestire; quando possiamo
constatare che l'obbrobrio dei nostri soldi portati in Svizzera o
in Germania o non so dove, sta cessando e si sta lentamente
riprendendo una via nuova, è evidente che certi discorsi non si
dovrebbero più fare.
Noi siamo qua per parlare di tranquillità, di accordi, di
collaborazione fra datori di lavoro e lavoratori. Questa è la
strada che noi dobbiamo seguire, ma lo dico io, da questa piccola,
da questo piccolo podio regionale, queste cose che son dette in
campo nazionale, ma lo dico per mia coscienza, per mia tranquillità
personale, perché all'avvenire della nostra Valle è legato
all'Italia e all'Europa, perché soltanto e solamente continuando
una strada di tranquillità noi riusciremo veramente a risollevare
la situazione, nostra locale e allora noi saremo qua a discutere
dei 500 o dei 100 disoccupati, ma saremo anche in grado di prendere
della mano d'opera meridionale e allora, in quel caso e quanta ne
abbiamo vista arrivare, non avremo niente da dire. Io concordo con
Manganoni quando dice prima la nostra, poi quella degli altri;
prima il pane in casa, poi non è tanto evangelico, ma comunque è un
ragionamento logico, è giusto di ogni famiglia per bene.
Quindi io ti seguo in questo ragionamento, quando tu mi dici è
bene che prima vediamo i nostri e poi si dà la possibilità anche
per gli altri, ma è soltanto riprendendoci su un piano politico
umano di coscienza, di dignità che noi riusciremo non soltanto a
dare il pane ai nostri, ma a dare il pane anche a qualche altro che
ci è fratello, sia esso meridionale o tedesco o francese, o non ha
importanza, al fine di portare veramente qualche cosa di valido in
questa nostra Valle d'Aosta.
Tonino (P.S.I.U.P.)
- Io vorrei rispondere al Collega
Pedrini su alcune valutazioni fatte nel mio intervento, che penso
si riferiscano nell'ultima parte dell'intervento, dove gli sia
fatto rivoltare lo stomaco.
Ora, io dico questo, che a un buon autonomista, veramente gli è
rivoltato lo stomaco in questi ultimi tempi, quando abbiamo visto
che emendamenti presentati dai nostri Parlamentari al Governo di
cui vi è il vostro Partito dentro, determinante, hanno respinto
certi emendamenti vedendo così respingere la nostra autonomia
stessa. Questo volevo dirti, volevo dirti francamente, perché qui a
me mi pare...
(voci) ...
Presidente, io non interrompo mai
lui quando parla.
Montesano (P.S.D.I.)
- Ogni Consigliere quando parla, non
vuol essere disturbato, Consigliere Pedrini, Lei quando parla non
vuol essere disturbato, stia lì. Si segga.
Tonino (P.S.I.U.P.)
- Comunque, volevo solo dire questo,
che è un po' di moda in questo Consiglio essere autentici difensori
a nostra autonomia, qui in quest'aula, e poi invece in campo
nazionale vediamo come partono i galoppini per far naufragare la
nostra autonomia regionale.
Ecco, qui il discorso. L'ultima parte del mio intervento era
proprio concentrata su di questo. Per quanto riguarda le case
attorno ai metallurgici di Pont-St-Martin, è vero che c'è stata la
speculazione; io non sono qui a difendere la speculazione che c'è
stata in quella zona, ma è pur anche vero che lì attorno a
quest'area metallurgica ci sono delle case della frazione, che
esistevano già molti anni prima dei Piani Regolatori di
Pont-St-Martin, ed è pur anche vero che quell'industria è situata
in mezzo ad una proprietà che non ha la possibilità di espandersi,
quindi sarebbe compito nostro quello di trovarci un'altra zona per
poter espandersi anche per poter migliorare la sua lavorazione.
Ramera (D.C.)
- A me stupisce questa preoccupazione
derivata da un ordine del giorno votata da sei o sette Comuni
interessati, ad un certo momento abbia preso strade diverse, per
cui non so se i firmatari, come al solito, avessero esclusivamente
il desiderio di presentare un documento e di votarlo, tanto è vero
che il deliberato non dice niente. O fare della solita demagogia
preelettorale, perché è perfettamente inutile - e prendo proprio le
ultime parole di Tonino - è perfettamente inutile votare dei
documenti, avere delle pie illusioni, e poi, guarda caso che chi
risolve poi i problemi sono quegli anti-autonomisti di Democratici
Cristiani.
Così, come è perfettamente inutile, Manganoni venire oggi a
criticare la Genisio, quando l'anno scorso, in una visita fatta con
l'Assessore Albaney e la Commissione dell'Industria e Commercio, tu
eri proprio uno degli entusiasti di questo stabilimento e, guarda
caso che il Consigliere Pollicini ed io, dovemmo constatare
amaramente come questa industria collaborasse con le altre della
Regione, in quanto le sue scorte di magazzino erano esclusivamente
di acciaio Italsider e non di acciaio Cogne. Ma questo l'ha detto
lui. Tu sai benissimo, l'anno scorso, come andasse la situazione
del mercato, quindi come sarebbe stato comodo rifornirsi.
Comunque, le polemiche, credo che valgano poco, soprattutto
quando escono dai binari dell'oggetto in discussione.
Io, ieri sera, ho partecipato ad una riunione del mio Partito
per il Congresso Nazionale, comunque più che di temi congressuali,
è venuta fuori questa preoccupazione, questa preoccupazione per
un'altra azienda, le cui sorti sono piuttosto incerte, per non dire
che stanno per saltare, per cui la preoccupazione di questa gente,
è di poter avere una garanzia di lavoro. Questo lo avete detto voi,
lo dicono tutti, ma per dare questa garanzia, bisogna che il
deliberato dica qualche cosa di più, perché quando si dà solo un
impegno alla Giunta di fare qualche cosa, la Giunta farà qualche
cosa, quello che potrà, soprattutto in una vigilia preelettorale.
Penso che, confessiamolo onestamente, tutti siamo preoccupati più
di altre cose che di queste, quindi io vorrei che in questo
deliberato ci fosse qualcosa di più sostanzioso e mi aspetto che il
Presidente della Giunta regionale mi dica qualche cosa di preciso
su quello che si vuol fare, perché sono 250 dipendenti, sono 250
famiglie che si aggiungono a quelle altre che hanno perso il
lavoro.
Quindi io non faccio toni polemici o toni demagogici, la Pira,
già vent'anni fa, diceva che è inutile parlare di libertà o di
democrazia a chi non ha una casa o non ha un posto di lavoro, a chi
non sa che cosa mettere sul tavolo, all'ora di pranzo, quindi
parliamo delle nostre cose concrete.
Quindi lasciamo perdere le preoccupazioni della mano d'opera
meridionale, perché all'Ufficio di Collocamento di Verrès esistono
dei disoccupati che attendono un lavoro, ma diciamo anche una cosa,
che questa disoccupazione vuole indirizzarci esclusivamente in una
direzione e cioè, verso la SADEA, e perché verso la SADEA? Perché
essendo Azienda a partecipazione statale, mette fine a tutte le
loro preoccupazioni per l'avvenire in campo di lavoro, mentre
invece difficilmente la scelta va verso altre direzioni, dove
potrebbe essere più rischioso, data la crisi che sta movimentando
la vita economica, la vita politica del nostro Paese.
Quindi, c'è una certa ripresa, firmati i grandi contratti di
lavoro; io voglio sperare che finalmente ci sia una ripresa, perché
altrimenti andiamo in fondo al secchio. Veramente, caro Balestri,
quindi ad un dato momento discutiamo questo oggetto, ma
serenamente, senza fare della demagogia che è troppo facile fare e
non serve a niente purtroppo. Per cui, mi auguro dal Presidente
della Giunta, che sarà più informato di me, negli incontri che ha
avuto e con gli Amministratori di questi Comuni interessati e,
credo anche con gli Amministratori di questa Società, però anche
questa Società mi preoccupa perché noi potremmo fare degli
stanziamenti come quando, almeno mi si diceva ieri, le difficoltà
di questa Società, in questo momento sono finanziarie, però ha dei
quadri un pochino dimessi, dal punto di vista dirigenziale, per cui
anche se avessimo la possibilità di ottenere delle commesse,
immediatamente non sarebbero neanche in grado di poterle portare
avanti, perché hanno delle difficoltà di ricevere le materie prime,
proprio dato il momento difficile dell'Industria italiana.
Quindi è questo che dobbiamo discutere e non lo possiamo
discutere in questa aula, qui va fatta una, mi sa che ci sia una
Commissione affiancata da Tecnici del settore, per suggerire delle
soluzioni, perché altrimenti facciamo solo dei bei discorsi,
voteremo una pia illusione, e se tra un mese questa Società
fallirà, ci ritroveremo con 250 famiglie da mantenere.
Dujany (D.P.)
- È inutile sottolineare che la situazione
occupazionale della bassa Valle è una situazione abbastanza
preoccupante.
Certi discorsi superficiali e generici mi pare che dovrebbero
essere oggetto di maggiore approfondimento e maggiore riflessione e
non di affermazioni così superficiali, per sentito dire, questo si
può dire in una cantina, bevendo il quartino, ma non credo che si
possa fare in sede di Consiglio regionale.
Due parole per quanto riguarda la situazione di
disoccupazione.
La disoccupazione ufficiale trasmessa dall'Ufficio del Lavoro è
la seguente, generica, su tutta la Regione Valle d'Aosta,
riguardante i dati statistici del mese di febbraio 1973.
Lavoratori disoccupati per effetto della cessazione del rapporto
di lavoro immediatamente precedente allo stato di disoccupazione n.
1165.
Giovani di età inferiore a 21 anni ed altre persone in cerca di
prima occupazione o rinviati alle armi sono 82 con precedenti
lavori subordinati e 85 senza lavori subordinati, 22 casalinghe, 95
pensionati in cerca di occupazione, 123 occupati in cerca di altre
occupazioni, in totale n. 1572.
Questa direi è la situazione statistica ufficiale degli
Uffici.
La realtà che è più delimitata alla zona della bassa Valle che è
conseguenza a una situazione di fatto, in conseguenza di
determinate iniziative prese dalla Regione, attraverso
l'istituzione dei cantieri di lavoro, mi pare questo sia un
linguaggio più concreto e reale, è rappresentato dalle seguenti
cifre: i Comuni di Issogne, Verrès e Arnaz, distinto il problema e
i Comuni di Donnaz, Montjovet, Champdepraz.
Per il primo gruppo dei tre Comuni Issogne, Verrès, Champdepraz,
Verrès e Arnaz, il personale dipendente e della Brambilla e della
Sirca Davit, era di 127 dipendenti, di cui 99 donne, 28 uomini
lavorano oggi nei cantieri forestali, quindi, ripeto, 127 persone
dei Comuni di Issogne, Verrès e Arnaz ex dipendenti della Brambilla
e Sirca Davit lavorano nei cantieri forestali, 99 donne, 28 uomini,
totale 127.
Dei Comuni di Donnaz, Montjovet e Champdepraz 44 persone
complessivamente di cui 29 donne e 15 uomini lavorano nei cantieri
forestali. In totale sono 171 persone di cui 128 donne e 43 uomini
alla data del 28 febbraio di quest'anno, lavoravano e lavorano
tutt'oggi nei cantieri forestali.
Direi di più, in questo momento la quantità tende ad aumentare
anziché diminuire.
Questa è la situazione di fatto che supera, direi, ancora gli
altri elementi statistici.
Altro elemento di fatto, credo che il Consigliere Ramera ne
possa essere un buon testimone e io per riflesso lo sono anche, la
massa delle richieste che premono per l'assunzione alla SADEA a una
massa, direi, cospicua, da cui non è facile difendersi.
La massa delle persone che stanno aspettando impazientemente
l'apertura di una qualche prospettiva, soprattutto per quanto
riguarda l'occupazione femminile per Arnaz e attraverso le due
iniziative varate del Consiglio regionale.
Quindi direi, il problema occupazionale nella bassa Valle, a
parte tutte le parole, tutti i bei discorsi, diciamo è di questo
tipo.
Il discorso dell'occupazione alberghiera è un discorso generale
che attiene naturalmente al tipo di utilizzazione.
Leggevo l'altro giorno su un giornale, mi pare qui del Cantone
del Vallese, una notizia interessantissima, un'offerta di un cuoco,
ha avuto 600 richieste, un'offerta fatta su un giornale di lavoro,
di disponibilità di lavoro di un cuoco, questo cuoco ha ricevuto
600 richieste, immaginate un po' qual è il limite nel quale ci
siamo trovati.
Questo per inciso, quindi il problema della situazione
alberghiero è un problema grave dappertutto, ma i motivi sono di
natura diversa, perché oggi le persone tendono a ricercare un tipo
di occupazione che dia loro una certa tranquillità e una certa
continuità, più che un certo reddito.
Sono problemi che rispondono ad una situazione psicologica reale
del momento. Probabilmente le situazioni cambiano e come la persona
di servizio, che lei non riesce a trovare, anche con degli stipendi
discretamente elevati e trova profusione di dattilografe che
percepiscono le 30 mila lire presso il geometra professionista o
presso altri liberi professionisti, pure le ragazze tendono
naturalmente verso nuova occupazione.
Queste sono, mi pare, le realtà.
Problema Genisio. Il problema Genisio è un problema a se stante,
per me è una scelta sbagliata di tipo di industria sbagliata, per
la nostra Regione, abbiano sbagliato, dobbiamo avere il coraggio di
dire, abbiamo dato dei contributi a un tipo di iniziativa che non
era idonea, per la Valle d'Aosta, sia per il tipo di lavorazione,
sia per il tipo di conduzione, non è che non manchino dei
disoccupati, è che i disoccupati tendono a non voler andare a
lavorare alla Genisio e, per il tipo di lavorazione e per il tipo
di ambiente e per il tipo di conduzione, questa è la verità. Il
Genisio è venuto da me anche in occasione della serata, qual è il
suo discorso: "io licenzio tutti, prendo gente da via, vi dirò di
più, ho rimproverato l'Ufficio di Collocamento e le organizzazioni
sindacali, perché avevano già dato il nulla osta per l'assunzione
di personale non della Regione".
Ed è inutile che il Genisio insista nel voler assumere del
personale extra Regione, o assume personale della Regione, oppure è
meglio che se ne vada, tanto per star qui a farci prendere...
purtroppo avrà anche questo un'altra iniziativa che ci avrà preso
in giro, avrà preso i soldi e poi se ne andrà via, pazienza.
Però è un tipo di lavorazione al Genisio, e lo abbiamo anche
pregato questo, per di più, di portare in Valle d'Aosta la parte di
lavorazione di prodotto finito e prima della concessione
dell'ultimo contributo si è impegnato di trasportare in Valle
d'Aosta il prodotto finito. Ma fino ad oggi si è limitato a
mantenere il tipo della lavorazione pesante, ma il lavoro finito lo
fa a Cuorgné, lo fa in altri posti. Quindi un'altra volta siamo
stati veramente burlati, come si dice nel manico, questo vuol dire
stiamo attenti nel futuro a queste iniziative che sembrano
meravigliose viste così superficialmente, esteriormente poi sul
piano poi concreto si lasciano poi naturalmente le amarezze
dinnanzi alle quali ci troviamo.
Quindi le iniziative di Arnaz, informazioni, l'appalto dei
lavori per la costruzione dello stabilimento destinato ad
un'industria di lavorazione di cotone ha avuto luogo, mi pare pochi
giorni fa, quindi sistemate tutte le pratiche, direi firmata la
convenzione si è arrivati alla fase di appalto dei lavori.
Si sta provvedendo là alla sistemazione del vecchio stabilimento
Sirca Davit, è stata firmata la relativa convenzione come
rappresentante dell'Aramis, in relazione alle decisioni anche del
Consiglio regionale, la quale prevede di poter dare inizio ad un
primo gruppo di dipendenti nel primi del mese di maggio, mentre
l'occupazione, per quanto riguarda lo stabilimento della
lavorazione del cotone, potrebbe realizzarsi per quanto riguarda il
funzionamento dello stabilimento, presumibilmente entro la fine di
quest'anno 1973, ammesso che il ritmo dei lavori possa andare
secondo i programmi prestabiliti.
Rimane l'altro grosso problema che ha originato, in modo
particolare questa mozione e l'intervento da parte di tutti i
Consiglieri della Quinzio Rossi, che è stata direi, decisa sotto
l'Amministrazione controllata da parte del Tribunale di Torino, una
quindicina di giorni fa.
La situazione della Quinzio Rossi, dalle informazioni assunte,
non è disastrosa, però è una situazione estremamente difficile che
richiede molta attenzione.
È una di quelle tipiche attività industriali che invecchiano
così per inedia, per mancanza, direi, di ossigeno sia sul piano
dell'apporto di uomini, sia sul piano finanziario, per cui ad un
certo momento ci si trova dinnanzi ad alcune strutture vecchie,
superate da modificare.
Quindi direi, non è una situazione che ci pensi, precipiti nello
spazio di pochi mesi, però è una situazione che richiede molta
attenzione ed è abbastanza preoccupante.
In questo momento stiamo prendendo contatti col Commissario
nominato dal Tribunale di Torino per esaminare insieme quali
possono essere le soluzioni idonee per poter ridare ripresa di
lavoro a questo tipo di azienda che secondo lui ha delle
possibilità di ripresa abbastanza valide, a condizione di trovare
un'azionista con un po' di denaro che voglia naturalmente inserirsi
in questo tipo di azienda.
Quindi faremo poi l'incontro, chiederemo a questo Commissario se
ritiene opportuno fare un incontro a termini brevi e con le
Organizzazioni Sindacali e con i Sindaci della località, in modo
naturalmente da chiarire un po' quali sono le possibilità di
sviluppo, questo appena il Commissario stesso abbia avuto alcune
idee più precise delle condizioni in cui si trova l'azienda e delle
condizioni finanziarie ed economiche e delle possibilità di
sviluppo dell'industria stessa.
Per quanto riguarda la SADEA, mi pare che il Consigliere Ramera
l'abbia già precisato, che ha dato inizio ai suoi programmi, mi
pare che gli occupati in questo momento sono nell'ordine di 70-80
persone. Quante? 100... Ah fra chimica... sì, d'accordo, hanno
mantenuto naturalmente la vecchia lavorazione chimica e in più sono
state assunte, credo, una cinquantina di persone nella nuova SADEA,
successivamente dovrebbe svilupparsi in quell'area un'altra
iniziativa, un impianto di ossigeno e successivamente ci dovrebbe
essere un programma che l'Amministratore Delegato dell'EGAM, in una
riunione avuta alcune settimane fa, dire alcuni giorni fa, qui in
sede regionale si sono ripromessi di presentare un programma di
sviluppo che comprenda e l'attività da svolgersi nella Cogne e
nella SADEA, programma che dovrebbe essere alla Regione entro il
mese di maggio e di giugno di quest'anno, direi entro giugno di
quest'anno.
L'Amministrazione regionale ha dato un contributo alla SADEA di
350 milioni, distribuiti in cinque anni subordinandolo naturalmente
al programma di sviluppo, di questi 350 milioni abbiamo versato, mi
pare, solo i primi cento e venti ... settanta... le due prime rate,
praticamente, i primi 150 milioni ci riserveremo naturalmente di
versare le rimanenti cifre controllando la realizzazione dei
programmi, per cui che la SADEA si è impegnato di realizzare.
Debbo dare atto che la SADEA, una volta naturalmente concordato
il suo programma per quanto riguarda questa sua prima parte, è
passata alla realizzazione con una certa sollecitudine e con un
certo senso di concretezza, speriamo che altrettanto possa
succedere per la zona di Arnaz. E io mi impegno di seguire, di
accettare quanto è contenuto nell'ordine del giorno, cioè nella
proposta fatta dai Consiglieri, mi pare, Comunisti, tenendo
opportuni contatti in questo momento in modo particolare con
l'Amministratore Delegato o meglio, con il Commissario della
Quinzio Rossi e di prendere contatti con le Organizzazioni
Sindacali e con i Sindaci delle zone interessate onde cercare di
trovare le soluzioni più idonee per evitare che anche questa
industria ci procuri altra disoccupazione.
Montesano (P.S.D.I.)
- Con l'intervento del Presidente
della Giunta che è stato molto dettagliato ed esplicativo, io credo
che si possa chiudere la discussione su questo argomento e soltanto
vorrei chiedere al Presidente della Giunta se crede, avendo date
assicurazioni di questo suo impegno per il futuro che non ricalca,
se non l'impegno del passato se la mozione dovrà essere votata
oppure no.
Consigliere Tonino e il Gruppo Comunista si deve pronunciare su
questa decisione, la discussione è stata molto esauriente, le
assicurazioni del Presidente della Giunta sono state molto
dettagliate, quindi ... Prego Consigliere Tonino.
Tonino (P.S.I.U.P.)
- No, mi pare che il Presidente abbia
accolto il significato di queste mozioni per cui io dico...
(Montesano:
Sì, tutti lo hanno accolto però...) ...per cui
possiamo anche votare la mozione.
Montesano (P.S.D.I.)
- Va bene.
Allora chi approva la mozione alzi la mano. Contrari. Astenuti.
Il Consiglio approva.
Si passa all'oggetto n. 29.
