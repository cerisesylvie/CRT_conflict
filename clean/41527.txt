Classificazione
CONSIGLIO REGIONALE
Costituzione e funzionamento degli organi consiliari
Attività consiliare d'aula
ENERGIA
Energia idroelettrica
FINANZA REGIONALE E LOCALE
Partecipazioni azionarie regionali



Oggetto del Consiglio n. 639 del 8 maggio 2019 - Resoconto
OGGETTO N. 639/XV - Relazione conclusiva della Commissione
consiliare speciale CVA. (Reiezione di tre risoluzioni)
Rini (Presidente) -
Ricordo che siamo in discussione
generale sul punto n. 4 all'ordine del giorno. Ci sono richieste di
intervento? Se non ci sono altre richieste di intervento, possiamo
chiudere la discussione generale.
La parola all'Assessore Testolin, per la replica da parte del
Governo.
Testolin (UV) -
Un giorno e mezzo di dibattito penso che
sia stato un momento assolutamente importante a valle di un
percorso della Commissione, che ha visto un confronto durato tre
mesi; un confronto, a mio avviso, gestito da parte del Presidente
della Commissione in maniera corretta, seria e assolutamente non
strumentalizzata. È stato fatto un lavoro di ricerca su quelle che
potevano essere delle situazioni di criticità e delle valutazioni
da mettere in piedi per assumere una decisione che condizionerà, da
qua in avanti, il futuro non soltanto della più importante azienda
a partecipazione pubblica della nostra regione, ma nel complesso
anche di quello che potrà essere il futuro della nostra regione
stessa in merito alle capacità di continuare, da parte di questa
regione, a supportare con importanti contributi il futuro lavoro di
questa Assise o del Governo regionale nel suo complesso.
Faccio due valutazioni, partendo appunto dalla sintesi e
dall'analisi che il collega Nogara ha ben sviluppato e riassunto
nella sua presentazione di ieri pomeriggio; una presentazione che
ha evidenziato la penalizzazione che CVA subisce nel non poter
agire sul panorama nazionale come fanno, invece, i propri
competitor
. Ha evidenziato quali possono essere le soluzioni
a supporto di un miglioramento di questo sviluppo industriale che
viene oggi limitato da CVA e ha evidenziato come le norme di
attuazione possono per certi versi essere assolutamente opportune
ed indirizzare quelle che potrebbero risultare delle opportunità
dettate - come giustamente ha sottolineato la collega Morelli - da
un trascorso, da una storicità, da una competenza sulle acque che è
ben stata declinata e che si è conclusa nel 2016 con
l'approvazione, quasi in sordina in quest'Aula, del passaggio della
proprietà delle acque alla nostra regione. Una situazione che, per
raggiungere questo obiettivo, ha visto lavorare un governo a forte
trazione autonomista. Questo governo a forte trazione autonomista
evidentemente oggi non ha voglia di essere preso per la giacchetta
ed essere tacciato di un percorso che voglia andare a vendere o a
svendere le acque della nostra regione. Ed è per questo che
sottolineo ancora con forza quanto è già stato evidenziato dal
collega Nogara, che aveva in mano i miei stessi
dépliant
,
perché si vede che anche senza parlarci, molte volte, se c'è alle
spalle una filosofia di lavoro, di futuro e di prospettiva nel
rispetto dei percorsi fondanti della nostra autonomia, penso che
non ci sia bisogno di confrontarsi preventivamente per capire che
il lavoro che vogliamo fare è assolutamente importante e a
beneficio di tutta la popolazione.
Ebbene, dire che l'acqua deve rimanere pubblica è una nostra
priorità, perché noi abbiamo lavorato, noi come popolo valdostano,
come autonomisti
in primis
per garantire questo percorso e
per cercare di poter decidere da qua, da allora in avanti, quello
che sulle acque si potesse fare. Cosa ben diversa è la CVA come
società di per sé e sulla quale riveniamo e riverrò durante la mia
replica nei prossimi passaggi.
Credo che la svendita dell'acqua sia assolutamente il punto
cruciale sul quale bisogna essere chiari e non creare dei
fraintendimenti, cosa che invece non si è riusciti a trattenere in
alcune proposte avanzate da certi Consiglieri. Mi riferisco alla
collega Pulz, che ha voluto evidenziare come ci potesse essere
questo rischio. Evidentemente gli aspetti tecnici hanno una
difficoltà di comprensione, una difficoltà di trasferimento anche
per chi ci ascolta, mentre ci sono aspetti molto più sensibili ai
quali l'opinione pubblica è giustamente molto, molto attenta, e che
fanno più presa. Credo però che in questi contesti bisogna essere
anche molto onesti e cercare di trasmettere i corretti timori nella
corretta forma, soprattutto nella corretta sostanza. Pertanto penso
che la visione sull'acqua sia unanime, dove peraltro le decisioni,
a scadenza delle concessioni, se continuare con le stesse, se
diminuirle, se gestirle in maniera diversa... la proprietà
dell'acqua, evidentemente come affidarla a qualcuno, soprattutto se
affidarla a qualcuno, sarà esclusivo compito ed esclusivo diritto
dell'Amministrazione regionale, che è proprietaria dal 2017 di
quelle che sono le opportunità di intervenire su questo bene
primario, da sempre attenzionato e assolutamente curato da parte di
qualsivoglia amministrazione, dal più piccolo dei consorzi
all'Amministrazione regionale tutta.
Direi poi che c'è stata un'apertura con delle valutazioni su un
altro tema che ha coinvolto i lavori della Commissione durante
questi tre mesi, su come poter valorizzare una società che, a
differenza di quello che rappresenta ad esempio il patrimonio
immobiliare per i valdostani, rimane una società, ancorata quindi a
delle opportunità, a delle possibilità di crescita, a delle
possibilità di sviluppo, a delle possibilità di continuare ad
essere una società che fa utili, che dà lavoro, e non squisitamente
al fatto di esserne proprietari. Credo che con molta lungimiranza
nel 2000-2001, sotto l'allora governo di Dino Viérin, con molta
lungimiranza e con molta attenzione ai valori espressi da alcuni
Consiglieri autonomisti, si è fatto un passo fondamentale che ci
permette oggi di essere qua a discutere; un passo che ha fatto sì
che l'Amministrazione regionale si indebitasse all'incirca per
413.170.000 euro, restituibili in vent'anni. Il prestito scadrà nel
2021, tra tre anni, con degli accantonamenti che sono stati
puntualmente addebitati al bilancio regionale. Una scelta che ci ha
permesso - lo ha già ricordato qualcuno - di portare nelle casse
dell'Amministrazione oltre 2.124.000 di euro di tasse - bravo,
collega Bertschy, è una scelta autonomista! - che vanno ad
aggiungersi ai 600 e quasi 30 milioni di utili che hanno
contribuito assolutamente a rimpinguare le criticità verificatesi
sui bilanci regionali, a causa di una situazione fondamentalmente
provocata dai governi nazionali, una richiesta di risorse che nel
tempo è stata richiesta in aggiunta alla nostra Valle d'Aosta
perché bisognava risanare il bilancio statale. Se si vengono a
portare degli esempi che ci incitano a dire che queste risorse sono
state sperperate... ebbè, cari miei, se le risorse a disposizione
dell'Amministrazione pubblica regionale della Valle d'Aosta negli
ultimi sette anni sono scese di circa il 45 percento,
evidentemente, fortunatamente, si erano fatti nel tempo degli
investimenti che sono stati in grado di recuperare - seppure
parzialmente - le risorse che ci sono state sottratte
dall'Amministrazione statale. Questo è un passaggio che secondo me
va valutato anche alla luce di altre affermazioni che in quest'Aula
sono state evidentemente proposte con fare abbastanza dirompente,
nel senso di dire che certe scelte vanno valutate. Sì, certe scelte
vanno valutate, ma alla luce di ipotesi prospettiche e non soltanto
alla luce di ipotesi di comparazione tecnica, che evidentemente
fanno parte di un percorso che deve essere seguito e valutato, ma
deve essere valutato alla luce di un'idea e di una prospettiva che
vede oggi la CVA in forte criticità rispetto alla situazione del
2001, quando è stata acquistata e dove per lungo tempo ha dato i
risultati attesi.
Oggi le aspettative non sono più le stesse e la capacità di
produrre reddito di questa azienda derivano da una diversificazione
che, nel tempo, è stata attuata grazie ad una libertà
imprenditoriale concessa all'interno della società per
diversificare, sia geograficamente, sia a livello di opportunità di
produzione, la
mission
affidata originariamente a questa
azienda in partenza, esclusivamente avvalendosi delle risorse
idriche della nostra Regione; risorse idriche che hanno subito,
soprattutto negli ultimi anni, degli andamenti molto altalenanti e
che ne hanno, per certi versi, anche limitato le produzioni.
Fortunatamente la capacità della nostra azienda di andare a fare
una diversificazione su altri fonti di produzione alternativa di
elettricità ci hanno permesso di livellare e di mitigare questi
sbalzi derivanti fondamentalmente dai cambiamenti climatici che
ancora non saranno finiti. Questo è un discorso particolarmente
caro ad alcuni Consiglieri. Guardo anch'io l'amico Vesan, perché
dal punto di vista personale non c'è assolutamente nessun problema,
ma c'è un problema nella visione delle aspettative di determinati
tipi di intervento.
Ebbene, noi ci siamo trovati a parlare, non più di qualche mese
fa, dei
domaine skiable
e, con molta lungimiranza, a mio
avviso. In Valle d'Aosta si cerca di valorizzare, anche perché
abbiamo dalla nostra la possibilità di avere dei
domaine
skiable
a quote superiori ai 2000-2200 metri fino ad arrivare a
3800 metri sopra il livello del mare, il che ci permette, in un
panorama generale, di poter presuntuosamente vantare la possibilità
di avere ancora delle precipitazioni, o comunque situazioni
climatiche che possano agevolarci. Io direi che questo aspetto,
questa preoccupazione di continuare ad avere delle precipitazioni
importanti, non può tradursi adesso in un'incapacità di capire che
probabilmente questa mancanza di precipitazioni o questo cambio di
precipitazioni potrebbe pregiudicare la stessa capacità reddituale
nel futuro della nostra azienda CVA, perché evidentemente io dovrò
essere in grado, se voglio mantenere il 100 percento della mia
azienda in Valle d'Aosta, di poterle garantire che la sua capacità
di produzione, se solo legata alle centrali idroelettriche
valdostane, possa essere costante, cosa che invece non riuscirò a
garantire, perché molto probabilmente la capacità produttiva nel
tempo si attenuerà. Se devo valorizzare le potenzialità di una mia
proprietà, non vado a svenderle, ma cerco di modificarle e di
modellarle a seconda delle esigenze di un mercato, che è diverso;
rappresentano comunque l'intenzione di questa Amministrazione di
mantenere chiaro il controllo sulla società stessa e, addirittura,
di renderla disponibile alla condivisione con i propri cittadini,
in primis,
e con un aspetto tecnico di collocamento sul
mercato che deve essere assolutamente rispettoso delle possibilità
di far crescere ulteriormente l'azienda in futuro. Non a caso,
nella relazione del collega Nogara e della Commissione speciale
sulla CVA si è parlato di OPV e di OPS, vale a dire di opportunità,
di offerte pubbliche di sottoscrizione che possono ampliare le
risorse a disposizione della società stessa per essere reinvestite,
ma per essere reinvestite e dare la possibilità di essere
diversificate anche al di fuori dei confini regionali per
continuare a mantenere quella diversificazione che in questi ultimi
anni ci ha permesso una costanza di guadagno, di ricavo e di utile
relativa anche a questo cambiamento climatico che, altrimenti, ci
avrebbe visto fortemente penalizzati. Penso siano queste le
riflessioni sulla base delle quali vi è l'indicazione di andare
verso un percorso che caratterizzi il futuro della nostra azienda
come un percorso a tutela degli interessi della nostra Regione, un
percorso che ci tuteli anche nel caso in cui, dal 2029 in avanti,
per una qualsivoglia motivazione, la CVA non dovesse più essere in
grado di gestire le concessioni idroelettriche. Il che vorrebbe
dire un deprezzamento formidabile rispetto al suo valore attuale.
Il fatto di tenerla probabilmente tutta nelle nostre tasche o nei
nostri
caveau
probabilmente non si rivelerebbe un processo
così virtuoso, ma a quel punto chi mi chiederebbe conto di questa
situazione? Perché ci sono persone che all'interno di questo
Consiglio sono molto più ferrate di me in ambito di valutazioni e
di concetti contabili, e non possono prescindere anche dall'effetto
tempo che si ha in merito a determinate scelte. Credo che oggi il
valore e la possibilità di anticipare con una parziale vendita la
redditività futura, non possono prescindere dal fatto che è
fondamentale capire quanto su questo valore incide la possibilità
di andare avanti fino al 2029 - quindi ancora per dieci anni - e
l'appetibilità che questa situazione ha sul mercato per rendere la
nostra azienda interessante. È forse l'unica in Italia ad avere
quelle caratteristiche di spendibilità da un punto di vista
ambientale, che hanno di per sé intrinseco un valore aggiunto e
potrebbe trovare un assoluto riscontro anche nelle scelte di messa
a valorizzazione del proprio patrimonio.
Ebbene, credo che alla fine di questo percorso di due giorni,
assuma assoluta rilevanza il resoconto che la Commissione ha voluto
metterci a disposizione. Con questo io non mi permetto e non voglio
dire che ci potevano o ci possono essere situazioni da approfondire
maggiormente, ma credo che l'aspetto decisionale e politico in
merito all'opportunità di dare continuità al valore aggiunto che le
scelte del passato ci permettono oggi di valutare sia assolutamente
chiaro. Penso che bisognerà lavorare negli ambiti tracciati dalla
relazione valutando il percorso e le forme tecniche migliori per
valorizzare la nostra azienda e, contestualmente, occorrerà
lavorare verso una norma di attuazione che, seppur molto aleatoria,
seppur molto incerta nelle tempistiche e nei confini della propria
realizzazione, della propria approvazione, possa sostenere...
Dalle ore 15:45 assume la presidenza il vicepresidente
Distort.
Distort (Presidente) -
Assessore, la invito a
concludere.
Testolin (UV) -
...possa evidentemente sostenere un
percorso che vada a tutto vantaggio della nostra azienda e della
società valdostana tutta.
Presidente -
Grazie, Assessore. C'è spazio ora per
un'eventuale replica da parte del relatore, nel caso volesse... per
ulteriori approfondimenti. Diversamente, passeremmo ai punti
successivi. Ha chiesto la parola il relatore Nogara, prego.
Nogara (AV) -
Innanzitutto volevo rivolgermi alla collega
Spelgatti. Vede, deve portare un po' di pazienza, collega
Spelgatti, perché purtroppo non sono intelligente, simpatico e
ironico come lei, però in futuro cercherò di fare del mio meglio
per poterle andare più a genio.
Volevo dire ancora un paio di cose. Si è sentito, un po' da
parte tutti, che non sono stati valutati i diversi scenari. Gli
scenari che sono stati valutati, e in modo abbastanza approfondito,
sono quelli della quotazione, delle norme di attuazione, mantenere
lo
status
attuale - perciò pubblico - della CVA e cedere la
maggioranza. Quando parlo di "cedere la maggioranza" mi riferisco
di nuovo a quanto è stato detto stamattina, quando si diceva: "Giù
le mani da CVA". Ora io direi: "Giù le mani voi da CVA", perché da
quanto abbiamo appreso, il collega Aggravi, in un'audizione in cui
ha preso la parola, laddove appunto sulle mie comunicazioni si
diceva che c'erano stati degli interessamenti in questo caso
dell'Iren, ha detto che lo sapevano... Vi leggo quello che diceva:
"...per cui lo siamo stati anche noi contattati. Ha firmato
degli accordi di riservatezza che sino al momento in cui non era
palesato l'interesse di questa società non si può divulgare, perché
qualsiasi notizia può incidere sul prezzo e sul valore delle azioni
di questa società
". Immediatamente in quel momento c'è stata
la smentita da parte del collega Gerandin come Vicepresidente della
Giunta - il quale diceva che non ne sapeva assolutamente niente - e
anche del collega Luboz, ma c'è stata un po' una levata di scudi da
parte di tutti i Commissari, perché tutti dicevano che
assolutamente questa non era un'opzione che si intendeva
percorrere. In più anche Aggravi ha continuato dicendo: "
Al di
là che sia CVA o che si chiami in un'altra maniera, a livello
bilancistico deve per forza avere un 49 percento, cioè deve avere
un controllo formale
"
- poi sappiamo che a livelli di
possibilità è venuto fuori il discorso dei patti parasociali e
abbiamo discusso anche di quello - "
Per valorizzare il valore
che si porta di un gruppo in un altro gruppo c'è la necessità che
ci sia un 51 percento, perché altrimenti non viene fatto un
bilancio consolidato. Quindi io, che non sono società quotata, non
mi porto il valore di apprezzamento
". Sto leggendo quello che
lei ha detto e mi riferisco anche a quanto è stato detto questa
mattina dal collega, il quale aveva sostenuto che avevo menzionato
io la questione del 51 percento. Questo è invece venuto fuori da
quanto dichiarato dal collega Aggravi. Solo quello, poi
purtroppo... no, voglio prima chiarire ancora alcune cose.
Voglio chiarire un paio di cose con la collega Pulz, che ci ha
parlato dell'ingerenza politica, che è stato il male assoluto per
la CVA. Questo è anche quanto ci ha detto il Comitato: ce ne ha
dette di tutti i colori sulla politica passata, qui, in quest'Aula,
per la gestione di CVA. Sembra invece che CVA non vada così male...
Non capisco, perché ogni tanto dite che la politica ha fatto dei
disastri estremi e che CVA, invece, sta benissimo. Io dico che un
sistema potrebbe essere proprio quello della quotazione: con quello
c'è una trasparenza assoluta, non ci sarebbe la politica che entra
- come dite voi - a gamba tesa e che ne fa di tutti i colori nella
società. Ecco, è questo che non riesco ancora tanto a capire e a
valutare.
Vorrei chiarire un altro punto, sempre partendo dalla famosa
conferenza stampa del Movimento 5 Stelle: è stato detto che la
Commissione è stata gestita in un modo un po' garibaldino, anche
perché è entrata la collega Pulz e avrebbe dovuto avere la facoltà
di voto, e via di conseguenza. Ecco, io volevo solo dirle che c'è
un Regolamento per le Commissioni. All'articolo 20 il Regolamento
dice che "
in ogni Commissione deve essere rispettato il rapporto
tra maggioranza e minoranza
". Se poi lei va all'articolo 21, al
punto 2 c'è scritto: "
Il Presidente di tale Commissione è
nominato dal Consiglio. Per la nomina degli altri componenti si
osservano le modalità di cui ai precedenti articoli 18 e 20
".
L'articolo 20 dice appunto che bisogna mantenere sempre questo
rapporto di maggioranza e minoranza, perciò per la Commissione non
cambiava assolutamente nulla. Avevate fatto anche un riferimento ai
movimenti dell'UVP e dell'ALPE che si erano messi assieme e che
quindi avrebbero avuto diritto solamente ad un Consigliere. Ecco,
per quanto concerne il Regolamento delle Commissioni non ha senso
quanto è stato detto. Questo solo per chiarire un po' le
posizioni.
Ancora una cosa a cui avevo già accennato questa mattina: si
parlava appunto di pregiudizi e si diceva che si è portato tutto
verso la quotazione. Vorrei di nuovo leggere qui una dichiarazione
rilasciata dalla collega Minelli, parlando proprio delle posizioni
che i vari movimenti avevano su questo tema. Quando mi si viene a
dire che non si è ascoltato abbastanza, che non si è parlato
abbastanza, che non ci sono stati dei confronti, io dico - come
giustamente mi aveva detto il collega Gerandin - che possiamo stare
qua anche un anno, ma comunque qui ci sono posizioni troppo
contrapposte. Leggiamo quanto dice la collega: "
non è nemmeno
una cosa che non era a conoscenza di tutti e nella disponibilità di
tutti quanti che in Consiglio regionale siedono forze diverse, che
sono arrivate in Consiglio regionale anche avendo programmi
elettorali che intendono rispettare e che sulla questione CVA, così
come su altre questioni, avevano indicazioni precise e chiare
".
Lei ha tutto il diritto, per carità, di dire queste cose, però
capisce che, venire ad accusare me, che faccio da parafulmine, e
dire che io voglio portare tutto verso la quotazione... mi sembra
che, pur facendo dichiarazioni del genere, non vi fosse una grande
volontà di discussione all'interno della Commissione! Lei
praticamente qui mi ha detto: "Se io in campagna elettorale ho
detto una certa cosa, non è che adesso dico il contrario". Allora
diciamo che le posizioni erano quelle che erano.
Stamani si è discusso, sì, di fattori tecnici, ma anche tanto di
politica. L'ho già accennato questa mattina: è vero, la LEGA ha
presentato sei o sette - adesso non me lo ricordo - risoluzioni,
ordini del giorno firmati da tutti. Poi ci troviamo il collega
Gerandin che si alza e dice: "Ah, la strada è una sola e deve
essere questa", quindi non capisco perché abbia firmato tutte le
risoluzioni per le altre strade. Si parla poi di annunci
elettorali. Diciamo che noi siamo abituati al collega Gerandin che
fa gli annunci contro-elettorali, lo siamo già dall'altra
legislatura: diceva che in merito ai cantieri erano tutti annunci
elettorali perché le elezioni erano imminenti, e poi, invece, è
stato smentito come al solito, perché si è fatto tutto. Diciamo che
lo sport preferito dal Consigliere Gerandin era quello di eliminare
più o meno le maggioranze una dopo l'altra, minandole nel miglior
modo possibile. A questo punto non ci sono tante altre cose da
aggiungere.
Aggiungerei solo una cosa importante, che sostengo e che cerco
di sostenere in questi giorni. La decisione che bisognerà prendere
sul futuro di CVA, sull'assetto societario, è una decisione
importante, benché oggi sia stata un po' di nuovo ridicolizzata dal
Consigliere Gerandin, perché parlava di solo 18 Consiglieri, e
forse neanche, forse pure un po' scarsi... Vorrei solo ricordarle
che sono passate diverse cose quando lei era Assessore ed eravate
forse in 10 in maggioranza, siamo persino stati obbligati a
predisporre una mozione, sennò da lì non si schiodava nessuno. Lei
non perde occasione, in tutti i Consigli, di dire che questa
maggioranza è delegittimata e che sicuramente dovrebbe dare le
dimissioni. Per carità, probabilmente nel corso del tempo ha
cambiato un po' idea, però quello che volevo dire è che questa è
una decisione molto importante.
Ieri e oggi ho ascoltato un po' tutti gli interventi e non vi è
stato un sano scontro politico, perché da tanti di questi è emerso
quasi un astio, un odio nei confronti di qualcuno, sembra quasi che
siano degli attacchi personali su un qualcosa che si pensa o che si
dice. Penso che su una problematica così importante bisognerebbe
forse limitarsi un pochino, discutere un po' di più e probabilmente
confrontarsi ancora. Come si diceva questa mattina, gli atti che
presenteremo più tardi sono delle semplici risoluzioni. Si dovrà
poi fare una legge e su questa in seguito discuteremo. Le
risoluzioni danno una via che può essere implementata con la legge.
Su questa via si possono poi prendere decisioni che in minima parte
potrebbero ancora, con l'apporto di tutti, porre anche delle
condizioni - come aveva detto questa mattina la Consigliera
Minelli, vista l'importanza di questo tema - e ancora mettersi a
ragionare e parlare, perché io questo problema non lo considererei
proprio come un problema politico. Questo è un problema
importantissimo per la Valle d'Aosta. Sappiamo dell'importanza di
CVA e sappiamo che i soldi ci potrebbero aiutare per gestire nel
modo giusto la nostra regione. Questo è quanto volevo dire al
termine di questa discussione.
Presidente -
Ha chiesto la parola il collega Aggravi per
fatto personale.
Aggravi (LEGA VDA) -
Voglio rispondere, come ho già
risposto in quest'Aula, a chi dà a intendere cose che non sono
vere.
Parlo della riservatezza. Collega Nogara, mi spiace che questa
scorrettezza dal punto di vista del rapporto venga da lei, mi
spiace molto, ma io ripeto e lo dico perché sia ben chiaro: se si
vuole entrare nel mercato bisogna utilizzare le regole del mercato.
Il discorso della riservatezza e quello che il collega Gerandin o
altri colleghi non conoscessero questa situazione è dato dal fatto
che qualsiasi informazione privilegiata di una società che opera
sul mercato è
price sensitive
, vale a dire incide sul
prezzo. Il sottoscritto, in Commissione, oltre a venire a dire che
vi era un accordo di riservatezza che era stato firmato da chi era
stato interessato da dei contatti... ma quella riservatezza veniva
perché? Perché i contatti non davano necessariamente seguito ad un
interessamento che poi c'è stato quando non eravamo più al governo,
ma formalmente a questa Giunta, quindi è inutile buttare sul tavolo
questo argomento per dare ad intendere qualcosa.
Seconda cosa: ci sono dei regolamenti. Lei parla sempre di
regolamenti, quindi si guardi i regolamenti Consob dei mercati
regolamentati su questo aspetto. In merito al 49 percento, è vero,
era uno degli elementi che erano stati discussi, come si è parlato
di controllo congiunto, di patti parasociali, diciamole tutte
allora. Mi spiace, ma anche oggi un po' di difficoltà c'è stata da
parte sua, magari non da Presidente della Commissione speciale,
però questa piccola scorrettezza non mi è piaciuta.
Presidente -
La parola al collega Nogara per fatto
personale.
Nogara (AV) -
Non volevo fare nessuna scorrettezza,
glielo assicuro. Se ha notato, ho letto esattamente le cose che ha
dichiarato lei in Commissione. Non è che ho interpretato oppure ho
detto: "Voi volete vendere la CVA"... Come? Mi spiace, perché lei
finora nelle sue dichiarazioni è stato il più corretto in
quest'Aula. Io ho cercato semplicemente di spiegare che cosa stava
succedendo, nient'altro. Questo non voleva essere assolutamente un
attacco a quanto ha fatto lei.
Presidente -
La parola al collega Gerandin, immagino per
fatto personale.
Gerandin (MOUV') -
Esattamente. Vede, collega Nogara, a
me dispiace che lei viva ogni mio intervento come un dramma
personale e sinceramente non riesco a capire perché. Io stavo
parlando in termini generali, non sono entrato nel merito; anzi,
l'ho persino ringraziata in quanto Presidente di quella
Commissione. Pertanto mi dispiace che lei viva tutte le volte ogni
mio intervento come un dramma personale.
Detto questo, entro nel merito di quanto mi è stato detto, e
penso per l'ultima volta, perché non ho più intenzione di
riprendere quanto le dissi all'epoca circa l'approvazione del
bilancio riguardo ai cantieri forestali. Voi avete approvato un
bilancio con 100 milioni... Posso parlare? Perché mi ha
detto...
Presidente -
Chiedo il silenzio in Aula. Lasci concludere
il fatto personale al collega Gerandin e lei, collega Gerandin,
chiaramente si attenga al fatto personale per evitare polemiche
anche a suo discapito. Prego.
Gerandin (MOUV') -
Mi è stato detto che praticamente ho
creato dei segnali di allarme in merito ai cantieri forestali, ma
io spiegavo semplicemente cos'era nato sui cantieri forestali, solo
questo.
Su cantieri forestali, all'epoca dell'approvazione del bilancio,
praticamente il Governo disse che i 100 milioni non erano
disponibili (all'epoca non lo erano); pertanto io le ho detto che
queste risorse non erano disponibili, e questo è dimostrato dal
fatto che per avere tale disponibilità per i cantieri forestali
siete stati obbligati a fare una variazione di bilancio, a marzo
2018, attraverso la quale avete dato questi soldi. Questo è quanto.
Io non ho detto che non sarebbero mai partiti, ho solo detto che,
con il bilancio così come strutturato, all'epoca non erano in
disponibilità. Fatto sta che in sede di variazione di bilancio, per
dare questa disponibilità ai cantieri forestali, vennero cancellati
i famosi "fondi di rotazione", quelli che finanziavano i famosi
"mutui" e vennero ridotte altre risorse, cose che voi avevate
promesso poi di rimpinguare in sede di assestamento di bilancio.
Peccato che neanche in sede di assestamento di bilancio furono più
disponibili tali risorse, perché ormai quei famosi 290 milioni di
saldo passivo tra i residui attivi e passivi non si ebbero più in
disponibilità. Questo solo per fare chiarezza. Non voglio mai più
rientrare su questo argomento, ma è corretto che chi ci ascolta lo
sappia, perché io non ho mai detto che i cantieri non sarebbero mai
partiti. Ho semplicemente detto che all'epoca, con quelle risorse,
non sarebbero partiti nei tempi in cui si aspettava partissero;
infatti partirono in ritardo e a seguito della variazione di
bilancio. Penso pertanto di dare esclusivamente un'informazione,
nulla di più.
Finisco solo sulla storia dei 18 Consiglieri di cui mi diceva e
della maggioranza dei 10. Voglio essere chiarissimo: la nostra
maggioranza è saltata perché noi non abbiamo mai voluto scendere a
compromessi riguardo alla questione Casinò. Noi aspettavamo con
ansia la mozione di sfiducia. Voglio poi dirvi di non aspettarvi un
pari trattamento, perché noi una mozione di sfiducia non la
presenteremo mai. Per noi l'unica soluzione è quella di andare alle
urne.
Dalle ore 16:25 riassume la presidenza la Presidente Emily
Rini.
Rini (Presidente) -
Collega Spelgatti, ha chiesto la
parola per fatto personale? Io non ero in Aula, se è stata
citata... Prego.
Spelgatti (LEGA VDA) -
Mi dispiace che il collega Nogara
si senta offeso, o forse anche no, immaginatelo voi. Il problema è
che quando uno si sente offeso, ma è pure un Amministratore
pubblico, dovrebbe farsi anche un esame di coscienza, così come
tutti voi.
Chiudo semplicemente dicendo che il collega Testolin ha
snocciolato tutta una serie di cose che sostanzialmente
costituiscono un vuoto pneumatico, perché non ha detto
assolutamente niente. Ha anche detto che è difficile spiegare
all'esterno i dati tecnici: per forza, i dati tecnici non li
abbiamo affrontati, come al solito! Ci accusate di parlare sempre
troppo di tecnicismi, ma è un problema vostro se voi i tecnicismi
non siete in grado di capirli. Mi avete però illuminato nel momento
in cui, lei, Testolin, ha detto che ha una visione filosofica
insieme al collega Marquis. Siccome la filosofia mi interessa, come
sanno i miei colleghi e come sa la collega Pulz - in particolare
noi due abbiamo una visione metafisica della vita, quindi una
passione per la metafisica -, sarebbe interessante parlare qui,
visto che di dati tecnici non si può parlare, di qual è la vostra
visione filosofica del tutto. Quindi d'ora in avanti parleremo
magari di filosofia; visto che di tecnico non si può parlare,
parliamo di filosofia. Io sarei molto, molto interessata.
Presidente -
Ci sono altre richieste di intervento in
replica? Vesan, per fatto personale? Mi sono persa degli interventi
che hanno causato un sacco di fatti personali, quindi mi espliciti
il fatto personale, collega Vesan.
Vesan (M5S) -
Il collega Nogara, nelle sue repliche,
continua a parlare della nostra conferenza stampa citando me che
parlo in conferenza stampa. Non so se tanto questo ha a che fare
con la relazione conclusiva, però siccome lui mi cita, io gli
rispondo visto che non ci sono atti che parlano di questa cosa.
Posso?
Presidente -
Se l'ha offesa o ha detto qualcosa che non
corrisponde al vero è un fatto personale, altrimenti è
un'integrazione di intervento e la doveva fare in fase di
intervento, oppure intervenga durante le prossime discussioni.
Vesan (M5S) -
Ha dichiarato che gli ho dato del
"garibaldino" per quanto riguarda la sua gestione e che la
Commissione, ai sensi del Regolamento, deve essere composta in
adeguata misura fra maggioranza e minoranza, ribadendo anche questa
mia scarsa conoscenza del Regolamento per la quale mi sento
particolarmente offeso, quindi vorrei replicare.
Presidente -
Pensavo fosse già la risposta, collega.
Prego, prosegua.
Vesan (M5S) -
Aspettavo che mi concedesse il fatto
personale.
La Commissione speciale è stata istituita con un'apposita
deliberazione di quest'Aula e tale deliberazione stabilisce che la
Commissione sia composta da nove Consiglieri regionali, uno per
ciascun gruppo consiliare, di cui uno Presidente. Questo c'è
scritto nella deliberazione di quest'Aula, che naturalmente può
sopperire a qualunque altra determinazione, trattandosi di una
Commissione speciale. È vero che le Commissioni speciali devono
seguire il Regolamento per il loro funzionamento, ma com'è composta
la Commissione è stato stabilito da quest'Aula. Mi sarebbe quindi
tanto piaciuto che proprio il nostro Presidente, nominato in
quell'occasione, avesse posto un'attenzione maggiore nei confronti
delle decisioni di quest'Aula. Se quest'Aula decide che devono
essere uno per gruppo, se cambiano i gruppi cambiamo anche la
composizione, se si è in tempo utile, perché così è previsto.
Presidente -
La parola al collega Bianchi... Pensavo
fatto personale. Prego.
Bianchi (UV) -
Presidente, era solo per chiedere una
sospensione per una riunione di maggioranza. Nessun fatto
personale.
Presidente -
Il Consiglio è sospeso. Prima di sospendere
il Consiglio, se possibile darei la parola alla collega Minelli,
che si era prenotata e credo anche per fatto personale, penso
collegato alla medesima discussione. Ha la facoltà di parola,
prego.
Minelli (RC-AC) -
Non credevo di dover intervenire, ma
visto che tutti hanno risposto per fatto personale alle
osservazioni del collega Nogara, mi corre l'obbligo di farlo perché
sono stata citata; addirittura è stato letto un passaggio di una
mia dichiarazione in Commissione, che ovviamente confermo
totalmente. Dico al Presidente di Commissione Nogara che il fatto
di avere esplicitato una posizione in una Commissione che riprende
quanto è stato scritto in un programma elettorale, che intendo
rispettare, è a mio avviso una semplice manifestazione di coerenza
che non tutti hanno.
Presidente -
Il Consiglio è sospeso.
La seduta è sospesa dalle ore 16:32 alle ore 17:46 e alla
ripresa dei lavori
assume la presidenza il Vicepresidente
Farcoz.
Farcoz (Président) -
Nous reprenons nos travaux. Nous
sommes encore en phase de réplique. S'il n'y a pas d'autres
interventions, on commence par traiter les résolutions. La parole à
l'Assesseur Viérin.
Viérin (AV) -
Pour ne pas soustraire du temps après, lors
de la discussion sur les résolutions, j'aimerais intervenir en
cette occasion pour exprimer quelques réflexions sur ce thème.
C'était un débat assez articulé, celui de hier et d'aujourd'hui, et
nous croyons - comme cela a été souligné par différents
intervenants - que le thème des eaux est un thème qui concerne la
communauté valdôtaine depuis toujours.
Émile Chanoux disait que la Vallée d'Aoste est fille de ses
eaux, il l'a écrit dans ses écrits, justement, et toute l'histoire
récente de la Vallée d'Aoste a été accompagnée par un débat sur les
eaux, sur cette grande ressource que la Vallée d'Aoste a, qui est
de tous les valdôtains, qui n'est pas seulement de quelqu'un, qui
n'est pas d'un parti politique, d'un mouvement ou d'une partie de
communauté, mais qui est patrimoine de toute la communauté
valdôtaine.
Malheureusement les valdôtains ont vu se soustraire ce droit par
le fascisme et toujours, dans les décennies, il y a eu une bataille
avec l'État, une bataille de principe pour revendiquer, collègue
Vesan... nous avons écouté avec attention toutes les interventions
de ces deux jours, donc nous espérons que les interventions
d'autrui soient aussi appréciées par les collègues, même si elles
ne sont pas partagées.
Je disais que la bataille de la Vallée d'Aoste, de la communauté
valdôtaine, a toujours été une bataille de communauté, bien
évidemment avec des nuances de sensibilité politique. Ce débat a
toujours animé la conscience des valdôtains. N'oublions pas,
au-delà du fascisme et de cette grande lutte de revendication, que
les valdôtains l'ont toujours dit. Nous l'avons appris même dans
les livres d'école, quand il y avait - heureusement comme il y a
aujourd'hui - l'utilisation de la civilisation valdôtaine dans les
écoles, pour connaître aussi, au-delà de l'histoire nationale et
internationale, l'histoire de notre communauté. On nous a toujours
appris que la bataille, du fascisme avant et après celle pour la
nationalisation des eaux, a été une grande bataille. Je rappelle le
gouvernement Moro, je rappelle et nous rappelons Corrado Gex. Je
vous invite à aller reprendre et écouter un discours à la Chambre
des Députés de Corrado Gex: "
chiare, fresche e dolci acque
"
(il avait repris le fameux poète). C'était un moment politique
dramatique en Italie, c'était le moment de la nationalisation des
eaux et dans un film que nous avons produit il y a quelques années
sur Corrado Gex il y a même une intervention très intéressante du
Sénateur Dujany qui parle de cela. C'est pour dire que nous avons
eu, depuis toujours, cette bataille de revendication - quelqu'un
l'a déjà cité - jusqu'à arriver à cette bataille historique qui a
été gagnée par la Vallée d'Aoste: le fait de redevenir
propriétaires de la production avant, de la distribution après et,
ensuite, la question de la norme d'application. Des passages, vu
qu'on parle souvent d'autonomie... l'autonomie n'est pas un concept
figé ou aléatoire, c'est un concept qui se construit jour après
jour... et ces passages importants, fondamentaux dans l'histoire de
la Vallée d'Aoste, il ne faut pas les oublier.
Donc en 2000 la question des centrales (les 26 plus les 4) et
puis aussi les investissements à venir ont été des batailles de
revendication d'un peuple au-delà de l'appartenance politique, mais
avec un sentiment de revendication autonomiste. À notre avis c'est
un peu un dommage que quelqu'un le renie aujourd'hui. Nous disons
cela car il ne faut pas oublier qu'il y avait un gouvernement
national (le Gouvernement D'Alema), qu'il y avait un Administrateur
délégué (Tatò), il y a toujours des personnes derrière... nous
avions aussi un Sous-secrétaire qui s'appelait Luciano Caveri. Je
dis cela car souvent il y a eu des luttes et des batailles qui ont
été incarnées par des personnes qui ont aussi eu et ont encore des
sensibilités politiques. D'autres personnes ont été rappelées, je
ne vais pas les rappeler aussi.
Arrivo al cuore della questione, Il dibattito è interessante,
credo sia legittimo e, soprattutto, che sia legittimo che ad
occuparsi della questione di CVA sia il Consiglio regionale. La
banalizziamo chiamandola "questione CVA", ma è appunto la questione
delle acque, la questione di una comunità che vuole continuare a
poter vivere.
Nel concetto di "autonomia" - lo abbiamo detto tante volte - non
c'è autonomia ideale se non c'è autonomia finanziaria. Poi si può
discutere, spesso con altri colleghi abbiamo discusso sulla bontà e
la negatività degli accordi fatti con lo Stato, e questo è
legittimo, ma va riconosciuto che l'autonomia secondo noi doveva
essere un concetto anche di autonomia finanziaria. Purtroppo, a
seguito del riparto fiscale del 1981, questo concetto si è
svuotato.
Torniamo alla
ratio
, a qual era la
ratio
dell'acquisizione delle centrali e poi della distribuzione: non era
semplicemente un'operazione finanziaria per avere una società
pubblica che doveva generare alcuni concetti, ma per avere, in un
momento in cui l'autonomia della Regione fosse mai stata messa in
discussione dal punto di vista finanziario, una propria autonomia
finanziaria per poter continuare a garantire sul nostro territorio
lo sviluppo economico, lo sviluppo scolastico, l'educazione.
Ricordiamoci che negli anni in Valle d'Aosta abbiamo tenuto aperte
delle scuole con tre bimbi, visto che oggi pare che la cosa più
facile da fare sia screditare tutto ciò che è stato fatto nei
decenni. La Valle d'Aosta, negli anni, ha tenuto aperte scuole con
tre bimbi in deroga ad accordi nazionali, ma sindacalmente
concordati con le organizzazioni sindacali; così abbiamo potuto
tenere aperta la scuola di Champorcher, la scuola di Valgrisenche,
la scuola di Gressoney, la scuola di Rhêmes-Notre-Dame, solo per
citare alcuni esempi. Vogliamo passare ai servizi socio sanitari?
La Valle d'Aosta investe totalmente nel servizio sociosanitario,
totalmente nel servizio scolastico. Autonomia vuole anche dire
dover poi garantire una certa qualità in tutte le azioni che si
mettono in campo, e quando è arrivato lo svuotamento da parte dello
Stato di un minimo di dignità per un bilancio regionale che non
poteva neanche garantire i livelli essenziali dei servizi sempre
garantiti, meno male che c'è stata CVA! Poi si può discutere su
come, quanto e in che modo sono state utilizzate le risorse e in
questo Consiglio è stato fatto, lo abbiamo fatto tutti, ed è
legittimo che si faccia ancora. Oggi però non possiamo dimenticare
che l'autonomia valdostana ha potuto continuare ad esistere anche
nella sua riduzione e anche con tutta la crisi che ha avuto, perché
passare da alcuni livelli a tagli che negli anni purtroppo sono
stati drastici su certi settori è stato un qualcosa che chiaramente
ha potuto ancora esistere grazie anche e soprattutto alle risorse
di questa realtà.
Nella risoluzione che è stata presentata dalla maggioranza si
ripercorrono alcuni passaggi perché, al di là poi del riconoscere
il ruolo alla principale società valdostana, noi oggi ci
interroghiamo su un'altra cosa: come continuare ad avere la
proprietà di questa risorsa. Non dimentichiamoci mai che
sicuramente le attenzioni centraliste e soprattutto le ambizioni di
una parte non regionalista dello Stato centrale non ha alcun
interesse a veder continuare ad esistere alcune prerogative sul
territorio, indipendentemente dal colore, nella storia è sempre
stato così. Oggi è stato spiegato bene, non voglio tornare sui
termini tecnici, ma questo si ripercorre all'interno della
risoluzione.
Nella legge di stabilità del 2016 di previsione regionale era
stata prevista l'autorizzazione alla quotazione, è quello il primo
atto che è stato votato da questo Consiglio nella storia recente.
Alla fine del 2016 si è votato il bilancio triennale e si è votata
l'autorizzazione. Nel 2018 è stato sospeso, perché si è delegata
una Commissione speciale ad approfondire la questione, ed è giusto
che sia così. Ricordo di aver parlato alla fine della legislatura
con il collega Gerandin e con il collega Bertin, e avevamo detto
che è inutile andare ad assumere una decisione alla fine di una
legislatura senza coinvolgere il nuovo Consiglio regionale, le
diverse sensibilità politiche e, eventualmente, la comunità che
comunque è codificata nei rappresentanti politici che sono qui,
all'interno di quest'Aula. C'è stato quindi un ulteriore
approfondimento, si è stoppato un
iter
per dare la
possibilità a questa Commissione di svolgere il lavoro. Ci sono
state diverse espressioni sul modo di lavorare della Commissione.
Ringrazio il collega Nogara e tutti i membri della Commissione, non
chi ha poi cercato di smarcarsi politicamente da una certa
situazione semplicemente per ottenere un certo obiettivo. In modo
molto neutro, con esperti indipendenti, è stato affrontato un
argomento sul quale prima o poi quest'Aula dovrà decidere in modo
determinante, assumendo una decisione che dovrà poi essere messa in
campo.
Noi crediamo che sia questo il momento, pur con le diverse
posizioni che ci sono, per assumere una decisione. Noi crediamo che
il solo modo per evitare che CVA entri negli ingranaggi delle
grandi ambizioni esistenti fuori dai nostri confini, anche
legittimi, sia quella di sottrarre questa possibilità. La
quotazione, invece - come ci è stato spiegato dagli esperti -,
chiaramente attraverso una norma di attuazione e attraverso un
disegno di legge, sarà il momento vero per una discussione nel
merito, come peraltro ricordava il collega Gerandin.
Oggi si parla di indirizzi... non vedo in Aula il collega
Cognetta... va bene tutto, ma mi permetto di dire che è giusto che
la Corte dei Conti continui una certa azione di verifica degli
atti, peraltro su una sezione istituita da questo stesso organo, è
proprio propedeutica ad avere un controllo ulteriore sui nostri
atti, però un documento di indirizzo, collega Aggravi, lo dico a
lei perché... Speriamo poi che i fatti personali non diventino la
prassi solo perché si cita una persona, perché in quest'Aula ne
abbiamo... No, no, lo dico come battuta, perché se poi su ogni
discussione, quando si cita un collega in modo legittimo e senza
polemica, il tutto si
enclanche
con dei fatti personali,
potremmo andare avanti dei giorni! Dico questo perché ci ricordiamo
benissimo che è stata votata in quest'Aula una risoluzione e poi il
collega Aggravi, nell'espletamento delle sue funzioni, facendo le
sue valutazioni, ha adottato una linea che lui riteneva
tecnicamente anche più corretta. Lo dico perché oggi si approvano
degli atti di indirizzo. I colleghi della LEGA hanno portato
all'attenzione degli atti, altri colleghi hanno portato altri
documenti: su questi ci confronteremo, voteremo sugli atti di
indirizzo. Altra cosa sono gli atti che in quest'Aula vengono
votati. Peraltro ricordo che l'atto votato nel 2016 è stato appunto
votato ed è una norma all'interno della Finanziaria che autorizza
una quotazione.
Noi non crediamo che quando un collega dice che è contrario a
questo
iter
ci sia in lui della malafede. Non pensiamo che
se qualcuno non vuole quotare CVA, sperando che vada sul mercato,
magari sperando che altri gruppi la prendano, sia in malafede. Se
un Consigliere, a seguito di tutto il lavoro svolto dalla
Commissione speciale, è convinto che questo sia lo strumento, noi
crediamo che la sua posizione sia legittima. Ecco la differenza tra
rispettare l'idea altrui e interpretare - secondo noi anche con un
po' di strumentalizzazione - quella che, invece, è una posizione
legittima. Se poi vogliamo fare polemica anche su questo argomento,
sapete benissimo che ci trovate, è questa l'Aula in cui si devono
discutere gli argomenti. Noi però crediamo che la polemica fine a
sé stessa, su questo argomento, sia un qualcosa che non porti ad
alcuna discussione. Forse qualcuno non vuole assumere nessuna
decisione proprio perché nel non assumerla si rischia veramente di
non avere la norma di attuazione, di non avere una legge e,
soprattutto, di andare... A causa di alcune norme nazionali - e chi
ha studiato i
dossier
lo sa - oggi, grazie alla normativa
vigente, non ci si può sottrarre, tranne alcune realtà che si sono
attrezzate stranamente prima che le norme entrassero in vigore.
Forse sono state più abili. Oggi CVA andrà a finire in una certa
logica e le concessioni, che sono la questione più importante di
questa nostra società, com'è stato detto dagli esperti e non da
noi, saranno a repentaglio.
Credo che ognuno di noi si sia fatto un'idea grazie al lavoro
della Commissione, grazie allo studio dei
dossier
e che
nessuno in quest'Aula abbia voglia di indirizzare in un modo
piuttosto che in un altro, perché ci sono altre ragioni. Oggi è
importante dire che noi siamo per continuare ad essere proprietari
delle nostre acque, proprietari di questa risorsa, con quale modo
si potrà continuare ad essere proprietari, pur avendo un'operazione
che dà una possibilità di avere delle risorse per la Valle d'Aosta
da investire nei settori che deciderà chi governerà, laddove
necessiterà, con investimenti soprattutto in alcuni campi: sociali,
culturali, turistici o di sviluppo. Questo lo deciderà questo
Consiglio, lo deciderà chi governerà, ma non possiamo permetterci
oggi di perdere questa occasione.
Concludo parlando della diatriba politica che purtroppo in
questa storia recente, in questo momento storico, sta creando
sempre il nemico (lo dico agli amici che temono, forse come noi,
certe derive populiste): cerchiamo anche su CVA di non creare un
nemico fittizio e ideale tanto per creare un consenso. Ben venga
chi è convinto su un certo tema, però che si rispetti anche l'idea
di chi ha una certa rappresentanza, una certa idea di
rappresentanza e, soprattutto, di chi ha in questo momento la
volontà di andare in questa direzione. La risoluzione riassume bene
queste cose. Gli esperti sono indipendenti, ma quando dicono delle
cose che non vanno bene, non vanno bene. Io credo che gli esperti
siano esperti, e che in questo senso la strada tracciata del
rivendicare un pezzo ulteriore sia quella della norma di
attuazione, quella della rivendicazione di un pezzo in più di
autonomia. Dopodiché sul disegno di legge si discuterà, in
quest'Aula si discuterà o ne discuterà il Consiglio che sarà in
quel momento a discuterne, ma ora crediamo che tale atto di
indirizzo si debba votare. Concludo veramente dicendo che il lavoro
svolto in Commissione e dai Commissari crediamo sia stato un atto
da parte dell'organo esecutivo all'interno di quella norma in
Finanziaria per dire: "Non andiamo ad assumere una decisione di un
governo, che è un organo di parte, rispetto ad un Consiglio che è
un'Assemblea elettiva". Chiaramente poi ognuno in quest'Aula... i
numeri in quest'Aula saranno determinati dalle sensibilità di
ciascuno, per cui se ci sarà un 18 a 17, ci sarà un 18 a 17 e, se
non ci sarà, non ci sarà. Se poi ci saranno numeri diversi, sarà
comunque la rappresentazione di questa Assise, che è l'organo che
deve dare un indirizzo, secondo noi, per procedere.
Ci chiediamo anche, in merito ai programmi elettorali - lo hanno
già detto altri colleghi -, chi è stato chiaro e chi non lo è
stato. Noi crediamo di aver messo e indicato delle questioni così
come sono state messe nel programma di governo. Quando ci si
avvicina ad un'idea all'interno di un programma elettorale... c'è
chi era contrario già all'epoca, chi non aveva capito, chi deve
ancora capire, chi capirà o chi forse non capirà. Per quanto ci
riguarda, oggi, in modo democratico e attraverso il profondo lavoro
della Commissione, abbiamo semplicemente cercato di approfondire la
questione soprattutto per fare percepire, anche al di fuori di
quest'Aula, la problematica.
Qualcuno parlava poi di
referendum
, se n'è parlato anche
nell'altra legislatura. Ci sarà un
referendum
? Ebbene, sarà
un'occasione per la comunità per rafforzare o, diciamo, per
correggere l'indirizzo dato da quest'Aula, così come sempre è stato
nei momenti referendari. Chiaramente, nel modello che noi oggi
conosciamo, esiste una possibilità di assumere delle decisioni che
poi eventualmente vengono anche - secondo una legge peraltro votata
da questo Consiglio in modo anche molto convinto, e io ero fra
coloro che hanno sostenuto quel momento di democrazia che prima non
era previsto - sottomesse alla volontà dei valdostani.
Secondo noi oggi l'importante era mettere a disposizione di ogni
Consigliere di questa nuova legislatura tutti gli elementi per
assumere delle decisioni, così come sarà altrettanto utile metterli
a disposizione dei successori.
Président -
D'autres interventions en phase de réplique?
La parole à l'Assesseur Chatrian.
Chatrian (AV) -
Devo dire che è con un certo orgoglio che
prendo la parola, perché nella mia breve carriera politica,
amministrativa e soprattutto legata al mio periodo - ho fatto
opposizione a livello di metodo e a livello di sostanza -, è la
prima volta che probabilmente siamo riusciti a ridare centralità a
questo Consiglio regionale, non solo nella forma, ma anche nella
sostanza. Siamo riusciti, grazie anche all'inserimento che abbiamo
voluto fare nella legge di stabilità, ad inserire in legge il
lavoro di tutti i Commissari che hanno fatto parte di questa
importante Commissione, come di coloro che hanno voluto
partecipare, e non solo quelli incaricati; tutti quelli che hanno
avuto modo di seguire hanno potuto approfondire, dettagliare,
studiare, conoscere e sapere, perché ognuno di noi ha un suo
percorso, ha delle sue professionalità, delle sue competenze. Sono
sempre più scettico rispetto a chi è tuttologo. In questi due
giorni, in questo Consiglio, mi è sembrato che ogni tanto c'è
qualcuno che veramente sa tutto, conosce tutto e riesce ad
interpretare tutto. Diffido sempre di più da coloro che
praticamente riescono a dare dei pareri di legittimità su qualsiasi
atto anche se non è il loro e il nostro compito. C'è sempre da
imparare dalla vita e quindi, quando c'è da imparare e da creare
altre condizioni, io penso che siamo sulla strada giusta.
A livello di metodo - lo hanno detto tanti miei colleghi - oggi
si dà un indirizzo di natura politica per poi addivenire ad
un'eventuale legge, legge che deve essere ancora scritta, perché
prima di scriverla ci va un posizionamento di natura politica. Ero
all'ultimo anno di università e mi interessava già la politica, mi
è sempre piaciuta: il bene pubblico, come creare le condizioni alle
comunità, soprattutto alle piccole comunità; sono sempre stato
attento, probabilmente perché vivo in una piccola comunità, e mi è
sempre piaciuto capire e sapere chi era più bravo di noi, anche
fuori dalla Valle d'Aosta. Come dicevo, ero all'ultimo anno di
università e si discuteva in Valle d'Aosta se acquistare oppure no
le centrali e le relative concessioni. Era l'inizio del 1999, in
quell'anno il dibattito politico amministrativo è stato intenso ed
ero molto interessato a capire l'investimento - dal punto di vista
dell'indirizzo ero molto d'accordo, in quanto
valdôtain
-,
com'è stato fatto l'acquisto e se quanto è stato pagato era
rentable
, era questo il mio
souci
. Ero al quinto anno
di università al Politecnico e con amici di università, ma non
solo, discutevamo parecchio se il dato - più economico e meno
politico, perché su quello politico eravamo assolutamente d'accordo
- era congruo con le nostre piccole capacità, con il nostro
approccio da studente: "La stiamo pagando troppo? La stiamo pagando
il giusto? Che tipo di valutazione il Consiglio, il Governo
regionale sta facendo nel momento in cui si è deciso di fare un
grande passo?".
Oggi, vent'anni dopo, siamo qui a discutere su che tipo di
azienda vorremmo per i prossimi vent'anni, quali sono le
opportunità, quali sono le criticità. Però, prima di affrontare
questo tema, che è interessantissimo, bisogna fare una fotografia
ed è stata fatta molto bene dai Commissari, secondo me.
Il collega Testolin ha citato tre dati - perché poi citandone
troppi uno fa confusione - secondo me importanti; il primo: il
mutuo che era stato "acceso" nel 2000 per un importo di circa 414
milioni di euro; il secondo: quanto il colosso ha distribuito in
questi 16-17 anni, che ammonta a dividendi per l'aumentare di 614
milioni di euro; il terzo, altro dato importantissimo: quanto ha
versato nelle casse dell'Amministrazione regionale (ha versato per
2.124.000 euro). Questi tre dati, secondo me, sono molto, molto
importanti.
L'altra considerazione che vorrei fare è legata alle battaglie
che il mio movimento - quindi il sottoscritto insieme ai
Consiglieri Morelli, Certan, Bertin e Louvin - ha fatto
dall'opposizione, legate proprio al gruppo CVA, alla sua poca
trasparenza, alle sue poche pari opportunità anche per le imprese
valdostane, alla difficoltà di avere delle informazioni come
Consiglieri eletti, alla difficoltà di spiegare perché certe
aziende non erano invitate a certe gare in affidamento diretto o
indiretto. Tutte queste battaglie le abbiamo fatte proprio convinti
di operare e per attuare delle condizioni per creare quelle pari
opportunità di chi ha le
chance
per poter giocarsi le
proprie
chance
all'interno di un piccolo sistema come quello
della Valle d'Aosta. Nel 2016 approvammo la legge n. 20 e
probabilmente domani avremo modo di affrontarla anche su altri
dossier.
Tale legge aiutava, indirizzava dal punto di vista
giuridico ad obbligare più trasparenza, più opportunità, più
possibilità, noi diciamo, per gli artigiani nelle aziende
valdostane. Ho avuto modo di leggermi gli interventi che sono stati
fatti praticamente da tutti i tecnici che avete audito in
Commissione e già l'anno scorso noi abbiamo stralciato la legge n.
20 per il gruppo CVA. Questo per dirvi che da una parte abbiamo
fatto delle enormi battaglie, e io ero convinto che fossimo andati
nella direzione giusta, legata a dare risposte più puntuali e
dall'altra... ma poi alla fine usavamo probabilmente la legge n. 20
per la competitività, per tutta una serie di misure e azioni del
colosso, forse non le davano quella possibilità di poter operare.
Ho voluto fare questo passaggio per dire come il mondo cambia, come
le situazioni cambiano, come dobbiamo, in quanto legislatori,
essere capaci ad affrontare se l'abito confezionato non va più
bene, se deve essere rimodellato, rivisto. Bisogna avere la
capacità, il coraggio e la forza dal punto di vista politico di
mettere in discussione il percorso.
Penso che il dibattito di oggi è stato molto interessante, al di
là di qualche cattiveria brutta, becera, personale di chi forse ha
quella "
radze
" [traduzione dal patois: "rabbia"] che non
capiamo; non ci interessa, ne stiamo lontani, probabilmente perché
ha qualche difficoltà interna. La parte più importante è affrontare
queste tematiche in maniera laica, professionale, in maniera che
anche dal punto di vista deontologico sia utile alla causa. Penso
che nessuno abbia la bacchetta magica e nessuno abbia tutte le
ragioni o tutti i torti. Ritengo che si debbano rispettare le
posizioni degli altri argomentate con una certa dialettica, come
anche la possibilità di potersi posizionare. Penso che oggi sia
importante il posizionamento, come è importante il fatto che non si
dicano delle falsità all'esterno.
Oggi, con questa nostra risoluzione che è un atto di indirizzo,
nessuno vende a nessuno l'acqua. L'acqua rimarrà e sarà sempre
pubblica, anche se su questo qualcuno ci gioca malamente dicendo o
non dicendo tutto. Ho sentito oggi da parte di qualche collega:
"No, ma ci sarà probabilmente di nuovo un'operazione dove si andrà
a depauperare l'ambiente". No, non diciamo cose non corrette,
perché ci sarà un perimetro.
Fra qualche settimana io e il collega Borrello avremo modo di
mettere in campo il nuovo Piano per la tutela delle acque. Tutti i
cittadini potranno fare le loro osservazioni e considerazioni, ci
sarà un percorso. Dal punto di vista politico il nostro interesse
primario è quello di andare a tutelare meglio le derivazioni
d'acqua per uso agricolo e, per secondo, ci sarà modo all'interno
del piano di andare a declinare le zone vergini, le zone in cui dal
punto di vista idroelettrico non si potrà comunque operare, dove
comunque ci sarà un piccolo piano regolatore delle acque, anche
quando qualcuno cerca di portare fuori strada il dibattito legato
al gruppo CVA: no, ci sarà. Oltretutto sarà modificato il Piano
tutela delle acque con il suo percorso: dovrà avere parere positivo
e quindi ci sarà la sua VAS, avrà i suoi tempi e modi
amministrativi per poter addivenire alla sua approvazione e sarà
proprio questo Consiglio che approverà il nuovo Piano.
Penso invece che con la risoluzione che abbiamo predisposto,
grazie soprattutto al lavoro dei nostri Consiglieri - ed è lì la
centralità che da diversi anni questo Consiglio non aveva più
avuto, ve lo dico proprio con il cuore in mano, se pensiamo alle
passate legislature -, mai si era finora avuto modo di confrontarsi
su un tema importante e robusto, ma dai banchi del Consiglio, non
dell'Esecutivo, del Governo, perché per scelta a dicembre abbiamo
deciso a livello di maggioranza di incaricare proprio una
Commissione che adottasse gli strumenti, che portasse in quest'Aula
gli approfondimenti giuridici, tecnici, economici e finanziari per
poter addivenire ad una scelta di natura politica per adesso, il
cui indirizzo dovrà poi tramutarsi in una proposta di legge o un
disegno di legge per avere la possibilità di confrontarci in
quest'Aula.
Termino il mio breve intervento dicendo: se è possibile, non
facciamo confusione sulla demagogia. Penso che diversi interventi
sono stati molto interessanti, anche con degli spunti. Ripeto,
nessuno ha la verità, ma come nel 2000 io penso che ora siamo
chiamati, vent'anni dopo, a fare una scelta forte. Non mi piace
utilizzare il tema "scelta di campo" per niente, ma fare una scelta
coraggiosa, forte, dove la volontà è quella di mantenere la
governance
pubblica anche all'interno dell'azienda, creando
le migliori condizioni al gruppo CVA per farlo funzionare meglio,
affinché non ci sia solo della redditività in più, ma per creargli
le opportunità che oggi non ha, quel vestito che probabilmente oggi
è molto stretto, senza andare a fare alcun tipo di speculazione. Ci
tengo a fare questo passaggio, anche se non è facendo questo
passaggio di indirizzo di natura politica che oggi andiamo a
modificare il Piano di tutela delle acque, perché non è così.
Quello è un altro percorso, per quello siamo su un altro binario,
perché lì ci sarà modo e tempo - la durata all'incirca sarà di sei
mesi -, e quindi avremo modo di affrontare l'approvazione del nuovo
Piano di tutela delle acque a fine anno 2019, dove lì dovremo dare
e inserire comunque degli indicatori, delle tutele per le
derivazioni delle acque ad uso agricolo, per tutelare le zone
vergini dal punto di vista idroelettrico, ambientale, naturale, e
creare le condizioni che sono state inserite all'interno di questa
nostra risoluzione.
L'obiettivo nel nostro piccolo è quello del
fossil free
e
del
carbon free
nel 2040, e i nostri tecnici già oggi vi
stanno lavorando. Si può fare di più? Assolutamente sì. Dobbiamo
però avere anche dei mezzi, le possibilità, anche le risorse.
Comunque noi pensiamo che la parte più importante sia quella di
avere degli obiettivi da raggiungere e poi discuteremo su come
raggiungerli. Magari non la penseremo nella stessa maniera per
raggiungere quell'obiettivo, ma se è per il bene comune, se è per
garantire comunque quelle battaglie che sono state storiche sul
nostro territorio... Nel mio territorio ci sono state battaglie
storiche con il Comune di Saint-Denis, con il Comune di Verrayes,
tra Torgnon e Valtournenche: sono state storiche per l'acqua, per
le derivazioni. L'acqua rimarrà sempre pubblica. Per favore, non
diciamo che oggi si vende o si svende l'acqua, che qui diamo delle
mancette o, peggio ancora, dove eventualmente... Cos'è che ho
sentito prima? Non mi interessa scendere in certi particolari,
perché proprio non è il momento, stiamo parlando di un tema troppo
importante. Proviamo a tenere l'asticella alta e proviamo veramente
a confrontarci sul come raggiungere il migliore obiettivo, sapendo
che nessuno qui svende nulla. Stiamo comunque ricalibrando e
indirizzando la nostra principale azienda con un abito diverso,
sempre controllato dai valdostani, sempre controllato dal pubblico,
ma con delle
chance
in più che oggi non ha, che è stretto.
Forse ha messo su qualche chilo in più e allora dobbiamo modificare
l'abito? Ci sta la metafora? Non lo so, ma io penso che sia questa
la sfida dei prossimi vent'anni, così com'è stata la discussione
nel 1999-2000, quando il Consiglio regionale ha deciso di
acquistare le centrali. Oggi è una giornata importante, ma è
l'inizio di un percorso, perché poi l'altro passaggio fondamentale
sarà come architettare il disegno di legge, la nuova legge che ci
porterà in quella direzione.
Un'ultima considerazione: il
referendum
. Penso che se
abbiamo avuto la
confiance
di qualche centinaio o di qualche
migliaio di persone siamo obbligati anche ad assumerci delle
responsabilità. Non nascondiamoci dietro qualcosa, affrontiamole.
Nessuno ha la bacchetta magica. La nostra era una proposta, una
proposta che va in una certa direzione. Se ci saranno le condizioni
per affrontare un
referendum
- perché ci sarà la richiesta
del
referendum -
, io penso che sia anche bello spiegare sul
territorio di tutta la Valle d'Aosta - partendo dai piccoli comuni
come Chamois o Pontboset, e non solo -, qual è la scelta e
l'opzione che noi immaginiamo di portare avanti, che sia poi
comunque liberamente una proposta - come dicevo prima - laica,
responsabile e, se possibile, anche un po' sfidante per i prossimi
vent'anni.
Sono andato a rileggermi qualche dibattito del 1998-1999. A chi
è appena entrato in Consiglio suggerisco di andare a leggersi certi
interventi, perché nel 1998-1999 diverse persone non hanno votato
l'acquisto della CVA. Alcuni loro interventi dicevano: "Ci
indebitiamo, andate a fare dei mutui come pubblico". Penso che
vent'anni dopo questo sia anche il posto giusto per fare il punto
della situazione, soprattutto per avere il coraggio di pianificare
quelli che sono i prossimi vent'anni.
Président -
La parole au Président Fosson.
Fosson (GM) -
Due brevissime considerazioni. Prima di
tutto ringrazio il Vicepresidente Testolin, che a nome del Governo
ha risposto a tutte le obiezioni, come anche gli Assessori che sono
intervenuti. Ringrazio poi anch'io sia il Presidente della
Commissione che tutti i membri per come hanno affrontato un
problema così importante per il futuro della Valle d'Aosta.
Volevamo che fosse un'occasione per un dialogo aperto e per
arrivare a dei risultati.
In queste sedute della Commissione di dati ne sono stati forniti
tanti, ma - come diceva l'Assessore Viérin - non sempre quelli che
non vanno bene vengono da noi accolti e accettati. Assessore
Aggravi, non credo che lei non abbia dei dati, ne ha molti. È stato
per sei mesi Assessore alle partecipate, quindi li ha anche lei.
Probabilmente i dati non bastano mai quando c'è un intervento che
comunque comporta dei rischi, delle scelte, e forse non si ha mai
la certezza di fare assolutamente tutto il bene. Il compito della
politica è proprio scegliere quella motivata dalle analisi, la
scelta più positiva, anche per il futuro, lo diceva bene
l'Assessore Chatrian adesso, parlando dell'acquisto di CVA di tanti
anni fa, delle centrali dell'ENEL.
Volevo rispondere - non sapevo che si centralizzasse l'argomento
su questo - sull'attività della Paritetica. L'attività della
Paritetica c'è stata, è stata proficua, ma poteva essere più
rapida. Mi creda, collega Minelli, abbiamo lavorato in un settore
che è molto difficile, fare una norma non è semplice. Le assicuro
intanto che la Paritetica si è insediata il 13 di febbraio: avevo
fatto una lettera su questo, ma non solo, quando c'è stato
l'insediamento della Paritetica a Roma con il Ministro e con tutti
i membri, sia dello Stato che nostri. Mi dispiace, ma quel giorno
lì - e lei lo sa, collega - il Presidente Louvin non c'era per un
grave lutto. Comunque le spiego a parole quello che ci aspettavamo
noi, e la priorità è stata proprio questa: fare una norma di
attuazione sulle concessioni idroelettriche. Per precisare, ci sono
poi state diverse riunioni della Paritetica, qui, con le nostre
strutture, che su questo hanno lavorato in un clima non facile.
Chiaramente la norma, affinché venga accettata all'interno della
Paritetica, deve essere condivisa e portata avanti da tutti e sei i
membri, quindi anche dai tre membri di provenienza statale, e su
questo ci sono stati pure degli abboccamenti. Per dire com'è allo
stato la questione, la norma è praticamente pronta, però deve
essere verificata insieme ai tre membri statali che non rispondono
proprio sempre alle nostre esigenze. Comunque, come le diceva il
Presidente della Commissione, Nogara -e ringrazio i nostri uffici
del legislativo - ormai è abbozzata ed è pronta. Verrà verificata
proprio nella prima quindicina di giugno con i tre membri della
Commissione statale. Se su questo vi sarà un accordo, come lei sa
verrà presentata prima dell'approvazione in Consiglio e poi al
Consiglio dei Ministri. Noi crediamo sia questa la strada da
percorrere. Abbiamo cercato di percorrerla nel maggior tempo
possibile e con il maggior lavoro. Chiaramente, come diceva il
Ministro Balduzzi e come ha detto lei nel suo intervento, bisogna
che i valdostani decidano cosa fare dell'acqua. Questo non
significa che non ci è ancora stato detto niente, la bozza c'è, e
c'era in corso un dibattito proprio sul futuro di CVA, che comunque
noi rispettiamo e di cui anche la Paritetica era a conoscenza.
Termino dicendo che, sì, una norma così - ha ragione Gerandin -,
anche se poi dovrà essere modificata con una legge, dovrebbe essere
approvata non solo da 18 Consiglieri regionali, ma da molti di più.
Questo è il nostro desiderio. È da un po' di anni però che qui i
governi sono a 18, ma questo non vuol dire - mi si permetta - che
questo Governo non abbia la responsabilità di portare avanti dei
problemi.
Dalle ore 18:27 riassume la presidenza la Presidente Emily
Rini.
Rini (Presidente) -
Ci sono altre richieste di
intervento? Non ci sono altre richieste di intervento. Il Consiglio
quindi prende atto.
Passiamo pertanto all'esame e all'analisi delle risoluzioni. La
prima risoluzione è stata presentata dai movimenti di LEGA e MOUV'.
La parola al collega Luboz per l'illustrazione.
Luboz (LEGA VDA) -
Ho riflettuto e ho deciso di fare
questo mio intervento oggi in francese, perché ritengo che la
lingua e l'acqua siano entrambi elementi imprescindibili e vitali
per ogni valdostano, soprattutto autonomista o indipendentista
convinto.
À moins de surprises qui pourront toujours arriver, aujourd'hui
vous avez décidé d'écrire une page fondamentale pour CVA, je ne
sais pas si positive ou négative. Nous sommes le 8 du mois de mai
et nous avons discuté le résultat des travaux de la Commission
spéciale. À vrai dire, les membres de minorité avaient demandé de
pouvoir travailler encore quelque temps - un ou deux mois - pour
avoir ultérieurs arguments sur ce dossier très délicat et
important. Cela nous a été empêché, parce que l'engagement était
précis et péremptoire. La date ultime du 31 de mars devait être
respectée à tout prix. Après presque deux ans et demi de la loi qui
prévoyait la cotation, nous ne croyons sincèrement pas que concéder
quelques mois supplémentaires aurait produit de si graves
problèmes. Au contraire, nous aurions pu avoir de données certaines
et récentes surtout sur les chiffres actuels de CVA pour ne pas
risquer, et je m'adresse là à ceux qui sont en train de connaître
de sérieux problèmes, maintenant, suite aux informations
incomplètes sur d'autres dossiers qu'ils croyaient avoir bien suivi
: celui du Casino, par exemple, autant complexe et riche en
données; données qui étaient cependant tout, sauf transparentes et
claires. Voyez, nous ne nous voudrions pas que pour CVA puisse se
présenter une situation semblable: décider sans avoir une complète
information et des évaluations exhaustives, est quand même dépourvu
de toute prudence et sagesse qui devrait accompagner le travail
d'un bon administrateur.
Pourquoi donc cette hâte à vouloir à tout prix terminer vite ces
travaux de la Commission? Au 31 de mars vous aviez tellement besoin
de terminer vite la relation que dans le prémisses, faute à
l'urgence qui produit souvent d'erreurs colossales comme dans ce
cas, la loi qui prévoyait la cotation en Bourse de CVA a été
confondue avec la loi n° 20 du 14 novembre 2016. La loi n° 20 que
vous connaissez bien, car beaucoup d'entre vous ont travaillé pour
la produire - et l'Assesseur Chatrian l'a rappelé tout à l'heure -,
a suscité pas mal de questions et de scepticisme à partir du
management
de CVA jusqu'au professeur Florenzano, qui a
défini les valdôtains comme des administrateurs tout à fait
singuliers pour avoir conçu une telle loi. Quel honneur! Ce n'est
qu'un détail, bien évidemment, d'avoir confondu les deux lois, j'en
conviens, et je vous donne acte d'avoir bien voulu corriger cela,
mais il est significatif de la confusion et d'un certain manque de
sérénité et d'attention envers cet argument qui aurait dû
manifestement être approché avec d'autres attitudes et, à mon avis,
avec une prise de conscience beaucoup plus qualifiée et
responsable. Déjà au début cela a été de plus en plus confirmé au
fur et à mesure qu'on procédait dans les travaux.
J'ai eu l'impression que l'institution de cette Commission
n'était rien d'autre qu'un miroir aux alouettes comme un devoir à
accomplir à tout prix pour justifier la solution qu'à un certain
moment était proposée et tâchée d'être l'unique envisageable; une
Commission qui aurait dû analyser et illustrer les différentes
hypothèses pour le futur de CVA. Hélas, cela n'a pas été possible
dans son ensemble. Le climat difficile, instable et compliqué n'est
rien d'autre que le reflet de la profonde crise politique au sein
de ce Conseil et donc déjà je m'interroge sur quelle sera la
solidité politique sur laquelle s'appuiera la majorité, n'importe
quelle solution elle assumera. Cette ambiance, hélas, n'a sûrement
pas facilité les devoirs que la Commission a été chargée
d'accomplir. Une Commission qui aurait dû examiner du point de vue
technique, juridique et économique les meilleures solutions pour le
développement de CVA, justement. Cela ne s'est pas avéré. Cependant
on a pu savoir que depuis longtemps, au moins depuis le mois
d'avril 2014, ce but était un objectif précis et légitime de la
part des organes administratifs de la société, mais totalement
déconnecté par rapport à l'exigence successivement motivée en temps
essentiel et surtout supposée être la seule possible pour exclure
CVA de l'application du décret Madia.
Voyez donc que déjà au début ce rêve, ce dessin de la cotation
en Bourse était dans les pensées du
management
de la société
et cette volonté, jamais abandonnée, par la suite et par des
justifications toujours différentes, a été reproposée à maintes
reprises à la propriété, soit la Région, soit à nous tous, pendant
les mois et les années à venir. Tout cela au point que par la loi
régionale n° 24/2016 on a disposé tout court que la Région est
autorisée à adopter tous les actes nécessaires pour que la société
contrôlée CVA soit cotée sur les marchés réglementés: trois lignes,
seulement trois lignes pour une question aussi importante pour la
société et pour la Vallée d'Aoste. Significatif était aussi le
titre à l'article 27: "Mesures pour le maintien des participations
régionales dans des sociétés stratégiques". Nous verrons à ce
propos - mais nous l'avons déjà vu - que ces mesures auraient pu
être, si la Région avait voulu agir différemment en valorisant
vraiment son régime tout à fait extraordinaire - celui de
l'autonomie -, de toute autre nature et de toute autre envergure.
Curieux aussi finalement le deuxième alinéa du même article 27,
lorsqu'il prévoit que Finaosta est autorisée à verser à la Région
51.400.000 euros, soit une partie des crédits distribués par CVA.
Donc à ce moment-là, fin 2016, la cotation était très étroitement
liée à ce prélèvement dont nous savons tous sa destination
finale.
Cela dit, le processus de cotation depuis fin 2017-début 2018 a
connu un ralentissement important, voire même un arrêt complet,
suite à des réflexions d'une certaine part politique qu'on aimerait
savoir aujourd'hui ce qu'elle pense - on l'a su, vous avez été très
clairs, Madame Morelli et Assesseur Chatrian - et aussi à une
résolution votée à l'unanimité par le Conseil régional. Des fois je
suis déconcerté par le fait que cet arrêt complet du processus se
soit produit sans conséquences et malgré une dépense d'environ
2.000.000 d'euros seulement pour instruire le dossier. Je rappelle
à ce point qu'en présence de la loi régionale n° 20 apparemment,
comme nous avons appris lors des auditions en Commission, en
particulier celle de professeur Florenzano, aucun organisme qui
aurait dû évaluer et approuver le processus d'inscription à la
Bourse de notre compagnie n'aurait jamais procédé en ce sens. Je
cite le professeur Florenzano: "
Pensare che se si quota in Borsa
significa esporsi al pubblico credito significa che una società
deve avere delle caratteristiche e degli obblighi di trasparenza,
ma sono gestiti dall'autorità della Borsa, non da altre autorità
come il Consiglio regionale
" ce qui prévoyait justement la loi
régionale n° 20. Le professeur Florenzano ajoute: "
Quindi
chiaramente quella legge, se la quotate, deve essere modificata
quantomeno per esentare CVA da quella disciplina, perché sennò,
secondo me, non ve la quotano la società. Questo ve lo dico en
passant: vi creerà qualche problema, perché chiaramente siete
sottoposti ad un altro regime con la quotazione in Borsa
" et
malgré cela, ces obstacles et ces difficultés, ont quand même été
dépensés 2.000.000 d'euros. Tout commentaire est superflu.
Le temps écoule vite, donc je vais directement à parler de
pourquoi une société publique. Moi je crois que, si gérée par des
personnalités correctes et intransigeantes, d'autant plus si elles
devaient s'occuper d'exploiter la ressource naturelle que nous
disposons librement (l'eau), pourquoi ne serait-ce pas possible la
société publique? Je crois que la valeur de l'autonomie responsable
et attentive puisse et doive nous induire à imaginer un parcours
différent, dans lequel soit garanti l'exploitation publique de
cette ressource qui appartient à nous tous. Certes, pour que cela
se produise il faut concevoir une nouvelle forme d'autonomie où la
dignité, les principes de l'honnêteté, de la responsabilité et de
la transparence soient exercés d'une façon un peu différente par
rapport à ce qu'on a connu dans ces dernières décennies.
Je refuse de croire que tout ce qui est public est synonyme
d'inefficacité et de clientélisme. Je veux être parmi ceux qui
imaginent un monde où la dignité et la droiture soient les
principes qui aspirent toutes les actions et toutes les
initiatives. C'est pour cela que nous présentons cette résolution
au Gouvernement par le moyen de Finaosta: elle est finalisée à
évaluer la possibilité de maintenir inchangée la structure
participative de l'entreprise en analysant, outre les aspects
juridiques, les impacts en termes d'organisation et de dépense et
en fournissant à la Commission compétente ses mises à jour. Par
cette même résolution nous invitons aussi la compétente Commission
à produire un rapport spécifique dans lequel seront répertoriées
les évaluations et les conclusions relatives à la maintenance
publique de la structure de l'entreprise. Je serais naïf et
utopique, mais je rêve vraiment un monde où aussi le public puisse
démontrer d'agir avec virtuosité et transparence, et la Compagnie
Valdôtaine des Eaux devra et pourra démontrer que cela est bel et
bien possible dans un système où nous pourrions envisager d'y
insérer aussi certains consortiums d'amélioration foncière - je
termine - qui seraient intéressés à exploiter leurs eaux aussi du
point de vue hydro-électrique, pour continuer à survivre dans un
contexte où les ressources publiques sont toujours moins.
Ne nous bornons pas sur la solution la plus facile à poursuivre
- celle de la cotation, comme avait affirmé le Président de la
Commission, Nogara -, mais cherchons à rêver et à imaginer quelque
chose de différent, étroitement lié à notre situation régionale
particulière, pour exploiter au mieux dans un contexte public cette
ressource qui doit appartenir à nous tous, au gens d'aujourd'hui,
mais aussi aux générations du futur.
Presidente -
Possiamo aprire la discussione generale.
Ricordo che ha la facoltà di intervenire un membro per gruppo. La
parola alla collega Minelli.
Minelli (RC-AC) -
Io non sono intervenuta questa mattina
per due motivi. Il primo motivo è che non ho ritenuto di utilizzare
il tempo per il secondo intervento, perché credo di aver illustrato
ampiamente ieri, e in modo chiaro, le nostre valutazioni sul
percorso fatto dalla Commissione, sulla relazione che ne è
scaturita e che è stata oggetto della discussione e anche su quella
che era ed è rimasta la nostra posizione su CVA, che i lavori della
Commissione hanno, se possibile, rafforzato. Il secondo motivo per
cui non sono intervenuta è che mi era parso di capire che la
decisione presa dalla Conferenza dei Capigruppo fosse stata quella
di non accorpare le valutazioni sulle singole risoluzioni alla
discussione generale. Poi ho sentito che in vari interventi sono
state anticipate delle valutazioni su questo, ma ho ritenuto che
fosse più corretto seguire il percorso che era stato deciso.
Intervengo ora, che siamo sulla prima delle risoluzioni
presentate da LEGA e MOUV'. Faccio una serie di considerazioni
generali e poi mi riservo di entrare nel dettaglio di ognuna di
queste risoluzioni. Quello che voglio sottolineare è che questo
elenco, questa serie di risoluzioni a me è parso abbastanza
sconcertante. C'è di tutto in queste sette risoluzioni: si va dal
mantenimento dell'attuale situazione di società totalmente pubblica
- che ci ha illustrato adesso il collega Luboz -, alla proposta di
dividere in due la CVA, a quella di cercare degli accordi con altre
società che si occupano dell'idroelettrico, alla prosecuzione
dell'
iter
di quotazione in Borsa con degli approfondimenti
fino a proporre azioni di responsabilità contabile contro chi non
ha operato concretamente per concludere l'operazione della
quotazione, passando per la questione della richiesta
dell'
iter
per il
referendum
e per l'invito ad
approfondire con la Paritetica.
A me sembra di essere un po' in una casa da gioco, di fronte ad
una
roulette
, dove si punta su più numeri sperando che ne
esca uno e si mescolano contenuti che sono molto diversi l'uno
dall'altro. È un atteggiamento sorprendente che evidenzia però, in
modo eloquente, un dato: non c'è una linea univoca e definita sulla
questione di CVA.
La LEGA ha almeno tre o quattro idee diverse. Questo emerge
anche dalle dichiarazioni fatte da alcuni Consiglieri in sede di
discussione generale. Il Consigliere Lucianaz stamattina, ad un
certo punto, ha detto (non so se parlasse a titolo personale o del
suo gruppo, non lo ha specificato): "Noi non siamo contrari alla
quotazione", facendo intendere che è un argomento su cui si può
discutere e approfondire. Il Consigliere Gerandin, invece, ha detto
che la strada principale è la norma di attuazione, che deve dare
possibilità di manovra alla Valle d'Aosta. Altri hanno evidenziato
come sia necessario approfondire il tema delle manifestazioni di
interesse di altre società che operano nel campo
dell'idroelettrico. Insomma, una varietà di posizioni diverse che
sono poi le stesse che emergono dalla lettura di queste sette
risoluzioni.
Noi, invece, su CVA abbiamo una linea, anzi come ha detto
l'Assessore Chatrian, un posizionamento - perché qui bisogna avere
un posizionamento - ben preciso e in questo senso non avalliamo
nessun contenuto altrui se non lo condividiamo.
Collega Manfrin, con la provocazione che lei ha fatto questa
mattina, francamente si è reso un po' ridicolo. Da quello che io ho
evidenziato ieri nel mio intervento, e soprattutto dopo il lavoro
che ho personalmente svolto in Commissione speciale, dopo le cose
che ho detto e che sono state sostenute con forza, direi
addirittura con pervicacia, cosa che ha fatto irritare qualche
volta il Presidente Nogara - basta leggere i verbali -, quello che
lei ha detto è veramente fuori luogo. Ci sarebbe da ridere se non
fosse che stiamo parlando di cose estremamente serie. Io credo che,
per onestà intellettuale, nessuno dei Commissari che erano presenti
nella Commissione o anche dei Consiglieri che hanno partecipato
assiduamente ai lavori della Commissione speciale CVA possa avere
dei dubbi su quali sono i nostri intendimenti su CVA. Non lo dico
tanto a lei, che non ha partecipato sempre e che dimostra di
conoscere poco questa materia, ma di essere interessato, come
spesso abbiamo avuto modo di sperimentare in questo Consiglio, più
alla mera polemica che ai contenuti.
Ritorno sulla linea, perché è quello che mi interessa, sul
posizionamento. Per noi la società deve rimanere totalmente
pubblica, deve caratterizzarsi come uno strumento di servizio alla
comunità valdostana. Con questa famosa e apposita norma di
attuazione di cui si sta parlando, bisogna accrescere maggiormente
le competenze della Regione in materia di energia idroelettrica, in
modo da permetterci di gestire autonomamente il grande patrimonio
che abbiamo e puntare decisamente sulla transizione energetica. La
"non linea" che voi proponete è oscillante e incerta.
Entrando nel merito di queste risoluzioni, sono tutte uguali
nella parte deliberativa, con un dato che però è ricorrente: il
compito di approfondimenti e valutazioni ulteriori viene affidato a
Finaosta. Noi, però, i responsabili di Finaosta li abbiamo sentiti
in Commissione speciale CVA e su questo argomento li abbiamo
trovati totalmente inadeguati e anche impreparati rispetto alla
materia. Addirittura ci è stato detto che, se sapevano che in
Commissione avremmo posto loro delle domande, si sarebbero
preparati. Mi sembra significativo. E poi Finaosta in
quell'audizione aveva evidenziato una loro linea ben precisa,
quello sì, che era quella di quotare, quotare e quotare. Basta
anche qui andare a rileggere i verbali, non è una cosa che sostengo
io. Loro non ci possono quindi aiutare. Questo è un lavoro di
approfondimento, se lo si vuole fare, che è compito della Giunta e
che deve avvalersi di opportune consulenze.
Sulle singole risoluzioni, a partire da quella che è appena
stata illustrata, noi esprimiamo delle valutazioni diversificate,
argomentando proprio perché ci interessano i contenuti. Su alcune
siamo d'accordo, possiamo esserlo, però con alcuni rilievi
specifici, mentre su altre siamo nettamente contrari, perché sono
assolutamente contraddittorie.
Su questa prima risoluzione (mantenere l'attuale situazione
societaria), noi esprimiamo voto favorevole, perché questa è
assolutamente la nostra posizione. Devo dire che nell'impegno di
questa risoluzione c'è scritto: "
Il Governo regionale per il
tramite di Finaosta
" e io ho già fatto il rilievo sul fatto che
non ritengo che debba essere Finaosta ad occuparsi
dell'approfondimento in questo modo, ma piuttosto che ci si avvalga
di esperti. Quanto al "
valutare l'eventualità di mantenere
l'assetto partecipativo
", per me sarebbe meglio scrivere non
"valutare l'eventualità", bensì "valutare di mantenere", ma è un
rilievo di poco conto. Il voto su questa risoluzione sarà
favorevole.
Presidente -
La parola al collega Manfrin, per fatto
personale.
Manfrin (LEGA VDA) -
In realtà, collega Minelli, io
attendevo, sono due giorni che attendo che lei parli e spieghi le
sue posizioni, ma lei non è riuscita ancora a farlo. Lo dice
adesso, perché sa che in un dibattito approfondito non avrebbe
ovviamente le motivazioni per sostenerlo. Quello che lei dice, che
mi sono reso ridicolo con le mie accuse, in realtà le si ritorce
contro e le spiego ovviamente perché. Noi le abbiamo evidenziato
come in questa risoluzione - e in quella finale e in quella
presentata dalla maggioranza è scritto bene - questa maggioranza
voglia arrivare a predisporre uno specifico disegno di legge per
consentire la ripresa dell'
iter
di quotazione di CVA. Io non
credo che questo sia quello che lei vuole. È corretto? Dico una
cosa corretta oppure dico una cosa sbagliata? Faccia un cenno con
la testa. Dico una cosa corretta, perfetto. Allora, se dico una
cosa corretta, lei e il suo collega Bertin, con il vostro voto
avete consentito l'agibilità politica di questa maggioranza e vi
siete resi responsabili di quello che verrà approvato da questa
maggioranza. Pertanto l'unica ad essere ridicola in quest'Aula è
lei, che con il suo voto ha concesso a questa maggioranza di poter
fare quello che più le aggrada con CVA.
Presidente -
La parola alla collega Minelli, per fatto
personale. Poi le do subito la parola, collega Lucianaz.
Minelli (RC-AC) -
Rispondo al collega Manfrin. Non mi fa
piacere che lei aspetti con ansia che io mi esprima, però le dico,
collega Manfrin, che evidentemente - ma è una cosa che le accade
spesso, molto spesso - lei non ascolta gli altri. La invito ad
andare a risentire la registrazione di ieri. Lei potrà chiaramente
intendere, visto che non lo ha fatto in una prima battuta, cosa ho
detto io riguardo a CVA. Il mio intervento è stato articolato e ho
spiegato chiaramente, ma non è la prima volta che lo faccio... No,
mi lasci finire, per cortesia, io non l'ho interrotta... Non solo
io ieri ho esplicitato qual è la posizione, ma la invito anche -
anche se è un'operazione un po' lunga, le porterà via tempo che
normalmente lei utilizza per altro, soprattutto per stare sui
social
, cosa che invece io non faccio - a leggersi i verbali
della Commissione CVA. Lei lì vedrà che non una, due, tre volte, ma
per tutto l'arco dei lavori della Commissione CVA ho esplicitato
qual è la posizione, e l'ho fatto anche ieri; l'ho ribadito pure
oggi, quindi lei se voleva ascoltare ha sentito.
Sul riferimento che lei ha fatto riguardo alla votazione di
ieri, le ricordo che noi ieri non abbiamo fatto una valutazione di
fiducia o di sfiducia. Non si votava una mozione di fiducia o di
sfiducia alla maggioranza, ma si votava su una questione che, a mio
avviso, non dovrebbe nemmeno essere compito del Consiglio. Una
convalida dovrebbe essere, una volta fatte le verifiche degli
uffici, automatica. Non ho però intenzione di seguirla nella
polemica, anche perché immagino, collega Manfrin, che visto che il
suo sport preferito è quello di fare della polemica, lei ritornerà
su questa questione innumerevoli volte. Lo so che è così, purtroppo
dobbiamo farcene una ragione: quando qualcuno non ha argomenti a
sufficienza, allora usa questi mezzucci. Le ripeto, sono mezzucci.
Lei andrà avanti in questo modo.
Può darsi che io qualche volta - non lo escludo, perché non sono
una persona molto paziente - la seguirò nella polemica se lei avrà
questo atteggiamento, ma cercherò di non farlo, perché non è questo
che mi interessa. Lei stamattina ha polemizzato sul fatto che noi
abbiamo ribadito che siamo interessati ai contenuti e non ai giochi
di potere. Io glielo ridico: i contenuti lei spesso li ridicolizza,
mentre io li ritengo fondamentali. Anche questa è una questione di
stile e di intelligenza, mi permetta. Fuori di qui le persone che
ci stanno ascoltando, ma anche chi è qui dentro, se ha l'onestà
intellettuale di cui parlavo prima, è in grado di fare le proprie
valutazioni.
Presidente -
Ha chiesto la parola il collega
Lucianaz.
Lucianaz (LEGA VDA) -
Per fatto personale, visto che la
collega ci provoca. Stamattina ho parlato a titolo assolutamente
personale. Se ogni volta devo esplicitare se parlo a nome del
gruppo lo farò, se ne ha bisogno, però pensavo fosse abbastanza
evidente. Credo di aver pronunciato un periodo con la subordinata;
se mi è sfuggita, probabilmente ho sbagliato con la punteggiatura,
però la mia frase si riferiva al fatto che a prescindere non sono
assolutamente contrario a nessuna opzione, visto che questa è
l'Aula della discussione. Aspettavo di sentire i contenuti di
questa discussione prima di prendere una decisione, come auspicato
dal Presidente Nogara. Siamo qua per discutere, quindi aspettavo di
sentire tutti quanti i panorami bene esplicitati per potermi poi
fare un'idea.
Lei probabilmente ha dei preconcetti chiari e definiti. Non è il
mio caso e non sono un tuttologo, come il collega Chatrian pensa
che qui ce ne siano parecchi. Io ne vedo pochi di tuttologi.
Comunque cerchiamo di fare il nostro meglio. Termino qui.
Presidente -
Ci sono altre richieste di intervento?
Chiudiamo la discussione generale? No. Ha chiesto la parola il
collega Gerandin.
Gerandin (MOUV') -
Molto brevemente. Considerato che per
un paio di volte è stato detto che quello della norma di attuazione
lo ritenevo un passaggio per noi fondamentale, volevo solo provare
a spiegare che le risoluzioni non sono in contrasto con la norma di
attuazione. Quando si chiede nelle risoluzioni di "
valutare
l'eventualità di mantenere l'assetto partecipativo
" e
soprattutto di "
produrre una relazione dedicata
" ad un
determinato argomento, è semplicemente per approfondire tale
argomento, non è una decisione presa.
Riteniamo - e ritengo ancora - che la norma di attuazione sia
prioritaria, perché se noi andremo in tale direzione avremo tutto
il tempo di produrre tutte le relazioni e gli approfondimenti che
abbiamo chiesto. Qualunque sia il suo percorso finale, se portiamo
a casa la norma di attuazione, non potrà che valorizzare la CVA.
Questa è la mia convinzione e ritenevo corretto esplicitarlo, per
cui non è assolutamente in contraddizione. Nel mentre che si
procede a questa norma di attuazione non si deve procedere alla
quotazione in Borsa, avremo poi tutto il tempo... peraltro, collega
Minelli, era un po' il percorso che avevamo deciso di seguire: fare
i vari approfondimenti. Sapere tutti gli scenari vuol dire sapere
anche quelli che possono essere ripresi nelle risoluzioni. È solo
un approfondimento, e questo non vuol dire che sia una scelta
definitiva.
Presidente -
Ci sono altre richieste di intervento? Non
ci sono altre richieste? Ha chiesto la parola la collega Pulz.
Pulz (ADU VDA) -
Faccio un intervento breve sul tema
specifico che stiamo analizzando, vale a dire le sette risoluzioni,
a partire dalla prima, perché sul quadro generale credo di aver già
esplicitato il nostro pensiero.
Le sette risoluzioni proposte dalla LEGA e da MOUV' sono uno
spacchettamento degli assetti societari, la cui analisi è già stata
abbozzata - secondo noi non finita, ma abbozzata - dalla
Commissione speciale. Per ciascuna possibile soluzione si chiede un
approfondimento dello studio - se ho bene inteso - e una relazione
specifica dedicata per ciascuna soluzione. Su questa richiesta noi
non possiamo che essere d'accordo.
Queste sette risoluzioni poi non forniscono soluzioni, ma
appunto sette ulteriori relazioni che andranno successivamente
analizzate per poter prendere finalmente una decisione consapevole
della responsabilità che abbiamo. Non mi è chiarissima la logica di
fondo, non so fino a che punto la logica di fondo sia la tutela
degli interessi della comunità valdostana. In alcuni passaggi mi
sembra che si badi di più agli interessi della CVA, dei suoi
azionisti o dei suoi finanziatori, ma questa forse è solo
un'impressione.
Restando al tema specifico, quindi alla prima risoluzione, noi
votiamo senz'altro a favore, perché riteniamo giusto analizzare a
fondo una soluzione che ci sembra utile per mantenere - come
abbiamo già detto - l'autonomia della comunità valdostana nei
confronti del mercato. Quanto è stato detto da molti che sono
intervenuti, anche ultimamente, continua a non convincermi -
scusate, sono una donna Toro e convincermi è molto difficile -
perché, come ho cercato di spiegare ieri, il mercato ha logiche sue
che sono quelle del profitto senza vincoli. Ammesso che la
procedura di quotazione riguardi solo una parte minoritaria delle
azioni della società - come ha detto più volte il Presidente della
Commissione - e ammesso che la quota di maggioranza rimanga in mano
all'attuale azionista di controllo, comunque gli interessi
finanziari esterni - come ho detto anche ieri, in base agli
approfondimenti che abbiamo fatto con l'Università di Torino - non
potranno essere ignorati. Questo rimane il nostro punto di
vista.
Il voto è comunque favorevole.
Presidente -
Ha chiesto la parola il collega Nogara.
Nogara (AV) -
La mia vuole essere solo una curiosità, e
vorrei fare una domanda. Non capisco perché in Commissione non sono
state fatte le richieste che sono presenti su questi ordini del
giorno, su queste risoluzioni. Ne avevo parlato bonariamente con il
collega Cognetta e il collega Cognetta mi aveva appunto detto che
avrebbe fatto una cosa del genere in Commissione. Allora gli ho
detto: "Proponiamolo, facciamolo", ma non è stato fatto niente. È
una curiosità la mia, perché in Commissione c'era tutta la
possibilità di fare quelle domande. Qua sembra che il Presidente di
Commissione decida tutto e faccia tutto, ma guardate che tutti
coloro che sono all'interno della Commissione devono lavorare;
invece no, si aspettava sempre un qualcosa che cadesse dal cielo!
Adesso ci troviamo di colpo sette risoluzioni, e tutte con
questioni, domande o impegnative precise. La mia è pertanto una
curiosità: vorrei solo sapere perché.
Presidente -
Collega Cognetta, per fatto personale? È
intervenuto il collega Gerandin per il gruppo del MOUV'. Ha diritto
di parlare durante le dichiarazioni di voto quando chiudiamo la
discussione generale. Ci sono altre richieste di intervento? Ha
chiesto la parola il collega Vesan.
Vesan (M5S) -
Questa risoluzione nello specifico chiede
un approfondimento di studi e il collega Nogara ha detto che si
poteva tranquillamente fare in Commissione: forse sì, forse no,
anche perché i termini con i quali si sono chiusi i lavori della
Commissione sono stati perentori. Altre Commissioni si sono date
dei termini e li hanno rispettati più nel merito che non nelle
scadenze. Questa forse nel merito è stata un po' più lacunosa, ma
sulla scadenza è stata quasi inflessibile, credo che abbia sgarrato
di tre giorni o quattro giorni, considerandolo un grande favore nei
confronti della minoranza.
In realtà in questa risoluzione i proponenti chiedono
espressamente di "
valutare l'eventualità di mantenere l'assetto
partecipativo della società inalterato
"; inalterato vuol dire
approfondire il fatto di mantenere la situazione di CVA esattamente
così com'è. Nella relazione c'è un accenno in tal senso, una
relazione che doveva analizzare, se vogliamo, costi e benefici. Su
questo punto si parla quasi esclusivamente delle problematiche, ma
non si valorizza in nessuna maniera quello che è stato - l'ha
citato anche la maggioranza - il lavoro dei nostri padri. È stato
dichiarato così dal collega Marquis ed è stato ripreso anche dai
colleghi della Giunta quando hanno espressamente parlato
dell'acquisizione, della creazione di CVA con l'acquisizione delle
strutture e delle reti dell'ENEL. Ebbene, qui stiamo parlando di
padri in modo realistico, perché il collega Viérin parlava del suo,
che è stato il Presidente della Regione che si è occupato
dell'acquisto. Non è nemmeno l'unica parentela diretta di questa
Giunta, perché nella stessa Giunta c'era un Assessore che era lo
zio del collega Chatrian. Abbiamo quindi una parentela diretta, non
solo putativa, per quello che riguarda questo acquisto. Pertanto a
questi genitori reali o morali che siano, dobbiamo forse un po' più
di credito. Qui viene presentato come vanto autonomista, ma a
nessuno viene riconosciuto il fatto che, quando è stata comprata e
creata CVA, pur lottando in quest'Aula contro le forze di
opposizione, fra le quali c'erano pure alcuni rappresentanti delle
forze autonomiste, perché i padri putativi della Stella Alpina in
quel momento erano all'opposizione, le forze che hanno deciso
l'acquisto... me lo ricordo perfettamente, perché anche io sono
vecchietto, lavoravo già presso un Assessorato dell'Amministrazione
regionale che allora aveva la competenza, fra le altre cose,
all'energia, ed era gestito da un Assessore di una forza nazionale
della quale nessuno fa più il nome, perché, purtroppo per loro,
sono decaduti a seguito delle ultime elezioni... però la Gauche
Valdôtaine allora era presente in maggioranza e ha proceduto con
l'acquisto, pur non avendo forse questa visione rigorosamente
regionalista.
Tutti abbiamo dato atto del merito di questi nostri predecessori
che, in modo oculato - sia maggioranza che minoranza, se non ho
capito male - hanno riconosciuto il fatto di aver fatto una buona
cosa. Adesso la Giunta dice: "No, però sono cambiate le cose,
dobbiamo cambiare abito, è ora di rivedersi. Noi stessi - è stato
detto - abbiamo capito, grazie al confronto con gli esperti, che
era il caso di sciogliere CVA dal vincolo della legge n. 20 e lo
abbiamo fatto immediatamente". Forse le tempistiche non vi sono
chiare, ma lo scioglimento di CVA dalla legge n. 20 è stato fatto
dallo stesso Consiglio che ha istituto la Commissione, quindi gli
esperti che avremmo sentito erano solamente il professor Florenzano
fino a quel momento. Se poi ci siamo sentiti cautelati e
rasserenati dagli esperti che abbiamo sentito dopo averlo fatto,
sì, è vero, ma non possiamo dire che abbiamo deciso le nostre
giravolte a seguito dei pareri degli esperti e dell'approfondimento
con gli esperti, perché non li avevamo ancora sentiti! Noi stessi
abbiamo ancora delle perplessità nei confronti di questa soluzione,
che è stata presentata come un: "Finalmente, c'è di nuovo la
centralità del Consiglio su questo argomento". Non è andata così.
La soppressione del vincolo della legge n. 20 nei confronti di CVA
è stata fatta con la legge di bilancio, con voto di fiducia deciso
da una maggioranza che si era insediata da una ventina di giorni e
senza grande dibattito o discussione, né in Commissione, né in
Aula. Quindi, sulla scorta di questa opzione, dell'opportunità
presentata con questa risoluzione, di almeno approfondire il merito
dei nostri padri istituzionali che si sono presi la briga di
crearci una dote che è stata citata dall'Assessore Viérin come una
dote economica, ma che non era solo una dote economica... se
andiamo a guardarci i primi bilanci di CVA, nella
mission
di
CVA c'erano tutti altri obiettivi rispetto a quelli che sta
perseguendo, invece, questa maggioranza che sta secondo noi,
realizzando un parricidio.
Come Movimento 5 Stelle, pur non essendo fra i proponenti di
questa risoluzione - perché non ci è stato proposto di firmarla -
riconosciamo la validità della stessa per un argomento importante
come la vendita di quote di CVA. Non sto parlando di vendita delle
acque, sto parlando solo di vendita della società che ha in mano le
dighe, le centrali, le condotte, tutte le reti di distribuzione e
la concessione sulle acque, la concessione su derivazioni che
interessano il 58 percento dei corsi d'acqua della Valle d'Aosta.
Sì, sì, non stiamo vendendo le acque, però la possibilità di farci
quello che vorremo e quello che sognavano i nostri padri, se
andiamo in quotazione, ci sarà preclusa.
Pertanto questo impegno nei confronti del Governo regionale, di
voler approfondire un po' di più, prendendosi il tempo e il modo di
presentare la questione in Commissione affinché possa essere fatta
non solo un'audizione, ma un reale dibattito sul futuro di CVA, che
questa volta speriamo costruttivo, trova il favore della nostra
forza.
Presidente -
Altre richieste? Ha chiesto la parola il
collega Marquis.
Marquis (SA) -
Due considerazioni su questa risoluzione.
Sostanzialmente la proposta è quella di mantenere l'assetto
societario inalterato. Credo che una tale proposta non possa essere
condivisibile, perché mi sembra che l'unica cosa emersa in modo
molto chiaro è che occorre superare le difficoltà che ci sono oggi
e quindi che bisogna fare qualcosa. Se poi è la soluzione A o la
soluzione B, questo è ancora un altro discorso, ma stare fermi mi
sembra una posizione quasi suicida.
Quanto alla differenziazione della
mission
, di cui ho
sentito parlare rispetto all'originaria, mi risulta che la
mission
fosse quella di produrre energia rinnovabile in
particolare, ed è quello di cui si sta occupando la società. Ora io
mi chiedo: voi conoscete delle aziende che nell'arco di vent'anni
non hanno cambiato i prodotti che non hanno fatto della
diversificazione? Sono tutte aziende fallite. Tutte le aziende
devono innovare, devono seguire le richieste del mercato, devono
evolvere i loro prodotti. Nell'ambito energetico bisogna avere la
flessibilità per cogliere quali sono le esigenze attuali. Credo che
nella discussione è emerso da parte di tanti che ci sia la
necessità di andare verso la transizione energetica. La transizione
energetica non è possibile in questo momento e a queste condizioni,
perché la norma lo impedisce. Se poi viene detto che si può provare
a fare una norma di attuazione che bypassi la Madia - com'è stato
detto stamattina dal collega Gerandin -, che è una scommessa, io
credo che non possiamo vivere di azzardo sulla gestione di questa
società. Ritengo che dobbiamo pensare a dei passi concreti, a
quelli che ci danno delle certezze. Le uniche certezze che ci sono
è che bisogna fare qualcosa per fare uscire la società da questa
situazione di difficoltà.
Pertanto riteniamo che non possa essere accettata questa
proposta che è stata descritta.
Presidente -
La parola al collega Aggravi.
Aggravi (LEGA VDA) -
Intervengo stimolato un po' dai vari
interventi e soprattutto per fare una duplice precisazione.
Mi spiace per la collega Minelli che - come giustamente ha detto
- è sempre molto attenta e si riascolta gli interventi altrui, ma
questa mattina ho cercato di esplicitare la
ratio
del perché
sono state presentate tutte queste risoluzioni dai nostri due
gruppi.
L'intenzione era quella di andare... poi leggerò anche bene
l'impegnativa della risoluzione, perché l'impegnativa è funzionale
ad una valutazione e ad un'analisi di uno degli scenari e ognuna è
stata costruita così. Non c'è un discorso di mantenimento. In
questo caso è una precisazione anche rispetto a quello che diceva
il collega Marquis: si "
Impegna il Governo regionale per il
tramite di Finaosta
" - mi spiace, collega Minelli, ma fino a
prova contraria, la certezza che Finaosta controlla CVA ancora
adesso... è la mamma che deve agire su indicazione della nonna,
mettiamola così - "
a valutare l'eventualità di mantenere
l'assetto partecipativo della società inalterato analizzandone,
oltre agli aspetti giuridici già in gran parte trattati all'interno
della Relazione conclusiva, gli impatti in termini organizzativi e
di spesa e a fornire tale aggiornamento alla Commissione
competente
", perché si riteneva che, mantenendo nello scenario
l'assetto inalterato, bisognava valutare i costi e le ricadute,
soprattutto le inefficienze ed eventuali criticità del mantenere
l'azionariato pubblico, che è la vera discriminante rispetto ad
altri scenari dove eventualmente bisogna andare a valutare altri
tipi di fattori. Si rimanda questo punto alla Commissione
competente perché, che lo si voglia o no, la Commissione speciale
ha terminato i suoi lavori: "
a produrre una relazione dedicata
al cui interno siano ricondotte le valutazioni e le risultanze di
cui al punto precedente relativa al mantenimento dell'assetto
societario come interamente pubblico
".
La volontà di ciascuna risoluzione - e lo dico a beneficio di
tutti quanti -, tranne ovviamente quella dell'interpello alla Corte
dei Conti in cui nessuno ha chiesto di promuovere denunce o
quant'altro - è proprio quella di fornire per ognuna gli elementi
di dettaglio e di approfondimento che, a nostro giudizio, come
abbiamo detto, all'interno della relazione non ci sono e, se
vogliamo, va anche in linea con le osservazioni che come minoranza
sono state condivise. La scelta di trattare più risoluzioni era
anche funzionale ad una trattazione in cui ognuno, secondo le
proprie sensibilità, andava ad appoggiare uno scenario piuttosto
che un altro, perché inserire in un'unica risoluzione tutti gli
scenari poteva limitare la discussione. L'intenzione era pertanto
questa. Non ci sono forzature riguardo ad una strada piuttosto che
l'altra. L'obiettivo è quello di andare a valutare ed approfondire
le valutazioni proprio in linea con quello che abbiamo detto
stamattina
à tour de
rôle
cercando di andare
appunto a fornire quegli elementi che oggi non ci sono e che, a
nostro giudizio, il socio ha la necessità di avere per poter
prendere una libera, chiara e coerente decisione.
Presidente -
Altri? Se non ci sono altre richieste,
chiudiamo la discussione generale. Passiamo alle repliche e alle
dichiarazioni di voto. La parola al collega Cognetta.
Cognetta (MOUV') -
Brevemente, per dichiarazione di
voto.
Ne approfitto anche per rispondere alla giusta curiosità che ha
il collega Nogara rispetto al perché, oltre a quanto detto dal
collega Aggravi, sono state presentate queste risoluzioni. In
Commissione c'è stato un momento, nell'ambito dell'audizione del
dottor Dallocchio, proprio all'inizio dell'audizione, dove
chiedemmo - in particolare io chiesi - di ascoltare anche le
aziende che in qualche modo avevano mostrato un interesse. Le
chiesi: "Per cortesia, Presidente, possiamo anche sentire loro?
Almeno per capire di che si tratta" e lei mi disse: "No, questa
Commissione si occupa della parte relativa alla quotazione". Ora,
siccome nel tempo - vale a dire in questi tre mesi - ho ascoltato
quello che è successo, ho parlato con i colleghi presenti nei vari
momenti in Commissione, e poi anche un po' per l'esperienza che ho
delle Commissioni all'interno di quest'Aula, a me sembra - ma non
l'ho detto solo io, mi sembra lo abbiano detto tutti - che quella
Commissione è stata indirizzata verso un solo scenario: la
quotazione. Detto ciò, mi sembrava opportuno approfondire tutti gli
scenari e da qui derivano le richieste di queste risoluzioni che
permettono di approfondirli. Punto, basta, fine, questo è!
Noi voteremo quindi ovviamente questa risoluzione che, ripeto,
non pone nessuna decisione in capo a nessuno: chiede semplicemente
di approfondire uno scenario, uno dei tanti, perché ce ne sono
tante di possibilità. Come ho detto nel mio intervento durante
questa giornata molto breve, per prendere le decisioni bisogna
avere tutti gli elementi disponibili e possibili in mano. Qui si
chiede semplicemente di approfondire gli scenari. Gli scenari
possono poi essere condivisi o non condivisi, ci possono piacere o
non ci possono piacere. Esprimeremo tutti quanti liberamente - per
fortuna ancora, per quanto mi riguarda - l'aspetto favorevole ad
uno scenario rispetto ad un altro. Io sono ancora libero di dire
cosa mi piace e cosa non mi piace, cosa voto e cosa non voto, ma
vorrei, prima di esprimermi, avere contezza di tutti i dati che
posso ricevere e che voglio avere a disposizione. Tutto qui.
Presidente -
Altri? Ci sono altre richieste di
intervento? La parola al Presidente Fosson.
Fosson (GM) -
A nome del Governo e della maggioranza
affermo che ci asterremo su tutte le risoluzioni, tranne su quella
chiaramente presentata dalla maggioranza.
Il percorso che doveva portare ad un indirizzo del Consiglio di
scelta politica ci sembra che sia stato ampiamente sviluppato,
prima in Commissione speciale e, oggi, in Aula. Questo comunque -
come è stato detto anche dall'ultimo intervento - è un atto di
indirizzo e, alla luce del dibattito odierno, nell'
iter
di
formazione della legge, ci sarà spazio per tutte le verifiche di
legittimità sulla fondatezza e la validità della scelta di
indirizzo oggi compiuta, legge che appunto avrà i suoi passaggi sia
in Commissione che in Consiglio.
Presidente -
Altri? Se non ci sono altre richieste di
intervento, possiamo mettere in votazione la risoluzione n. 1,
colleghi. Apriamo la votazione. Possiamo chiudere la votazione. La
votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Abbiamo ancora il tempo per affrontare la risoluzione n. 2
presentata da LEGA e MOUV'. Chi intende illustrarla? La parola al
collega Aggravi.
Aggravi (LEGA VDA) -
Proprio come abbiamo detto in
precedenza, questa risoluzione ha nella sua impegnativa quella di
impegnare il Governo regionale e, appunto, Finaosta "
ad
aggiornare le valutazioni fatte in sede di avvio del processo di
quotazione tenendo conto dell'evoluzione dei conti della società,
del settore di riferimento e dell'appetibilità finanziaria della
società sul mercato dei capitali allo stato attuale e a fornire
tale aggiornamento alla Commissione competente
" e, a
quest'ultima, "
a produrre una relazione dedicata al cui interno
siano ricondotte le valutazioni e le risultanze di cui al punto
precedente relativa al processo di quotazione in Borsa della
società
".
L'obiettivo, come vedete, non è quello di prendere alcuna
decisione, ma - in linea con quanto già detto e ripetuto in questa
giornata - quello di fornire tutti gli elementi necessari al socio,
in questo caso aggiornati, perché comunque qualcosa era già stato
prodotto, al fine di poter avere una situazione attuale dei numeri
oggetto del contendere e di una potenziale quotazione in Borsa,
proprio per valutare questo scenario rispetto agli altri. Penso che
non mi dilungherò ulteriormente, perché comunque abbiamo già avuto
modo di discutere ampiamente dei motivi, del perché chiediamo e
suggeriamo a tutti i colleghi di avere non soltanto ulteriori
informazioni come ha detto nel suo intervento il Presidente Fosson
- è vero, sì, di dati ne abbiamo tanti -, ma quello che chiediamo
qui non sono dei semplici dati, sono delle valutazioni chiare e
definitive di questo e di altri scenari che possono essere utili e
fondamentali per prendere una decisione di senno.
Presidente -
Apriamo la discussione generale. Chi intende
prendere la parola? Non c'è nessuna richiesta di intervento.
Chiudiamo la discussione generale. Qualcuno intende intervenire in
replica o per dichiarazione di voto? La parola alla collega
Pulz.
Pulz (ADU VDA) -
Solo per la dichiarazione di voto.
Noi votiamo contro, perché non vogliamo perdere ulteriore tempo
per analizzare soluzioni che comunque riteniamo contrarie, come
abbiamo già detto, agli interessi della comunità valdostana, anche
perché in Commissione speciale - riprendo solo l'idea di fondo -
più di un esperto ci ha dimostrato, con tanto di tabelle molto
chiare e proiettate, che l'incasso immediato derivante dalla
vendita di una parte delle azioni nel lungo periodo può facilmente
portare ad un mancato guadagno, e proprio per le oscillazioni del
mercato. Voto contrario.
Presidente -
La parola alla collega Minelli.
Minelli (RC-AC) -
Anch'io per dichiarazione di voto.
Ringrazio il Consigliere Aggravi, che ha ripetuto quanto aveva
peraltro già detto questa mattina illustrando la
ratio
che
sottintende alle risoluzioni. Io continuo a credere che occorra a
questo punto essere molto chiari e quindi avere delle posizioni che
lo siano altrettanto. Ritengo, come ho già detto, che questo sia il
momento del posizionamento.
Il nostro posizionamento non va nella direzione di un
approfondimento di quello che può essere il processo di quotazione
in Borsa, cosa a cui noi siamo contrari; di conseguenza il voto
sarà negativo.
Presidente -
Ha chiesto la parola il collega Mossa.
Mossa (M5S) -
Penso che se io ho interesse ad aggiornare
le valutazioni di questa società, probabilmente potrei prendere
anche in considerazione la sua vendita o la sua quotazione. Visto
che noi siamo coerenti con la nostra linea di principio, che è
quella di mantenere la società in mano al pubblico, a noi queste
valutazioni al momento non interessano. Ci asterremo quindi da
questa votazione.
Presidente -
Possiamo mettere in votazione? La votazione
è aperta. Votate. Chiudiamo la votazione. La votazione è
chiusa.
Presenti: 35
Votanti: 13
Favorevoli: 10
Contrari: 3
Astenuti: 22 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Mossa,
Nasso, Nogara, Peinetti, Restano, Rini, Russo, Testolin, Vesan,
Viérin)
Il Consiglio non approva.
Passiamo quindi alla risoluzione n. 3. La parola, per
l'illustrazione, al collega Lucianaz.
Lucianaz (LEGA VDA) -
A me l'illustrazione della
risoluzione nella quale invitiamo il Consiglio regionale tutto
quanto (leggo): "
Impegna il Governo regionale per il tramite di
Finaosta
", com'è specificato prima, "
a valutare
l'eventualità di sviluppare un nuovo assetto societario per il
gruppo CVA all'interno del quale poter individuare una società che
possa essere oggetto di assegnazione delle concessioni "dirette"
per lo sfruttamento pubblico delle acque a seguito dell'evoluzione
normativa di riferimento (i.e. norma di attuazione), e a fornire
tale aggiornamento alla Commissione competente
" e poi la
Commissione competente "
a produrre una relazione dedicata al cui
interno siano ricondotte le valutazioni e le risultanze di cui al
punto precedente relative ad altre forme societarie
". Tralascio
tutto il preambolo.
In breve, la presenza del professor Damiano Florenzano - e qua
devo ringraziare a nome di tutta la Valle d'Aosta il collega Luboz,
che si è impegnato per cercarlo, per invitarlo e immagino anche per
pagargli il viaggio, visto che la Regione non lo fa - che comunque
ci ha aperto un mondo, direi un universo. Prima si trattava della
classica decisione su "quotazione sì" o "quotazione no".
L'audizione del professor Florenzano, però, ci ha permesso di avere
una visione molto più ampia e, tra queste, alcune soluzioni che io
non ho trovato nella relazione presentata dalla Commissione
speciale. Intenderei parlarvene brevemente.
La prima soluzione è l'azionariato popolare: potrebbe essere
quella per cui, pur cedendo una minima quota parte del capitale
societario - che mi pare sia di poche percentuali -, la proprietà
rimarrebbe comunque sempre in mano ai valdostani. Immagino che in
questo caso l'impegno finanziario non sarebbe proibitivo per i
sottoscrittori, mentre corrisponderebbe alla certezza di incassare
immediatamente il corrispettivo. In un certo senso si salderebbe
ancora di più il rapporto dell'azionista con l'azienda valdostana.
Ripeto: in Commissione di questo non se ne è parlato. Attendo che
qualcuno della maggioranza o della Commissione speciale mi
illustri, visto che era questo il luogo preposto per la
discussione.
Secondo punto: la società mista, che è materia più tosta. Per
dirlo il dottor Cantamessa... (cito): "
Cosa sia la famosa
società mista io faccio fatica a capirlo e chiunque abbia
consultato fa un po' fatica a capirlo. La parte privata è stata
assegnata
- qui si riferisce, invece, all'eventuale quotazione
-
con un meccanismo equivalente a gara. Quindi mi sono messo sul
mercato. Chi voleva comprare le azioni se l'è comprate
". Non
penso che sia esattamente così. Anche il professor Florenzano ne ha
parlato in modo diffuso della società mista. In Commissione non si
è dibattuto neppure di questo argomento - anzi, che io sappia non
vi è stato il minimo accenno - e in questo caso si metterebbe a
gara, se ho capito bene, non tanto la concessione che verrebbe
assegnata direttamente alla società mista, bensì l'aggiudicazione
delle quote al socio privato di minoranza. In tal caso sarebbe una
garanzia che la CVA, ad esempio, continuerebbe la propria gestione
delle derivazioni, ma con capitale non più interamente pubblico,
bensì con una quota parte del privato che si è aggiudicato la gara.
Spero che qualcuno mi possa dare una mano, se è questa
l'interpretazione giusta.
Terza ipotesi: la società
in house
. Qui in Valle abbiamo
ad esempio l'INVA e sappiamo più o meno a cosa ci riferiamo, le
criticità che può avere l'INVA. È comunque un assetto societario
che non è sconosciuto ai più ed è un sistema che funziona. Si
potrebbe ipotizzare ad esempio una seconda società, definiamola
"CVA bis". Quindi, oltre alla società di mercato, se eventualmente
volessimo svilupparla, si ipotizza una società che si occupi però
della produzione destinata all'approvvigionamento di tutte le
strutture pubbliche e delle società pubbliche partecipate; insomma,
una "società di servizi". Io non ho idea di quanto possa incidere
effettivamente questa scelta sui conti pubblici, ma è certo che la
gestione in proprio, rispetto ad una S.p.A. quotata con tutte le
sue regole di mercato, sarebbe molto più flessibile ed
economicamente vantaggiosa. Pensiamo alle strutture pubbliche, agli
enti locali, all'illuminazione pubblica, a certi impianti di
risalita e, in futuro - perché no? - all'elettrificazione delle
linee ferroviarie, alla ricerca a livello didattico, eccetera,
proprio nell'ottica del
carbon free
, della mobilità
sostenibile e del futuro che vedrà sempre più impegnati, credo, sul
campo dell'energia idroelettrica, dell'energie rinnovabili.
Tralascio il resto.
Parliamo di qualche cifra. Abbiamo appreso che circa il 90
percento della produzione idroelettrica viene esportata dalla
Valle, quindi non sono certo i chilowatt che ci mancano. In
audizione il dottor De Girolamo ci ha parlato di una produzione CVA
di circa tre chilowattora e quattro e mezzo li vende, quindi sette
chilowattora e mezza. La Valle d'Aosta intera attualmente ne
consumerebbe di idroelettrico lo 0,7-0,8. Se ci mettessimo anche il
riscaldamento e la
mobility
, si arriverebbe a un 2,5 secondo
quanto ci ha detto. Avremmo quindi tutto lo spazio e tutta
l'energia che ci servirebbe anche per occuparci di mercato. Non
dimentichiamoci le esternalità negative che comunque ci passano
sulla testa e del ritorno economico che, a mio avviso, i valdostani
non hanno. Va bene che il collega Marquis parli di interesse futuro
per gli operatori economici, ma io trovo che gli operatori
economici valdostani paghino la bolletta in modo esagerato. Altro
che fare i
bon de force
o i
bon de chauffage
! Qui il
problema è che i consumatori, le utenze paghino decisamente meno la
loro bolletta. Anche il professor Dallocchio ci ha parlato di
in
house
, ma non c'è traccia nella relazione. In poche parole, se
posso rubare ancora un minuto, lui ci dice che l'ente pubblico in
qualsiasi momento può avocare a sé - naturalmente posto che la
scadenza delle concessioni glielo consenta - l'esercizio di un
certo tipo di attività che al pubblico sia destinata. Pertanto è
questione di volontà di scelte. L'ultimo accenno era sulle
local
energy communities
, una pubblicità interessante per i
consumatori valdostani. Avrei voluto approfondirla, ma in
Commissione non si è fatto neppure questo. Ecco perché, signori del
Governo, vi dico che critichiamo il modo con cui la Commissione ha
condotto e terminato i lavori, benché voi esaltiate questo
aspetto.
Presidente -
Apriamo la discussione generale. Ci sono
richieste di intervento? Ha chiesto la parola il collega
Marquis.
Marquis (SA) -
Questa iniziativa è interessante, perché
sostanzialmente si pone un po' il problema del rilascio delle
concessioni per le grandi derivazioni e quando si arriva a loro
scadenza. Pertanto, dalla riflessione che è stata fatta dal
relatore, si dice: proviamo a trovare la soluzione di disegnare un
sistema che ci possa garantire per l'affidamento delle concessioni
a CVA.
Il decreto Bersani è stato innovato attraverso il "decreto
semplificazione", il quale, all'articolo 1bis, sostanzialmente dice
che allo scadere delle concessioni le Regioni devono fare una
verifica su qual è l'interesse prevalente dell'uso delle acque,
perché prima viene l'interesse ad uso umano, ad uso irriguo e, in
ultimo, alla valorizzazione idroelettrica. Una volta fatta questa
valutazione, se si decide di mettere in concessione le relative
centrali per lo sfruttamento, si deve procedere attraverso una gara
pubblica o attraverso una società mista o mediante forme di
partenariato. Questo è quello che dice il decreto
semplificazione.
Il decreto semplificazione, purtroppo, è stato impugnato dalla
Comunità europea e nell'ultima audizione ci è stato detto, proprio
per queste ragioni, che si corre il rischio che questa procedura ad
infrazione che è stata aperta possa durare anche un paio di anni,
due anni e mezzo per trovare risoluzione a questo problema. Tra
l'altro noi eravamo abbastanza ottimisti sulla base di questo
decreto, perché sostanzialmente aveva già recepito le soluzioni
introdotte nello Statuto del Trentino-Alto Adige con la modifica
del loro articolo 13. La Comunità europea ha impugnato anche quello
Statuto, quindi allo stato attuale noi non abbiamo un quadro di
riferimento chiaro per poter addivenire alla soluzione del
problema. Noi abbiamo una relativa urgenza di trovare questa
soluzione, perché è vero che scadono nel 2029, ma la norma dice che
cinque anni prima bisogna attivare le procedure e il 2024 non è
così distante. Proprio per questa ragione bisogna andare avanti con
il percorso della norma di attuazione, anche se a mio avviso sarà
difficile arrivare in tempi brevi a una soluzione di questo
problema, perché immagino che lo Stato, avendo una procedura aperta
con la Comunità europea alla quale deve sottostare a livello di
principi generali, non credo che possa prendersi degli impegni con
le Regioni. Quello che possiamo auspicare in questo momento è che a
livello statale venga nel più breve tempo possibile risolto il
problema; nel frattempo occorre attivare il rapporto con lo Stato
attraverso la Commissione paritetica, per definire una norma che ci
possa consentire di risolvere il problema. Sarà solo in quel
momento che potremo individuare qual è la linea di azione.
Oggi la proposta non può essere recepita, perché non è fondata
su un quadro di riferimento legislativo che sia attualmente
disponibile.
Presidente -
Altri? La parola al collega Vesan.
Vesan (M5S) -
Questa proposta dei gruppi di LEGA e di
MOUV' impegna il Governo regionale a valutare l'eventualità di
sviluppare un nuovo assetto societario per il gruppo CVA,
all'interno del quale poter individuare una società che possa
essere oggetto di assegnazione delle concessioni: questo è uno dei
grandi temi di cui si è discusso relativamente a CVA. In realtà il
discorso iniziale era addirittura che bisognava assolutamente
quotare in Borsa CVA, perché era l'unica possibilità che avevamo di
poter partecipare alla gara per le concessioni. Nel frattempo il
quadro normativo sulle concessioni ha avuto un'evoluzione: c'è
stato il decreto semplificazione e lo stesso è stato impugnato.
Siamo quindi in una situazione, per quello che riguarda il
rilascio della concessione, di assoluta incertezza. Come ha appena
riconosciuto il collega Marquis, siamo in una situazione in cui noi
stessi non sappiamo se nel 2029, a scadenza della concessione, si
potrà arrivare ad una proroga, perché la situazione è ancora
incerta, non si sa se si dovrà procedere con una gara, se si potrà
fare una concessione diretta e chi potranno essere gli affidatari
di questa concessione. Non lo sappiamo, perché il quadro normativo
è molto vago. Non l'ho dichiarato io, l'hanno dichiarato tutti
coloro che hanno parlato in quest'Aula e quasi tutti gli esperti
che hanno affrontato il tema del rilascio delle concessioni. Sulla
scorta di questo, noi intanto facciamo un primo passo, che è:
"Quotiamola in Borsa", ma se poi viene fuori la possibilità di fare
l'affido diretto ad una società interamente pubblica, ciao! Ci
perdiamo CVA, ci perdiamo le acque e dobbiamo metterlo in gara per
regalarlo a Iren.
È importante secondo noi questa mozione perché ci permette di
valutare differenti assetti societari. Noi in realtà preferiamo
l'acqua pubblica, è una delle stelle del nostro Movimento. Vorremmo
tanto che tutti i cittadini valdostani gestissero insieme le
proprie acque, sia dal punto di vista dello sfruttamento per il
servizio idrico integrato, ma anche per quello che riguarda
l'utilizzarle a fini energetici, espressamente com'è previsto dal
nostro Statuto. Però ci sarebbe piaciuto tantissimo poter valutare
anche un assetto societario in cui una quota - naturalmente di
minoranza - fosse assegnata ai privati cittadini valdostani. Il
professor Dallocchio ha detto che l'assegnazione di quote
retail
non poteva superare l'1-l'1,5 percento del totale
quotato: questo sì, in regime di quotazione, ma fintanto che CVA è
completamente nostra noi potremmo cedere ai valdostani con il
vincolo della residenza, con il vincolo che devono essere persone
fisiche, con il fatto che manteniamo un interesse sul territorio a
chi avrà in mano le quote di proprietà del CVA. Questa soluzione,
questo sviluppo societario rispetto all'interamente pubblico
incontrerebbe il nostro favore e ci sarebbe piaciuto poter
approfondire questa soluzione, ma il tempo per farlo non c'è stato
e gli esperti con cui potersi confrontare non sono stati trovati.
Secondo noi, il fatto di proseguire nell'informarsi su strade
alternative di questo tipo, quindi su strade che garantiscano che
chi si occuperà delle concessioni idroelettriche sarà qualcuno che
avrà ancora a cuore il futuro della nostra regione è positivo,
mentre la quotazione in Borsa al miglior offerente o qualunque
altra soluzione destinata alla vendita, a qualcuno che prenderà le
nostre concessioni come soldi, come investimento e non come una
parte di sé e della propria vita, come noi valdostani sentiamo le
nostre acque, questo, invece, non incontra il nostro favore.
Presidente -
La parola al collega Gerandin.
Gerandin (MOUV') -
In tutta sincerità pensavo che questa
risoluzione avrebbe quantomeno solleticato l'interesse di questa
maggioranza. Lo dico perché, se davvero si pensa - come avete
scritto nella vostra risoluzione - di provare a mettere in piedi un
percorso relativo al rinnovo delle concessioni che scadranno nel
2029, e se si procede ad una quotazione in Borsa
tout court
come avete lanciato l'idea, sono assolutamente d'accordo con il
collega Vesan. Se si lancia una quotazione in Borsa e non si valuta
neanche il discorso dello sdoppiamento della società tra produzione
ed eventualmente vendita, significa che il primo punto della vostra
risoluzione è un punto di facciata, perché avete già abdicato a
priori ad avere ogni tipo di possibilità di proroga della
concessione. È palese questa cosa.
Non è pensabile di portare a casa una norma di attuazione che,
con tutte le difficoltà del caso - peraltro già manifestate anche
dal collega Marquis - vada nel senso di un rinnovo delle
concessioni se non hai una società interamente pubblica. Mai
porteremo a casa una norma di attuazione che non metta a gara un
rinnovo di concessioni dove c'è una parte quotata, una parte
privata! Io dico semplicemente che per questa maggioranza - che
comunque ha già in mente un percorso - poteva essere un'eventuale
soluzione B. Questa soluzione B, in sede di Paritetica,
eventualmente con una norma di attuazione, ci permetteva
eventualmente una possibilità di trattare e di dire: "Se proprio
devo quotare, quoto solo la parte vendita, ma la parte produzione
la tengo totalmente pubblica". Non volete votarla? Ne prendo atto,
però dal punto di vista mio personale, pur tra le mille difficoltà
con cui possa andare avanti questa norma di attuazione, la vedo
davvero difficile, se non si prende neanche in esame questo tipo di
soluzione andando diritto per un discorso di quotazione! Se non
altro provare ad aprire un tavolo che ci dia una qualche speranza
di portare a casa perlomeno la parte delle nuove concessioni!
Difficile sarà poi il discorso relativo al superamento della
Madia, ma su questo mi pare che in Commissione ci sia stata più che
qualche apertura. Ci è stato detto che è una norma che può essere
discussa con tutte le problematiche legate ai rapporti con
l'Europa, l'impugnativa e quant'altro. Precludere, a prescindere
dalla valutazione di uno scenario come questo, a noi pare davvero
inopportuno, perché questo significa che la decisione è già presa e
che il punto uno della vostra risoluzione è chiaramente puramente
uno
spot
, sapendo già a priori che non ci sarà alcun tipo di
possibilità di portare a casa una norma di attuazione in cui
addirittura io vado a rinnovare delle concessioni quando queste
sono esercitate o comunque verranno esercitate da una società che
non è pubblica, ma è mista pubblico-privata.
Presidente -
La parola alla collega Minelli.
Minelli (RC-AC) -
Sia il collega Vesan che il collega
Gerandin hanno illustrato in modo chiaro una posizione che su
questo aspetto è assolutamente comune anche a noi. Sviluppare un
nuovo assetto societario, creando all'interno una società che possa
sviluppare delle potenzialità attraverso una norma di attuazione, è
una cosa utile. Francamente anche noi siamo stupiti che questo
aspetto non venga preso in considerazione.
Si possono ipotizzare due società - cosa che ci è stata
evidenziata nelle audizioni -, però a nostro avviso il concetto va
capovolto rispetto a come è stato presentato. La CVA deve rimanere
totalmente pubblica e,
a latere
, si può creare una società
figlia, chiamiamola così, che abbia una partecipazione privata e
che interviene laddove la CVA madre, per chiamarla così, che vuole
fruire dei benefici della norma di attuazione, non può e non potrà
operare. Questo è uno scenario a nostro avviso da approfondire,
perché questa è un'opzione alternativa alla quotazione in Borsa. È
forse l'unica opzione, oltre a mantenere la CVA totalmente
pubblica, che si può prendere in considerazione.
Io tornerò in maniera dettagliata su questo tema quando verrà
illustrata la risoluzione di maggioranza, ma non so se questa cosa
è stata acquisita bene. Ha ragione il collega Gerandin, quando dice
che non ci può essere quotazione insieme a norma di attuazione:
sono due cose incompatibili, non esistono, non è possibile pensare
di fare una norma di attuazione per la CVA e poi pensare di
quotarla. Su questo mi riservo di intervenire ancora, ma non sono
due cose compatibili. Non esiste.
Il voto a questa risoluzione è pertanto un voto favorevole.
Presidente -
Altri? Chiudiamo la discussione generale.
Dichiarazione di voto? La parola al collega Marquis.
Marquis (SA) -
Intervengo per una precisazione a seguito
dell'intervento del collega Gerandin. Il collega Gerandin
sostanzialmente ha asserito che, qualora la società venisse
quotata, di fatto la Regione rinuncia alla possibilità di avere
un'assegnazione diretta delle concessioni al 2029. Collega
Gerandin, non so da dove le provengono tutte queste certezze, su
quale libro le legge. Io le posso solo dire una cosa: prima della
modifica del "decreto semplificazione", circolava una norma che
diceva che le concessioni in modo diretto potevano essere
rilasciate anche alle società
in house
, come dice lei. Il
problema è che quella norma è stata stralciata, perché contraria ai
principi della concorrenza che trattano il mercato, ma sono
principi di derivazione europea che sono scritti a caratteri
cubitali nel Piano integrato del clima e dell'energia, che è alla
discussione proprio in questi periodi e che la invito a leggere per
informarsi meglio.
Ritengo che in questa sede sia importante perlomeno dire le cose
come stanno, perché se cominciamo a fare della confusione alla fine
è ovvio che noi, i colleghi e i valdostani non sanno più in che
direzione stiamo andando; se invece l'obiettivo è quello di fare
caciara, credo che sia questa la strada giusta.
Per quanto concerne l'affermazione fatta dalla collega Minelli,
non esiste nessuna incompatibilità tra la predisposizione di una
norma di attuazione in tema di derivazione idrica e il percorso di
quotazione. Questo è un tema che abbiamo trattato in lungo e in
largo in tutte le audizioni che abbiamo avuto modo di portare
avanti in Commissione e nessuno dei soggetti auditi ha rilevato
questa incompatibilità, non ce l'ha neanche evidenziata il
professor Louvin, Presidente della Paritetica. Le assicuro che, da
qui a poco, avremo modo di vedere come potranno proseguire i lavori
e credo che potrà essere smentita in quel momento.
Presidente -
La parola alla collega Pulz per
dichiarazione di voto.
Pulz (ADU VDA) -
Noi votiamo a favore, ovviamente, perché
apprezziamo questa risoluzione e riteniamo giusto analizzare tutte
le soluzioni, tra cui eventualmente anche l'azionariato sociale;
soluzioni che, mantenendo in mani pubbliche CVA, consentono di
mantenere anche l'autonomia della comunità valdostana nei confronti
del mercato. Aggiungiamo che spesso ci capita, soprattutto
ultimamente, di sentirci più autonomi di molti autonomisti.
Presidente -
La parola al collega Gerandin.
Gerandin (MOUV') -
Collega Marquis, non è questione di
fare caciara. Io non ho assolutamente detto che sarà facile e
soprattutto ci siano certezze di portare a casa una norma di
attuazione sul rinnovo delle concessioni qualora la società sia
pubblica,
in house
. Io ho semplicemente detto che, se
abbiamo qualche possibilità da giocarci, e proprio sulla base della
normativa che diceva - che peraltro è stata messa poi in
discussione, ma certamente andrà riaperto un tavolo di trattative
con la Commissione europea -, sicuramente l'unica possibilità di
portarci a casa una norma di attuazione sul rinnovo in automatico
delle concessioni sarà - e magari avremo sicuramente poche
possibilità - quella di una società totalmente pubblica. Altrimenti
è una partita persa, e neanche da iniziare. La norma di attuazione
possiamo presentarla, discuterla, ne possiamo fare quello che
vogliamo, ma rimarrà un'iniziativa di facciata. Rimarrà
un'iniziativa
spot,
per giustificare in qualche maniera
altre scelte che in questo caso sono chiarissime. Non c'è dubbio su
qual è la scelta. È inutile iniziare con il punto uno dove si dice:
"Presenteremo la norma di attuazione sul rinnovo delle
concessioni", se l'idea è quella di dire: "Procedo alla quotazione
e poi chiedo di nuovo delle concessioni". In tutta sincerità, io,
almeno per quello che mi riguarda, non ho nessuna speranza che
portiate a casa assolutamente niente. Poi, per carità, nella
Paritetica si può presentare di tutto e di più, ci mancherebbe, ma
non è che presentandola venga in automatico recepita. Semplicemente
questo.
Ritengo e sono assolutamente convinto che in caso di società
pubblica
in house
ci siano molte più possibilità di portare
a casa qualcosa, rispetto a un percorso che vede già dei soci
privati, dove andremo davvero a rinnovare a soci privati delle
concessioni a cui io immagino tutto il mondo vorrebbe partecipare,
soprattutto se sono concessioni che rendono.
Presidente -
La parola alla collega Minelli.
Minelli (RC-AC) -
Per replicare al collega Marquis e per
completare quanto ho detto prima e che giustifica la dichiarazione
di voto.
La norma di attuazione potrà dire che la Regione Autonoma Valle
d'Aosta ha facoltà di disciplinare la modalità di utilizzo e di
assegnazione delle derivazioni di acqua, anche delle grandi
derivazioni idroelettriche, e che potrà anche concederle
direttamente senza gara, ma a una condizione dirimente: la
condizione è che questo avvenga per una società che rimane
interamente pubblica - che è un organo strumentale della Regione -
per perseguire una politica sociale. Non ci potranno essere regole
speciali determinate da una norma di attuazione per una società con
un capitale privato quotata in Borsa che opera come una concorrente
sul mercato. Non si possono fare delle agevolazioni ad una società
che deve essere in concorrenza con altre che operano sul mercato.
Questo deve essere chiaro, perché sono due cose opposte! Non si può
non dire questa cosa. Sono prospettive inconciliabili e se si dice
che non è così si fa un atto falso, perché non è vero.
Bisogna documentarsi. Non pretendo, come qualcuno ha detto, di
essere un tuttologo e di sapere le cose, però su questa questione
ho dovuto - come penso molte altre persone, perché non avevamo
competenza, forse qualcuno ne aveva, ma io no -studiare e ho
cercato di approfondire tale questione in modo particolare, perché
credo che la norma di attuazione sia l'unica strada che
ragionevolmente, consapevolmente e responsabilmente questo
Consiglio può adottare... Ma andatelo a vedere se non lo avete
capito, non so se ci si fa o si è, non lo so! Le due cose sono però
inconciliabili e se viene detto il contrario si dice una cosa
falsa. Bisogna andarlo a vedere. Io non sono così sicura che tutti
abbiano capito bene questa cosa, non ne sono sicura.
Presidente -
Altri? Se non ci sono altre richieste di
intervento, poniamo in votazione. Collega Marquis, prego.
Marquis (SA) -
Per fatto personale. Collega Minelli, lei
ha detto che ho detto delle cose false... Mi risulta così, mi
corregga se sbaglio...
Presidente -
Scusi, le do la parola per fatto personale
se c'è stato, ma se non c'è stato chiudiamo la discussione e
procediamo alla votazione. Procediamo alla votazione, colleghi.
Apriamo la votazione. Possiamo chiudere la votazione.
Presenti: 35
Votanti           
: 17
Favorevoli: 17
Astenuti: 18 (Baccega, Barocco, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Morelli, Nogara,
Peinetti, Restano, Rini, Testolin, Viérin)
Il Consiglio non approva.
Chiudiamo qui la seduta, che verrà riaggiornata a domani
mattina, alle ore 9:00.
---
La seduta termina alle ore 20:03.
