Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 4193 del 10 dicembre 2024 - Resoconto
OGGETTO N. 4193/XVI - Continuazione e chiusura della
discussione generale congiunta sulle relazioni della Sezione
regionale di controllo della Corte dei conti, sul D.L. n. 168
(Legge di stabilità regionale per il triennio 2025/2027) e sul D.L.
n. 169 (Bilancio di previsione finanziario per il triennio
2025-2027).
Bertin (Presidente) -
33 Consiglieri presenti,
riprendiamo i lavori.
Siamo sempre in discussione generale della legge di stabilità e
di bilancio. Altri Consiglieri vogliono intervenire in discussione
generale?
Si è prenotato il Consigliere Jordan, ne ha facoltà.
Jordan (UV) -
Il Defr, così come il bilancio, rappresenta
gli strumenti di programmazione delle attività amministrative di
questo Consiglio, di questa maggioranza.
Il primo ci restituisce - ed è stato oggetto di una lunga
discussione qualche Consiglio fa - una fotografia dello stato
attuale del sistema Valle d'Aosta, con dati e indicatori che sono
utili per comprendere bene il contesto nel quale operiamo e nel
quale dobbiamo definire la programmazione futura; il secondo, il
bilancio, definisce le azioni finanziarie collegate.
A mio - ma a nostro giudizio - il documento contabile è completo
ed esaustivo: affronta con serietà le tante problematiche presenti
ed evidenti a tutti.
Le risorse sono importanti e d'impatto, esse si traducono con
azioni pragmatiche, senza voli pindarici e fantasiosi, o
promettendo favole o cose impossibili.
Tutto questo lo si rileva nell'impostazione del bilancio,
un'impostazione che guarda al futuro, ma tutto questo è già stato
ben detto dal Presidente nella giornata di ieri.
Occorre, con l'opportuna trasparenza che deve contraddistinguere
anche l'attività di questa maggioranza e del Consiglio tutto,
evidenziare, tuttavia, che sono ancora tanti gli elementi di
criticità su cui dobbiamo concentrare le nostre energie. Un
bilancio, lo ribadisco, che inserisce delle risorse importanti in
tanti settori.
Rilevo con piacere che molte azioni sono frutto di
un'impostazione di tipo strutturale e prospettico, interventi che
ci consentono di definire una visione che questa maggioranza vuole
dare, ma riscontro, ancora troppo spesso, interventi di tipo spot,
la cui durata si esaurisce nell'anno, interventi che - se non
riproposti o se non inseriti in azioni a medio termine - rischiano
di vederne l'efficacia limitata.
Capisco e comprendo il periodo preelettorale e le relative
esigenze, ma questo non deve incidere sulle nostre scelte. Serve
confronto, serve condivisione. Sappiamo bene che agire in solitaria
non è mai positivo.
Facendo riferimento ai diversi settori del bilancio, che
indicherò, seppure in modo sommario, quali temi potrebbero, ad
esempio, essere sviluppati ulteriormente? Quali integrano quanto è
già previsto?
Rispetto al settore dell'istruzione: porre attenzione al
particolarismo valdostano come elemento caratterizzante la nostra
identità, come strumento di conoscenza del nostro contesto, come
strumento di valorizzazione culturale... ma anche una migliore
attività d'indirizzo e orientamento scolastico, assicurando ancora
di più il legame tra scuola e mondo del lavoro, in modo da meglio
indirizzare, soprattutto, prioritariamente, le scelte, governando
il processo e non subendolo o rincorrendolo.
Sulla sanità: dove è apprezzabile l'impegno dell'Assessore,
soprattutto in un'operazione verità, con coraggio politico che
evidenzia in tutte le occasioni; e non nasconde le difficoltà, ma,
soprattutto, indica quali sono le azioni che si possono fare e
quali al momento sono irrealizzabili. Lo fa cercando di fermare le
azioni di demagogia e populismo politico rispetto a un settore,
sanità e sociale, che, per la delicatezza che presenta, non
dovrebbe essere utilizzato ai fini strumentali, per avere delle
vetrine politiche. Si facciano azioni, dalla maggioranza e
dall'opposizione, ma si facciano per costruire, solo per costruire.
Ce n'è veramente bisogno. Su questo settore, oltre alle ingenti
risorse - che sono assicurate e non è sempre così negli altri
contesti regionali - occorre dare una migliore organizzazione, un
migliore funzionamento, una migliore strategia.
Mancano i medici, qui in valle come in tutte le regioni, così in
Francia e così in Svizzera. Questo è un dato di fatto. Allora si
valutino delle proposte importanti, magari anche coraggiose, per
far diventare la Valle d'Aosta attrattiva.
Si lavori, ne avevo parlato in Consiglio tempo fa, su una forte
valorizzazione dell'indennità di esclusività, già presente, ma
attualmente poco incisiva; un aumento di questa indennità di
esclusività che deve fare in modo che ci si occupi prioritariamente
della sanità pubblica, rispetto al sistema privato.
Ma, ancora, si lavori a un sistema complessivo e integrato del
welfare, con un'analisi su quale debba essere il migliore sistema
per gestire il sociale, integrando le misure, che fortunatamente
sono presenti, ma di cui non si conoscono in maniera complessiva i
benefici. Misure che si riscontrano utilizzate maggiormente in
territori in cui c'è la corsa a tutte le domande e alle
sovvenzioni, ma che hanno effetti ridotti in altri territori, dove,
per un certo senso di pudore, non si chiedono gli aiuti che
spetterebbero e, quindi, non si attuano certe politiche
sociali.
Così le politiche abitative: serve una riforma importante, il
sostegno è necessario, ma non a vita. Il mattone, inteso come casa,
non può essere la sola soluzione, deve essere affiancato in modo
efficace a politiche sociali integrate.
Cito la tutela dell'ambiente e del territorio, che è una nostra
prerogativa politica e lo dimostrano tutte le azioni e gli
strumenti di programmazione in atto. Territorio che deve essere
manutenuto e, per questo, servono interventi e risorse. Ambiente
che deve essere protetto e salvaguardato: credo che la nostra
Regione sia un esempio, in questo senso.
Ma anche ambiente, che deve essere in connessione con la
presenza dell'uomo, quindi un ambiente, un territorio, dove si
possa vivere tutto l'anno, dove si possa sviluppare, dove si possa
fare economia, con un'integrazione positiva, attuale e sinergica
tra ambiente e popolazione; integrazione che è diversa dalla
riserva indiana che qualcuno vorrebbe.
Territorio, che ha bisogno d'infrastrutture, e penso ai
trasporti, dove il piano che sarà oggetto di prossima discussione
sarà uno strumento che migliorerà in parte la situazione attuale;
ma anche viabilità: e sappiamo quanto il tema sia attuale, in
relazione agli eventi meteorologici e ai fenomeni naturali.
Ancora: rispetto alle direttrici stradali che devono essere
potenziate, penso all'attraversamento di Aosta in senso
longitudinale, con l'allungamento di via Paravera; oppure il tema
dell'attraversamento della Dora a Pont-Suaz, che è oggettivamente
una grande criticità. In questo caso, credo che sia necessario
immaginare un altro attraversamento a monte, forse da fare ancora
prima di quello ciclabile previsto in alto.
Sull'agricoltura: è positivo vedere risorse comunitarie
regionali che sono nella più parte dei casi aiuti indispensabili
per il comparto agricolo. Ma occorre fare di più: a fianco degli
aiuti occorre meglio definire strumenti di programmazione
pianificatori, strumenti che prescindano dalla durata della
legislatura.
Bene i contributi per gli impianti delle colture specializzate
ma, se mi riferisco alla viticoltura, è indispensabile che il
sistema regionale s'interroghi su dove sia meglio realizzare i
nuovi vigneti, e non parlo di aspetti urbanistici ma di dove
sviluppare certi vitigni piuttosto che altri. Mi riferisco alle
carte vocazionali necessarie, ma anche a definire un maggiore
sviluppo della superficie impiantata: quale sia il migliore sistema
di trasformazione, sostenendo gli investimenti delle cooperative
e/o dei privati.
Sul settore della zootecnia - il settore che più di tutti
necessità di aiuti, aiuti ma anche supporto - serve assistenza
tecnica, sono necessari aiuti per sostenere e supportare le scelte
d'investimento, per renderle più efficaci. Una maggiore e più
efficace sperimentazione, per innovare, per migliorare
l'azione.
Serve assolutamente un sostegno a realtà di territori dove le
difficoltà sono nettamente maggiori rispetto agli altri. Ci si deve
interrogare sul futuro della zootecnia.
Penso ancora ai territori dove l'inverno demografico colpisce
anche le aziende agricole, dove il legame tra agricoltura,
territorio e ambiente rischia di non essere più in equilibrio, con
il conseguente rischio d'instabilità idrogeologica, oltre ad avere
impatti negativi in termini d'immagine e di turismo. Sostegno
all'agricoltura e alla sua produttività, quindi, ma,
indirettamente, sostegno anche all'agricoltura in quanto sostiene
l'ambiente.
Sul turismo deve essere necessariamente avviata - e non si
aspetti la prossima legislatura - un'operazione d'integrazione
delle politiche turistiche. Integrazione all'interno
dell'amministrazione regionale, coordinando, migliorando l'azione
turistica che troviamo in molti Assessorati, come dei piccoli
orticelli che non sempre risultano efficaci, se visti da un ambito
più grande.
Ma anche dall'esterno del contesto regionale, parlo sempre di
turismo, vediamo iniziative di sostegno turistico anche di grande
impatto, che sono espletate da soggetti, partecipate o altro, che
hanno altre finalità istitutive.
Bene che siano in molti a fare e a sostenere il turismo, bene
che chi è deputato faccia turismo, ma lo si faccia in modo
coordinato. Questo solo ed esclusivamente per migliorarne
l'efficacia dell'azione.
Sulla riforma dell'amministrazione, intesa come procedimenti
amministrativi, è necessario che vengano studiate e avviate azioni
forti di informatizzazione. Non è facile eliminare adempimenti
amministrativi, ma è più facile, anzi, è doveroso, semplificarne
l'utilizzo. È doveroso mettere a disposizione i dati che in mille
rivoli sono già raccolti e disponibili, mettere in atto procedure
che supportino la gestione dell'informazione.
Lo stanno facendo grandi enti pubblici, lo stanno facendo grandi
società. Credo che le dimensioni della nostra regione possano
permetterci di fare un grande passo avanti in questo senso. Forse
si è fatto troppo poco, in questi anni.
Concludo riprendendo il tema della crisi demografica e della
natalità. Non dobbiamo banalizzare questo tema e nemmeno tentare di
risolverlo con qualche azione spot. La crisi demografica nasce da
ragioni sociologiche profonde, difficili da affrontare, e non basta
pensare agli incentivi, ma serve un importante ed efficace insieme
di azioni.
Azioni che devono, però, derivare da una molteplicità di
soggetti, che possono tutti dare un contributo in questo senso;
azioni attuate necessariamente in un'ottica coordinata, con uno
sviluppo in ordine temporale di media-lunga durata.
Si parta dal bilancio per definire queste politiche di lunga
durata. Politiche che siano di prospettiva, con una visione di un
futuro che inevitabilmente non deve coincidere con la scadenza
elettorale, ma deve essere in maggiore prospettiva, se vogliamo che
sia credibile e serio.
Sono necessarie azioni politiche, mi riferisco a tutto il
Consiglio, che siano di interesse generale, collettivo, anche
settoriale, ma non puntualmente indirizzate. In quest'ultimo anno
di legislatura la politica si interroghi ancora di più su quale sia
la Valle d'Aosta del futuro, su quali siano le azioni
programmatorie che possano veramente essere sviluppate per far
progredire e migliorare la qualità della nostra regione; questo lo
si può fare, ne sono convinto, esclusivamente attraverso dei
percorsi di confronto, attraverso percorsi di studio, di analisi,
solamente mettendo a sistema tutti gli strumenti di cui possiamo
disporre nella nostra regione, e non solo: penso agli enti, alle
amministrazioni, alle istituzioni, alle rappresentanze sindacali,
agli enti di ricerca e studio. Solo così facendo credo che si
possano realizzare politiche che poggino veramente su basi solide e
strutturate.
Presidente -
Consigliere Aggravi, ne ha facoltà.
Aggravi (RV) -
Ringrazio anche i colleghi per gli spunti
che sono sin qui arrivati nella discussione generale.
Come ho detto nella presentazione della relazione di minoranza,
mi sarei riservato d'intervenire anche in discussione generale per
fare qualche considerazione più di parte, più legata all'azione
politica del gruppo di Rassemblement Valdôtain.
Sicuramente quando si parla di bilancio, o comunque quando in
generale si parla di provvedimenti che mettono, nel bene o nel
male, in campo importanti risorse, c'è il gioco delle parti: da un
lato c'è il martello numerico di chi dice: "Abbiamo stanziato tot
risorse su questo capitolo, tot altre su questo capitolo, diamo
risposte", e quant'altro, e dall'altra parte c'è l'altro martello
che, giustamente, oltre magari a criticare alcuni stanziamenti,
come hanno fatto alcuni colleghi, può porre l'attenzione, invece,
sul fatto che poi l'effettività della spesa non si sia
concretizzata, quindi si è iniziato a parlare di avanzi, di
utilizzi e via discorrendo. Ovviamente da una parte e dall'altra si
cerca, giustamente, di avvalorare la propria posizione.
Io stesso nella relazione di minoranza ho cercato anche di dare
degli spunti in questo senso.
Mi si consenta una battuta ironica, penso che il Presidente
l'apprezzerà: il martello dei numeri ieri ha colpito molto forte,
io l'ho ascoltata molto attentamente, poi oggi abbiamo almeno
cercato di rispondere col martello del collega Lucianaz. Non ce ne
vogliate, ma abbiamo dovuto controbilanciare la forza dei numeri
che lei ieri ci ha rappresentato.
Riprenderò alcuni passaggi, anche più d'indirizzo generale
rispetto ad alcune cose che ha detto il Presidente ieri nella sua
relazione.
Abbiamo anche voluto, come gruppo, rispondere e cogliere la
suggestione, o meglio la sfida, del capogruppo dell'Union
Valdôtaine che, a chiusura del Documento di economia e finanza, in
sintesi ha detto: "È facile fare gli ordini del giorno, presentate
degli emendamenti". Noi ci abbiamo provato, abbiamo messo sul campo
dieci proposte, ovviamente non tutte necessitano di copertura, ma
io mi auguro che, al di là della condivisione, o meno, dei
contenuti di emendamento, lo dico verso tutti i gruppi, si voglia
comunque riconoscere e apprezzare lo sforzo e l'impegno che il
gruppo ha dato per cercare di avanzare delle proposte emendative
per intervenire su una serie di situazioni.
Mi collego a un passaggio che ha fatto poco fa il collega Jordan
e che in realtà anche ieri, indirettamente, su un altro punto, ha
fatto il Presidente: bisogna cercare di non generare troppe misure
spot, che iniziano e finiscono, che iniziano e non si sa dove
vadano. Questo lo dico anche nei confronti di quello che sta
succedendo nella discussione di un altro provvedimento a Roma.
Stamattina alcuni colleghi, giustamente, hanno riconosciuto
l'impegno delle loro forze nell'ambito del Governo romano,
relativamente a certi interventi, soprattutto in tema di
detassazione e defiscalizzazione.
Cosa vediamo, però? Vediamo che la riforma dell'Irpef viene
rinviata e, dall'altro lato, vediamo delle roboanti dichiarazioni
sull'Ires (quel 4% che manca) che dovrebbero essere finanziate con
l'ennesima - la semplifico, perché sappiamo di cosa parliamo -
tassa degli extra-profitti sulle assicurazioni e sugli enti
bancari; sappiamo però che, se non generano profitti, non generano
gettito.
Questo per dire che una risposta necessaria agli interventi spot
- o comunque a interventi che vengono messi in campo, questo ad
ogni livello - non può essere una contro-tassa o una tassa
collegata, ma deve esserci necessariamente un intervento
strutturale, che è molto più complesso e molto più difficile da
costruire.
Vero è - accetto la critica - che anche in alcuni nostri
emendamenti siamo dovuti andare, come hanno fatto anche altri
colleghi, a cercare delle risorse qua e là, anche a fronte delle
conoscenze e delle analisi che potevamo fare sui documenti di
bilancio.
Questo per dire che un lavoro più corale - e io ho apprezzato lo
sprone del collega Jordan nell'intervento di poco fa - ci deve
essere da una parte e dall'altra, per trovare delle soluzioni
strutturali. Se vogliamo creare delle politiche efficienti di
defiscalizzazione, per esempio, dobbiamo trovare le risorse in
maniera strutturale e non spot in un determinato periodo.
Quelle che noi oggi presentiamo e abbiamo messo sul tavolo della
discussione sono delle soluzioni che potrebbero essere finanziate
anche con delle coperture strutturali, e io penso anche che bisogna
comunque farlo adesso, anche se entriamo nell'ultimo anno "lordo"
di legislatura in termini di tempistiche, poiché non sono dodici
mesi, perché comunque bisogna provare anche a dare una continuità
all'amministrazione.
Io non condivido tanto il passaggio che in alcuni punti ha fatto
il Presidente secondo cui bisogna lasciare a chi verrà dopo certe
scelte, ma se condividessi tutto ovviamente non sarei da questa
parte dello steccato. Penso al tema dell'esenzione della prima
fascia dell'addizionale Irpef: è giusto far sì che alcune scelte
restino tali e restino soprattutto strutturali nel tempo.
Il nostro primo emendamento vuole essere un tentativo di
sostegno a una certa fascia di soggetti che presentano le proprie
dichiarazioni fiscali. Abbiamo proposto delle detrazioni a favore
di soggetti con figli fiscalmente a carico, entro l'età dei 16 anni
ed entro la fascia dei 28.000 euro.
Questa mattina qualche collega - ho ascoltato in particolare i
passaggi che ha fatto il collega Lavy - ha dato degli spunti sul
tema dell'andamento demografico, o comunque dell'evoluzione della
nostra società. Se noi guardiamo, ad esempio, la presenza di
soggetti passivi per quello che riguarda l'addizionale Irpef,
vediamo una cosa molto particolare: il 65% di chi paga
l'addizionale Irpef è concentrato al di sotto dei 28.000 euro.
Qualche anno fa era il 60% dei contribuenti. Questo vuol dire -
prendo spunto, se non erro, da quello che ha detto la collega
Guichardaz sulla classe media, anche se il termine "classe" è molto
marxista - che si sta schiacciando, da un certo punto di vista, la
capacità contributiva delle famiglie o dei singoli della nostra
regione. Di questo dobbiamo tenere conto, perché non è una
variabile di poco conto. Si guarda sempre a chi sono i Paperoni,
ultimamente avete letto sicuramente le notizie che dicono che ci
sarà un numero determinato di grandi ereditieri miliardari, però in
realtà, se andiamo a vedere la struttura fiscale della nostra
società, vediamo che si sta schiacciando sui redditi al di sotto di
certe soglie.
In tal senso che cosa nasconde questa variabile? Può nascondere
una perdita di capacità contributiva, di far fronte alle spese, e
per questo abbiamo voluto proporre non un contributo ma
l'inserimento di una detrazione di 200 euro per ogni figlio
minorenne, ovviamente in proporzione alle percentuali dei mesi di
carico. Qualcuno potrebbe dire che 200 euro sono pochi, 250 magari
sono meglio, io dico che, a volte, "Piuttosto che niente è meglio
piuttosto".
La Provincia autonoma di Bolzano applica dal 2011 una detrazione
di 252 euro, che quest'anno verrà rivista: è un primo tentativo per
proporre una soluzione che non va a redistribuire un contributo, ma
che non toglie risorse ai cittadini che fanno la dichiarazione.
Perché è importante anche questo: partecipare allo sforzo sociale
tramite il pagamento delle tasse.
Quello che volevo fornire come dato, però, è il fatto che questa
manovra, che tocca due annualità in particolare, perché si partirà
dal periodo di imposta 2025, quindi la dichiarazione dei redditi
2026, nel biennio impegna circa 4.827.000 che, sul quantum della
spesa, sono una cifra molto poco significativa. Siamo nell'intorno
dello 0,14-0,16% dell'intero ammontare della spesa.
Non voglio rubare il mestiere al collega Marquis, ma se pensiamo
al peso che aveva l'ultimo avanzo disponibile, di più di 294
milioni, penso che 4 milioni, o meglio, se li dividiamo in due, 2
milioni e mezzo sull'anno non siano sicuramente una grande cifra.
Forse per qualcuno, però, 200 euro in meno da pagare sono e
rappresentano una cifra importante.
L'altro emendamento guarda alle imprese. Abbiamo voluto cogliere
la sfida che è stata anche sollecitata da alcune forze sindacali
relativamente a una proposta, che abbiamo aggiustato sul quadro
normativo dell'Irap, quindi l'esenzione dell'imposta regionale
sulle attività produttive per quelle realtà che danno corso a
procedure di contrattazione secondaria.
La voglio spiegare in un certo termine. Questa proposta non
prende spunto solo da una misura che viene dalla Provincia autonoma
di Bolzano - loro sono tedeschi, hanno alzato l'aliquota e chi non
partecipa alla contrattazione secondaria finisce per pagare
l'aumento dell'aliquota, noi questo non lo abbiamo voluto proporre
- ma è una misura che vuole anche, in qualche modo, dare atto e
riconoscere una delle finalità con cui è stata concepita l'Alleanza
per il lavoro di qualità che, lo ricordo, io non ho firmato,
volutamente, e ho cercato di spiegarlo, non in contrapposizione con
questo documento, ma per spiegare che, almeno dal punto di vista
della nostra visione, c'era la necessità di avere anche chiare
quelle che potevano essere delle misure da mettere in campo.
Non abbiamo soltanto criticato, oggi abbiamo avuto l'occasione e
abbiamo messo a disposizione del Consiglio una proposta che potesse
rappresentare anche una risposta concreta a una nostra critica. Ci
auguriamo, al di là del posizionamento e del voto, che comunque
venga apprezzata.
Non mi dilungo su ulteriori emendamenti, abbiamo presentato e
presenteremo successivamente anche quelli legati al settore
sportivo e al turismo.
Mi concentro ancora solo su due.
Uno è la proposta d'inserire delle misure a favore del passaggio
generazionale dei settori dell'artigianato e dell'industria; non
abbiamo citato il commercio perché, come sappiamo, il commercio
necessita di un'importante riforma, dal punto di vista delle leggi
di riferimento. Anche in questo caso non è soltanto un problema
meramente economico o delle aziende, ma è sociale, demografico.
Abbiamo dei grossi problemi dal punto di vista dei passaggi
generazionali: una volta era per il fatto che qualcuno non
sceglieva la strada dei genitori nelle proprie attività economiche,
oggi qualcuno non ce la fa, o magari non ha neanche gli strumenti
per farlo. C'è la necessità di porre non tanto un freno, ma di dare
anche la possibilità e un sostegno a quel parente, quell'affine,
oppure quel dipendente che conosce bene l'azienda, per poter
subentrare e non portare avanti solo la storia economica di una
realtà produttiva, bensì anche un pezzo di Valle d'Aosta e, a
volte, anche di tradizione stessa.
L'ultimo emendamento che abbiamo presentato cerca di fare una
proposta alternativa rispetto a una serie di
querelle
, le
chiamerei così, che si stanno generando e si sono generate negli
ultimi tempi nell'ambito del Consiglio, delle Commissioni e anche
del mondo extra-consiliare. Proporremmo di modificare l'attuale
articolo 4 della legge 20/2016, in termini di trasparenza delle
società controllate dalla Regione.
Il quadro normativo di oggi è vago e ampio e dice
sostanzialmente, al comma 1, che le società controllate -
direttamente o indirettamente, dalla Regione - assicurano il
massimo livello di trasparenza secondo quanto previsto dalla
normativa statale vigente. Se c'è un obbligo dal punto di vista
della regolamentazione, sappiamo che c'è un mondo (soprattutto
quello delle società quotate, o che sono assimilate alle quotate)
che non ha soltanto delle norme da rispettare, ma può mettere in
campo anche degli istituti di altra natura, che sono considerati,
dal punto di vista della normativa - cito in particolare il
Regolamento emittenti e gli articoli 89-bis e 89-ter - forse più
inclini al mondo anglosassone.
Anche l'Italia stessa - con il Tuf all'articolo 126, credo, vado
a memoria e potrei sbagliare - richiama però a questi codici di
autodisciplina o di comportamento.
Noi abbiamo una capacità - non dico noi in Valle d'Aosta, ma in
Italia - di creare delle vie terze. Una volta il mondo si divideva
tra le società non quotate e le società quotate, noi abbiamo creato
anche quelle società che non sono quotate, cioè che non quotano sul
mercato strumenti partecipativi, quindi azioni, ma che quotano
degli strumenti su mercati regolamentati e quindi sono considerate
come le quotate. Perché il Tusp (Testo unico delle società
partecipate) fa questo, come sappiamo.
Benissimo, nessuno lo critica, però, se per le società quotate
sono definite e ci sono le possibilità di aderire a degli istituti
di maggior trasparenza e di autodisciplina, che le stesse società
si possono dare, perché similarmente, sempre con l'obiettivo di
meglio definire che cos'è trasparenza e che cosa sono i rapporti
con gli stakeholder e affini - poi vado un po' più nel dettaglio -
non far sì che ci sia questa possibilità anche da parte delle
società che eventualmente sono quotate o che hanno quotato
strumenti in mercati regolamentati a controllo pubblico, a
controllo della Regione autonoma Valle d'Aosta?
Lo dico in senso lato, perché potrebbero anche esserci più
casi.
In tal senso, questa proposta propone che le società
controllate, direttamente o indirettamente, dalla Regione, che
hanno emesso azioni quotate in mercati regolamentati, ovvero quelle
che hanno emesso strumenti finanziari diversi dalle azioni, quotati
in mercati regolamentati, sono tenute ad aderire a codici di
comportamento di autodisciplina in materia di governo societario,
di rapporti con gli organi di controllo e con gli azionisti,
promossi da gestori dei mercati regolamentari o associazioni di
categoria, o quant'altro.
Nel mondo anglosassone c'è un principio, che è ripreso dal Testo
unico della finanza ed è ripreso anche dagli articoli che ho
citato, che è quello del "comply or explain": cioè mi conformo,
oppure spiego perché non mi conformo, proprio per una maggior
trasparenza nei confronti non soltanto degli azionisti di
riferimento, ma anche dei terzi.
Cito uno dei codici, forse il codice di autodisciplina più
importante e più accreditato, che è quello di Borsa Italiana, che
in dieci articoli cerca di dare una serie di principi guida
sull'applicazione di questi principi.
Ce ne sono cinque, in particolare, che vorrei citarvi: quello
della nomina degli amministratori; quello della remunerazione degli
amministratori; quello del sistema di controllo interno e di
gestione dei rischi; quello dei rapporti col Collegio sindacale e
quello del rapporto con gli azionisti.
Se si va a regolamentare meglio, o ad auto-organizzarsi, tenete
addirittura conto che nel rapporto con gli azionisti addirittura il
primo criterio applicativo consiglia, o suggerisce, di identificare
un responsabile incaricato della gestione dei rapporti con gli
azionisti.
Vero è che stiamo parlando di società quotate, vero è che
bisogna probabilmente declinare come poterlo applicare, ma, se c'è
una via di mezzo, definita dal Testo unico delle società
partecipate, che crea una sorta di nuova categoria, non vedo perché
un codice di autodisciplina, che è adottato sostanzialmente dalla
stragrande maggioranza delle società quotate, se non tutte - da
quello che mi ricordo sono tutte - non possa essere declinato anche
in ottica di società assimilate a società quotate.
Questo nell'interesse di tutti e, prima di tutto,
dell'indipendenza e della trasparenza dell'azione di quella
società.
Ricordo che, in particolare, il tema della nomina degli
amministratori e della remunerazione degli amministratori io li
considero al basso, al di sotto della catena di comando di quella
società. Questo però poi lo dovrà definire, se passerà l'articolo o
un'altra forma, la stessa società, perché sta alla società
autodisciplinarsi e autoregolamentarsi.
Tra l'altro, in italiano il termine che usa il legislatore è
quello del codice di comportamento, che è derivato proprio dal
comportamento che si ha nei confronti degli azionisti. Così come un
altro dei principi è che il Consiglio di amministrazione delle
società e gli azionisti abbiano una buona comprensione dei ruoli
reciproci, ma è importante che la trasparenza ci sia.
È vero poi che nelle società quotate c'è la figura
dell'amministratore indipendente, che magari nelle società a
controllo pubblico può venire meno, però identificare le nomine
degli amministratori che hanno carattere di indipendenza può essere
una cosa buona e giusta e far bene a tutti, in particolare al
valore economico generato da una importantissima società quale può
essere quella magari non quotata, ma assimilata a una quotata, a
controllo pubblico.
Questi erano gli emendamenti su cui tenevo a sottolineare alcuni
passaggi, alcune questioni. Sicuramente ce ne sono tanti altri.
Negli ordini del giorno che abbiamo presentato ci sono degli
aspetti che ritenevamo più di urgenza, o che avevano un carattere
di approfondimento.
Chiudo dicendo che spesso capita che un ordine del giorno che
non viene approvato per "N" motivazioni, poi un giorno qualcuno lo
ritrovi nella discussione al bilancio successivo, o al
provvedimento amministrativo successivo.
Ricordo quando fu proposto, con un ordine del giorno - non mi
ricordo se fosse il bilancio, o altro - il prolungamento di via
Paravera, ed eravamo stati visti con dubbio. Invece ho apprezzato
che il collega Jordan condivida con il gruppo di Rassemblement
Valdôtain questa proposta, quindi, al di là del posizionamento su
alcuni ordini del giorno, ogni tanto succede che poi ritornino
anche sotto altra forma.
Val bene una dichiarazione d'intenti, anche se un ordine del
giorno magari può avere una forza in più, o forse, come disse
qualcuno, "Un ordine del giorno non si nega a nessuno", invece una
dichiarazione in discussione generale ha più importanza.
Detto questo, l'importante è che le cose si facciano e,
soprattutto, che non restino legate soltanto ai martellamenti che
possiamo fare da una parte e dall'altra, in termini di cifre, di
spese o di quello che si è fatto o non si è fatto.
Presidente -
Consigliera Minelli, ne ha facoltà.
Minelli (PCP) -
Non avevo previsto d'intervenire in
discussione generale, perché la collega Guichardaz lo ha fatto in
modo puntuale, soffermandosi su vari aspetti della manovra di
bilancio con delle osservazioni che non necessitano di ulteriori
precisazioni o di ampliamenti, su cui comunque ci si soffermerà nel
momento in cui si discuteranno i vari ordini del giorno, presentati
un po' da tutti i gruppi, e gli emendamenti.
Ascoltando però il dibattito che si è sviluppato e, in
particolare, alcuni degli interventi dei colleghi, ho ritenuto di
dover fare qualche considerazione. In particolare, mi riferisco
agli interventi di questa mattina dei colleghi Baccega, Cretier e
Lucianaz.
Il collega Baccega ha molto insistito sull'azione di questa
maggioranza autonomista di sinistra e ha fatto riferimento alle sue
scelte, che poi si traducono ovviamente anche nella predisposizione
di bilancio. Io credo, collega, che bisogna comprendere bene che
cosa significhi l'espressione "maggioranza di sinistra" che lei ha
utilizzato, perché, in molte delle scelte che questa maggioranza
sta portando avanti, di una maggioranza che era di sinistra quando
si era insediata dopo le elezioni del 2020 è rimasto poco.
Forse si può parlare di scelte di una maggioranza unionista,
perché sarebbe sicuramente una fotografia più a fuoco della realtà,
e mi spiegherò anche un poco meglio.
Il collega Cretier nel suo intervento ha detto di aver
analizzato il programma di legislatura e di aver segnato in verde e
in rosso quello che è stato fatto o non fatto, concludendo che il
bilancio è positivo, il semaforo in qualche modo è verde. Io
immagino che il collega si riferisse non al programma di
legislatura, anche se questa è l'espressione che è stata
utilizzata, ma piuttosto al programma della Giunta Testolin,
presentato a marzo 2023. Immagino davvero che sia così, altrimenti
il semaforo non funziona tanto bene.
Il collega Lucianaz, invece, si è concentrato proprio su quel
programma del 2020, presentato in aula il 20 ottobre 2020 dal
presidente Lavevaz. Un programma alla cui stesura abbiamo
contribuito con impegno, lavorandovi alacremente, tanto che, credo
lo ricorderete un po' tutti, aveva richiesto delle settimane.
Sorvolo poi sulla questione affrontata dal collega Lucianaz,
relativa ai cambiamenti climatici, perché non intendo imbarcarmi
qui in una discussione che ci vede su posizioni diametralmente
opposte, ma anche perché richiederebbe molto tempo.
Arrivando però, oggi, a dicembre 2024, - siamo all'ultimo anno
di legislatura non è solo tempo di bilancio, ma è anche tempo di
bilanci, credo - non è sbagliato ripercorrere alcuni passaggi di
quel bilancio, proprio perché un bilancio, soprattutto quello che
chiude un percorso, quindi quello attuale, dovrebbe essere in linea
con quello che è stato previsto all'inizio di una legislatura,
quindi ben quattro anni fa.
Sappiamo però benissimo che il governo nato quasi due anni fa è
ben diverso dal precedente, e di certo questa legislatura ha avuto
sì inizialmente una maggioranza con una forte componente di
sinistra, che forse ha anche condizionato l'azione di governo, ma
dire che siamo così ancora oggi mi sembra una semplificazione non
accettabile, perché da ottobre 2020 ad arrivare a oggi la
situazione è sicuramente cambiata.
È vero che il presidente Testolin, nel suo programma di marzo
2023 (che in realtà era già stato presentato a febbraio, quando poi
sono mancati i voti ed è stato ripresentato a marzo) scriveva: "Si
considera fondamentale, come traccia da seguire, il programma
presentato a inizio legislatura, acquisendo dallo stesso gli
elementi basilari sui quali garantire continuità di azione di un
governo che individua nel rafforzamento delle autonomie e delle
prerogative del proprio Statuto speciale gli elementi portanti
della sua azione politico-amministrativa", quindi in parte in
continuità.
Però, avvertiva anche il Presidente: "Crediamo sia opportuno
inquadrare le priorità dei tre ambiti diversi, ma fra loro
complementari: iniziative e azioni di confronto
politico-istituzionale che possano creare i presupposti per
l'azione di governo; interventi di continuità
politico-amministrativa per giungere a conclusione di attività già
avviate e, infine, iniziative normative e amministrative animate da
una nuova visione che s'intendono avviare, in parte non presenti
nel programma di legislatura e derivanti da contingenze in atto o
da nuove valutazioni di opportunità".
Le nuove valutazioni di opportunità - alcune delle quali
peraltro emerse fin dai primi mesi del Governo Lavevaz, lo sappiamo
molto bene - hanno cambiato molte carte in tavola, ma ad alcuni è
andato bene così e va bene ancora oggi, perché sappiamo tutti che
Parigi in tante occasioni val bene una messa.
Mi soffermo però su alcuni punti del programma di legislatura
della maggioranza autonomista di sinistra, per intenderci quella
del 2020, che aveva effettivamente un'impronta legata alle istanze
di quella parte politica.
Si può leggere nel documento del 2020: "Va affrontato il nodo
della stabilità di governo attraverso una riforma della legge
elettorale, che tenga conto degli esiti dei lavori nel merito
svolti nella scorsa legislatura, con meccanismi che assicurino
maggioranze certe e stabili".
E nel programma del 2023, a proposito di continuità, si
affermava: "Par ailleurs, afin de garantir une stabilité politique
et une action du gouvernement plus déterminée et réellement
incisive, il faut entreprendre un parcours sérieux, portant à
l'approbation d'une nouvelle loi électorale régionale, abordant
aussi la question de la représentation équitable des genres au sein
du Conseil".
Ora siamo a dicembre 2024, sono passati quasi due anni e quel
parcours sérieux
non è stato percorso, non è stato portato
avanti. Sì, certo, immagino che dopo il bilancio, a gennaio, tra un
mese, dal cilindro salterà magari fuori una proposta in zona
Cesarini, ma non credo che sarà certo una riforma vera e propria.
Più verosimilmente magari arriverà una proposta minimale e
striminzita e voglio vedere se si avrà poi il coraggio di chiamarla
riforma.
Venendo ad altri punti, che pure potevano costituire la famosa
continuità, che poi si traduce in atti come i bilanci, nel 2020 si
parlava, ad esempio, di individuare modalità per un miglior
funzionamento del Consiglio regionale e di tutti gli organismi
regionali. Si diceva che si voleva predisporre un nuovo modello di
organizzazione che punti a creare maggiori sinergie tra i diversi
settori dell'amministrazione e che uno sforzo importante doveva
essere dato alla sburocratizzazione.
E poi, ancora, si parlava di revisione della legge regionale n.
48 e della revisione della legge n. 6.
Mi sembra che su questo non si siano fatti grandi passi avanti,
anzi, mi sembra che sulla legge n. 6 forse si sia fatto qualche
passetto indietro.
Per quanto riguardava la sanità, nel 2020 il punto
sull'ospedale, che teneva conto ovviamente della presenza della
componente di sinistra, recitava: "Si ritiene pertanto necessario
realizzare una puntuale verifica sui lavori già realizzati per
l'attuale presidio ospedaliero e sugli aspetti finanziari connessi
e un accurato approfondimento, da realizzare con il coinvolgimento
del Consiglio regionale e della società civile". Ma nel 2023
effettivamente la situazione era un'altra. Questo obiettivo è stato
bellamente abbandonato, ma non nel 2023, noi sappiamo anche il
giorno e l'ora in cui questa cosa è stata abbandonata!
Su altro, però, si poteva probabilmente andare avanti, nel segno
di una continuità. Per esempio, riguardo al personale sanitario,
nel 2020 si diceva: "Valorizzazione di tutto il personale sanitario
e amministrativo della nostra azienda sanitaria". Si parlava
d'incremento del numero del personale infermieristico in ospedale e
sul territorio.
A proposito di medicina territoriale, si parlava di potenziare
la rete territoriale, di fornire personale infermieristico alle
strutture territoriali, di fornire fisioterapisti e logopedisti, di
potenziare la telemedicina.
Per quanto riguarda gli anziani e i disabili, si parlava di
assistenza sanitaria a domicilio e, soprattutto, riguardo agli
anziani, si diceva: "Nell'affrontare la questione dal punto di
vista politico, va modificato l'approccio: occorre puntare sui temi
della domiciliarità e della residenza, rivedere il sistema dei
servizi partendo dalle persone e dal loro benessere, non solo in
ottica assistenziale, ma di valorizzazione delle persone, in
continuità con la vita precedente, i rapporti familiari e la vita
comunitaria".
Anche qui mi sembra che si sia andati avanti in maniera un po'
diversa.
Per quanto riguarda l'istruzione, c'erano tante cose, ma mi
soffermo su una: si parlava di necessità di mettere mano
all'istruzione tecnico-professionale, su cui la Regione ha
competenza primaria. Si parlava della soluzione di numerosi
problemi ancora esistenti, compreso quello delle palestre.
Addirittura, nel primo Defr si parlava di tre palestre e poi la
situazione anche lì è un po' cambiata.
C'erano altre questioni, ne cito una perché ne abbiamo parlato
anche recentemente, in altri Consigli, votando, forse nella
variazione... mi riferisco al settore della musica. A questo
proposito si diceva: "È obiettivo primario la creazione di un
sistema musicale integrato, realizzabile attraverso una sinergica
cooperazione tra tutti gli attori musicali, nel rispetto delle
specificità e delle finalità che li contraddistinguono".
Qui invece vediamo che arrivano ogni tanto delle misure che
possono essere utili, non dico di no, ma che non hanno di certo una
visione integrata.
A proposito di turismo, vado a volo d'uccello perché ci sono
tante cose, si parlava di marchio ombrello nel 2020 e se ne
riparlava nel 2023. Si diceva: "Costituisce una priorità la
creazione di un marchio ombrello in Valle d'Aosta". Siamo in
continuità, però io sono entrata in quest'aula nel 2018 e una delle
prime cose di cui ho sentito parlare durante quell'estate era il
marchio ombrello. Sono passati sei anni e ne parliamo ancora.
A proposito dello sport, per esempio, visto che sono state prese
delle misure per alcuni sport, si diceva: "È opportuno ripensare a
una nuova legge quadro sullo sport. Le azioni e le programmazioni
dovranno ricomprendere non solo aspetti inerenti a manifestazioni e
attività, ma anche concernenti gestione impianti, formazione e
aggiornamento delle figure", eccetera eccetera. Anche su questo
credo che in questi mesi abbiamo discusso.
Su un altro argomento non siamo assolutamente andati in
continuità con il programma del 2020, anzi, questo punto è stato
accantonato, con l'accettazione supina della cosiddetta componente
di sinistra, perché nel programma del 2020, a proposito
dell'ipotesi di impianti funiviari nel Vallone di Cime Bianche, si
diceva, in relazione all'avvio dell'iter di studio previsto dal
Defr sulla realizzabilità del collegamento fra i comprensori di
Cervinia e Monterosa: "Resta inteso che il Consiglio regionale
manterrà il ruolo centrale nelle scelte definitive da assumere" e
credo che anche nel Defr, ma poi in tante cose che abbiamo sentito,
le cose siano effettivamente cambiate.
Poi ancora, sul contrasto ai cambiamenti climatici si diceva
che, per portare a realizzazione la strategia energetica regionale,
basata sull'utilizzo delle fonti rinnovabili, un ruolo fondamentale
- parlo di strategia energetica regionale - "È assegnato a CVA." Si
parlava di aree naturali da rafforzare e valorizzare.
Sul piano tutela delle acque: questo lo ritroviamo, sia nel 2020
che nel 2023, scritto in maniera quasi identica: "Va approvato in
tempi brevi - si diceva nel 2020 - tenuto conto dell'iter già
svolto e del parere di VAS", e nel 2023 si è scritto: "Approvazione
in tempi rapidi del piano territoriale delle acque, già presentato
e discusso in Commissione".
Sulla questione della ferrovia, poi, per esempio, si diceva nel
2020 che "L'ammodernamento e il potenziamento della ferrovia
valdostana costituisce un obiettivo di primaria importanza e, sulla
base del programma strategico d'interventi per la ferrovia, si
procederà alla realizzazione degli interventi previsti". Ovviamente
nel programma strategico degli interventi c'è anche la riapertura
della Aosta - Pré-Saint-Didier. Vediamo che adesso ci si muove in
maniera diversa.
Io credo che non si possa proprio dire che questa sia una
maggioranza che reca l'impronta della sinistra, di sicuro non di
quella che gli elettori avevano votato e a cui avevano dato fiducia
sulla base di un programma che in parte, con le opportune
mediazioni, era stato inserito in quello di legislatura.
Il bilancio che stiamo discutendo e che non voteremo - l'abbiamo
già detto - così come il Defr da cui discende, perché poi è lì che
si gioca la programmazione non tanto nella partita che è oggi in
corso, credo che dimostri ampiamente tutto questo.
Presidente -
Consigliere Baccega, per secondo intervento,
ne ha facoltà.
Baccega (FI) -
Collega Minelli, non è un fatto personale,
ma giusto per chiarirci, così ci chiariamo una volta per tutte: nel
mio percorso politico, prima da imprenditore, fino al 2005, poi,
quando decisi di entrare in questo mondo fascinoso e appassionante,
che è la politica, ho sempre dichiarato la mia attitudine al mondo
liberale. Io sono un liberale: anche quando ero nella Fédération,
insieme a Franco Salzone decisi, come gruppo liberale, di spostarmi
in un altro ambito, ma lo scudetto da liberale noi ce l'abbiamo
sempre in testa.
In quella logica di possibile mediazione politica, che si deve
fare quando si è al governo o quando si è a confrontarsi con gli
uni e con gli altri, ho fatto parte di maggioranze, al Comune di
Aosta, di centrodestra, con Forza Italia, pur essendo un
autonomista liberale, e maggioranze di centrosinistra, con gli
allora DS, credo in una sintonia operativa che guardava un
programma e lo portava a buon fine, sempre, sempre.
Abbiamo portato dei risultati. Ricordo che Aosta Capitale nacque
con quel centrodestra e con gli autonomisti, e fu un milione e
mezzo all'anno in parte corrente e un milione e mezzo all'anno in
parte investimenti per il Comune di Aosta.
Allora le ricordo che io questa mattina ho parlato di tre
maggioranze che si sono susseguite in questa legislatura, ben tre.
Una di queste era la maggioranza di cui faceva parte lei e le altre
due si sono poi sviluppate in una logica di slalom speciale, come
fa vedere adesso il mio amico Aurelio Marguerettaz, ma sempre tre
maggioranze che si sono susseguite.
Se poi lei dice che il programma di governo attuale richiama il
programma di governo del 2020, in parte condivido, lo condivido.
Dico semplicemente che c'è stata una pausa, 2020-2021,
pesantissima, perché il Covid l'abbiamo vissuto anche noi e lei sa
come l'ho vissuto io.
Quest'anima liberale mi fa anche dire che con la sinistra i
rapporti non sono mai stati facili, soprattutto in una fase
avanzata del percorso politico che io ho vissuto.
Perché non sono stati facili? Perché mi ricordo molto bene che a
un certo punto di quel percorso voi avete detto: "O votate questa
legge elettorale o non vi approviamo il bilancio". È vero o non è
vero? Pur di far passare il bilancio, abbiamo dovuto votare questa
legge elettorale, che è quella che è ancora in corso e che ha fatto
i disastri che ha fatto.
Le lezioni da sinistra le prendo e le valuto, ma dico
semplicemente che le cose non vanno in questa direzione.
La sinistra per me è quella, è il PD, siete voi. Se poi voi non
andate d'accordo tra di voi, nel senso che ci sono delle
differenze, lo vedremo quando si faranno le liste nel 2025 e
vedremo quali saranno le vere sinistre e le non sinistre.
Volevo chiarire questo aspetto, che sia chiaro una volta per
tutte.
Presidente -
Consigliere Chatrian, ne ha facoltà.
Chatrian (UV) -
Qualche considerazione dopo un bel
dibattito, quello di ieri pomeriggio, di questa mattina e di questo
inizio di pomeriggio.
Ieri il Presidente della II Commissione, Malacrinò, poi il
collega Aggravi, in rappresentanza delle opposizioni, delle
minoranze, e il Presidente della Regione, anche in veste di
Assessore al Bilancio, hanno messo in evidenza gli ordini di
grandezza principali, a livello numerico e finanziario, di questo
importante bilancio. Cercherò quindi di non tediarvi sui
numeri.
Questo è l'ultimo bilancio di questa legislatura, accompagnato
dalla sua legge di stabilità, che va a mettere in campo tutta una
serie di scelte.
Sul piano politico, c'è il gioco delle parti, forse. Questo
bilancio è troppo autonomista, questo bilancio è troppo unionista,
questo bilancio è autonomista di sinistra, o progressista, oppure
tende a essere annacquato da qualche elemento.
Noi pensiamo che siano i fatti a posizionarsi, nel senso che
cercherò di mettere in evidenza, dato che è l'ultimo bilancio,
quali sono le scelte principali di questi quattro anni abbondanti,
al di là ancora del perimetro dei numeri e dei suoi relativi
finanziamenti.
Condivido quando il collega Baccega dice che, quando si è in
maggioranza, bisogna trovare delle sintesi. La prima sintesi di
questa legislatura è stata la scelta del nuovo ospedale, dove
abbiamo perso l'estrema sinistra. Questa maggioranza, più Pour
l'Autonomie e Restano, ha sostenuto e votato il nuovo ospedale.
Questa è stata la grande scelta di questa legislatura.
Ho chiesto poc'anzi all'assessore Marzi quale sia lo stato
attuale: nelle prossime settimane sarà bandita la gara, quindi
questo è il primo
pilier
.
Il secondo, sempre sul piano tutto politico: la scelta di
approvare, un anno e mezzo fa, il secondo lotto dell'Università
(forse eravamo nella modifica di questa legislatura, sul piano
politico, tra il Governo Lavevaz e il Governo Testolin, sostenuto
praticamente dagli stessi movimenti con un allargamento a un altro
movimento autonomista, Pour l'Autonomie) ed è stata una scelta,
queste sono delle scelte che questo Consiglio e questa maggioranza
hanno fatto in questa legislatura.
Riguardo al terzo pilastro, mi sembra che gli articoli non siano
stati votati solo da questa maggioranza e, non vorrei non essere
corretto, ma in questi quattro anni abbondanti mi sembra che questa
maggioranza abbia fatto un'ulteriore scelta importante sugli
impianti a fune: delle scelte strategiche nel comprensorio di Pila,
delle scelte strategiche nel comprensorio di La Thuile, delle
scelte strategiche nel comprensorio di Courmayeur e nel Monte Rosa
e, nell'ultimo Defr (Documento economico finanziario regionale) -
sono d'accordo con la collega Minelli, quando dice che forse
l'elemento più importante, di natura politica, è il Documento
economico finanziario regionale - due mesi fa abbiamo sostenuto
importanti investimenti nella Cervino S.p.A..
Sono assolutamente delle scelte di natura politica.
Quinto elemento, cercando di sintetizzare, che vorrei mettere in
evidenza con voi: le numerose risorse messe a disposizione della
nostra comunità, legate al presidio del territorio e all'attenzione
del nostro ambiente, che riteniamo il bene più prezioso che
abbiamo, anche se sembra ogni tanto che, per certi estremismi, non
sia così. Per quanto ci riguarda, queste sono delle scelte
strategiche che in questi quattro anni abbondanti noi abbiamo
fatto.
Ho voluto riassumere queste principali cinque scelte perché le
riteniamo strategiche e fondamentali.
Un'ulteriore considerazione che vorrei fare con voi è questa:
questo bilancio garantisce il finanziamento di prestazioni
pubbliche centrali negli ambiti della sanità - apro una parentesi:
nel 2023 abbiamo approvato i due più importanti piani strategici,
che poi devono essere indubbiamente arricchiti da delle delibere
applicative - del sociale, e non dimentichiamoci dell'istruzione
pubblica, della cultura e della mobilità.
Oggi ho sentito, da parte di qualche collega, parlando di
mobilità, di cercare di ridurre i costi. Io penso che, con le
scelte fatte in questi anni sulla mobilità, che vanno a dare delle
risposte agli studenti, delle risposte agli adulti, delle risposte
agli anziani, con un costo molto ridotto e limitato, penso che, con
quello che si sta facendo a livello pubblico, veramente lì abbiamo
mosso la classifica e abbiamo dato soprattutto la possibilità, a
quelle fasce più fragili, non solo di muoversi, ma di utilizzare il
bene pubblico.
Desidero altresì ribadire che non è solo la Valle d'Aosta a
trovarsi di fronte a sfide considerevoli, ma oggi è tutta l'Europa
che si trova a un bivio. Il futuro è minacciato da guerre, da crisi
economiche, da disuguaglianze sociali. I giovani con una buona
istruzione e una buona formazione corrono il rischio di ritrovarsi
in una condizione economica peggiore dei propri genitori, viste le
grandi difficoltà. L'invecchiamento della società, i mutamenti del
mondo del lavoro e la crisi climatica richiedono soluzioni
indubbiamente innovative negli ambiti dell'economia e
dell'istruzione.
Non commento le dichiarazioni di qualche collega di questa
mattina, perché penso siano aberranti, sul piano strategico e sul
piano di come, invece, accompagnare l'elemento forse più delicato e
più difficile, in una Regione come la nostra, contornata dai
quattromila, proprio perché il cambiamento climatico tocca di più
la montagna, per tutta una serie di indici e di criteri. Ripeto:
non voglio entrare in nessuna polemica, ma vorrei invece tornare
sulla nostra strategia, che è quella di mettere in campo veramente
degli elementi utili, non solo per contrastare, ma quanto meno per
accompagnare quello che sta succedendo.
Un ultimo passaggio che vorrei mettere in evidenza, sempre sul
piano politico. Questa maggioranza - dopo un ampio confronto, dopo
una discussione, dopo delle riflessioni fatte - accompagnerà il
percorso di natura amministrativa per quanto riguarda la Casa da
gioco, cioè creando le condizioni per affrontare la gestione non
più pubblica, con delle regole del gioco, con un bando,
indubbiamente con gli obiettivi che gradiremo raggiungere, per
accompagnare quello che sarà il percorso di un'azienda
assolutamente importante all'interno della nostra regione.
Un altro passaggio che vorrei fare. Non so se avete avuto modo
di leggere in questi giorni il rapporto del Censis, metto in
evidenza un passaggio, principalmente. A livello nazionale, dopo
aver interpellato centinaia di persone, in Italia non c'è
possibilità di scalare socialmente per l'85% degli interpellati.
Noi pensiamo che con le misure, con le scelte fatte all'interno di
questa legislatura e anche all'interno di questo bilancio
triennale, in Valle d'Aosta questa percentuale sia nettamente più
ridotta. Il che vuol dire che le chances, le misure - e soprattutto
il garantire le pari opportunità all'interno di questa comunità -
sono più alte rispetto al territorio italiano, e forse anche a
quello europeo.
Tutto questo perché? Ho fatto questo passaggio per tornare sul
piano che mi interessava di più, che è lo stato di salute della
nostra autonomia. Ritengo e riteniamo che lo stato di salute della
nostra autonomia sia ancora in buona salute, ma che, nello stesso
tempo, dobbiamo avere quella capacità di rivalutare la nostra
autonomia in una maniera forse più aperta, ancora più dinamica e,
perché no, moderna, basandoci però sulla nostra identità, che è
ancora robusta e nello stesso tempo aperta.
Qui metto in evidenza, quindi, un ulteriore elemento, che è la
forza lavoro. La Valle d'Aosta, come tutte le altre regioni
italiane, come il vecchio continente, quindi tutta l'Europa, ha
sempre più bisogno di forza lavoro, legata alla denatalità che
tanti di voi hanno messo in evidenza poc'anzi.
Altra considerazione. Non possiamo, nell'ultimo bilancio di
legislatura, non fare una valutazione di natura politica di questa
maggioranza. Una maggioranza che ha cercato... qualcuno ha
utilizzato questa mattina qualche termine, dicendo che è stata una
legislatura travagliata: rispetto alle scorse legislature, questa è
già stata una legislatura in cui la governabilità ha fatto la
differenza, altrimenti non avremmo mai potuto fare le scelte che ho
messo in evidenza poc'anzi, quantomeno quelle che ho riassunto, che
piacciano a tutti o che non piacciano a tutti, questa è un'altra
cosa. Evviva che ci sia la possibilità di potersi posizionare e
poter scegliere.
L'ulteriore passaggio, collega Minelli, che prima lei ha messo
in evidenza, solo per rendere edotto il Consiglio, ma penso anche
quei tanti, o pochi, che ci ascoltano: per quanto riguarda il Piano
territoriale delle acque, nel mese di gennaio inizierà il suo iter
in VAS e affronteremo tranquillamente in III Commissione il
percorso, collega. Ergo, anche su questo abbiamo qualche ordine del
giorno congelato, come III Commissione, lo citava anche il collega
Lucianaz questa mattina, e avremo modo, perché no, di elaborare,
entrare nel merito, audire, farci una nostra posizione e poi
decidere, perché, nel momento in cui poi abbiamo tutte le
informazioni, è corretto che si possa dare corso agli impegni che
abbiamo preso.
Non ultimo, qualcuno ha messo in evidenza la questione della
legge elettorale. È facile puntare il dito, dicendo: "Ma come, lo
avete scritto nel vostro programma elettorale, lo avete scritto nel
programma di governo". Per quanto ci riguarda, sarebbe bello e
interessante, nel momento in cui si decidono le sorti e le regole
del gioco per le prossime legislature, che non ci fosse una legge
elettorale di maggioranza, ma che ci fosse una legge elettorale, la
più larga possibile. È normale però che, se su certi posizionamenti
è impossibile trovare dei punti di caduta, su questo lato sono
certo e siamo certi che nelle prossime settimane, con quei gruppi
che intendono trovare una soluzione, magari minimale, qualcuno l'ha
già definita tale... ma che pensiamo possa essere utile a tutti,
penso che questo sia il ruolo della politica, non il ruolo
dell'amministrazione, ma il ruolo della politica, forse anche della
bella politica, per trovare delle soluzioni.
Manca la preferenza di genere? Avremo la capacità di trovare una
sintesi anche su quello? Benissimo, allora da tutti quelli che
credono che la preferenza di genere sia
à la une
sarà poi
bello vedere il sostegno, in quest'aula, nel momento in cui
arriveremo a discutere, anche se in maniera minimale, di questa
modifica.
Mi sembra di aver capito che il gruppo di Rassemblement su
questo sia interessato a trovare nelle prossime settimane delle
sintesi, magari anche altri gruppi di opposizione, perché no? Come
dicevo, sulle regole del gioco, sarebbe bello trovare il perimetro
più largo possibile per decidere le sorti del domani, nel momento
in cui avremo comunque la scadenza di natura elettorale.
Presidente -
Consigliere Restano, ne ha facoltà?
Restano (RV) -
L'illustrazione della discussione nonché
il confronto sul bilancio e la sua conseguente votazione sono un
atto politico o un atto amministrativo? Qualcuno afferma che il
Defr è l'atto politico, mentre il bilancio non lo è più. Io credo
invece che sia un atto politico e amministrativo.
Purtroppo dall'illustrazione del relatore di maggioranza e
dall'illustrazione del Presidente sembrerebbe una mera attività di
contabilità. Addirittura in un caso sembra un adempimento
obbligatorio.
Mi levo questo peso, non faccio nessun commento e vado
avanti.
Mi dispiace, perché mai come in questo periodo, in questi ultimi
sei mesi, abbiamo avuto l'opportunità di parlare di politica e di
fare politica e, anche in quest'occasione, di dimostrare i propri
ideali, le proprie convinzioni, i propri indirizzi, nei confronti
della politica e del futuro della Valle d'Aosta.
In effetti, ripercorrendo il recente passato e alcune
affermazioni da parte di politici di grido, mi vengono in mente le
affermazioni del Presidente dell'Union Valdôtaine all'atto della
sua elezione, che dichiarava: "Il nostro obiettivo è governare da
soli". Poi, nella stessa giornata, aveva ripreso questa
affermazione, che forse era figlia della grande vittoria che aveva
riportato, ed era virato un poco sul "Ni droite, ni gauche",
calmando gli entusiasmi e ritornando nel solco delle tradizioni che
recentemente sono state abbandonate, con l'opportunità di scegliere
di volta in volta, quindi, la posizione ritenuta più idonea per
l'amministrazione e il governo della nostra regione.
Successivamente, il grande capogruppo dell'Union, il collega
Marguerettaz - così può fare un fatto personale - riprendeva questo
concetto, affermando che "Dopo le elezioni del 25 settembre si
dovrà lavorare e dialogare per organizzare un tavolo inclusivo
attorno al quale costruire un progetto serio, solido e duraturo,
che permetta di valorizzare tutte le sensibilità e le
professionalità presenti nella nostra regione, al fine di
assicurare un futuro corretto e sostenibile alla nostra
comunità".
Condivido appieno queste affermazioni. Come non farlo?
Contemporaneamente, gli autonomisti di centro, liberali e
moderati, si confrontavano. Hanno iniziato un confronto a livello
politico e anche territoriale e di enti locali, su quelli che
potevano essere i futuri sviluppi.
È accaduto anche dell'altro, recentemente: la destra estrema ha
invitato l'Assessore alla Sanità ad un confronto pubblico.
Dall'altra parte il PD, non so come chiamarlo, comunque il gruppo
di sinistra moderata di questo Consiglio, ciò che rimane del PD,
invita l'attuale maggioranza ad effettuare una verifica di governo
e, successivamente, propone un tavolo per il futuro.
C'erano, per così dire, tutti gli ingredienti, dalla destra e
dalla sinistra, per un confronto politico di rilievo, fuori dal
Consiglio e anche all'interno di questo Consiglio, proprio, guarda
caso, all'atto della discussione del bilancio. Non vi è momento più
propizio.
Del resto, il Presidente Testolin, rispondendo al PD, disse:
"Beh, verifica di maggioranza... la votazione del bilancio è la
verifica migliore che si può attuare", quindi bilancio-verifica
politica, il bilancio assume un ruolo del tutto politico.
Si creava quindi anche uno dei momenti più importanti per il
partito di maggioranza relativa, l'Union Valdôtaine, per sostenere
il motto con il quale il presidente Farcoz aveva dato avvio al
proprio mandato: "Union Valdôtaine: Identité, Participation et
Action".
Dall'illustrazione del bilancio - mi dispiace, forse io non l'ho
capito - nulla di tutto questo. È emerso per ben tre, forse quattro
volte, dalla voce del Presidente, che ci ha sottolineato la
regolarità dei conti. Sì, regolarità dei conti intesa quasi con un
obiettivo primario di maggioranza, per lasciare i conti a posto a
chi veniva dopo. Aggiungendo anche che si sarebbe lasciata
l'opportunità, non si sarebbe invaso il terreno dei governi futuri,
per permettere così di lavorare e di portare avanti il proprio
programma.
Lasciare i conti a posto, invece, per quanto mi riguarda, è un
atto dovuto, non è un atto politico, non è un'iniziativa del
politico. Forse il Consiglio e i Valdostani si aspettano altri
ragionamenti.
Valorizzare l'identità, la partecipazione e il confronto sono
invece degli obiettivi a cui Rassemblement Valdôtain tiene molto.
Obiettivi che non sono, a nostro modo di vedere, valorizzati da
questo bilancio.
Appare in generale facile approdare all'autoreferenzialità,
invece è difficile, molto difficile, confrontarsi con altri partiti
o movimenti che esprimono determinati valori, determinate
convinzioni. È più facile utilizzare chi si appiattisce sul
pavimento e dice "Passatemi pure sopra, fate ciò che volete" e
rinuncia alle proprie prerogative.
Il Presidente evidenzia un filo conduttore, che è quello della
crescita sostenibile, della sicurezza, dell'accessibilità, della
valorizzazione delle risorse insieme alle opportunità
professionali, al lavoro e alla dignità.
La valle si sta spopolando. Tante aziende, basta guardare il
centro di Aosta, le attività chiudono, anche nelle vallate. Abbiamo
una popolazione che invecchia sempre di più, i giovani Valdostani
scappano e sono sostituiti da chi viene da fuori.
Accade un fatto, ve lo voglio dire: un ragazzo si laurea con 110
e lode, si specializza col massimo dei voti, partecipa a una
selezione in valle e non trova posto. È un atleta portatore di
medaglia d'oro ai campionati italiani e viene subito preso in
un'altra regione. Questa è la valorizzazione attuale. Non era un
concorso pubblico, si badi bene.
Sul riconoscimento delle particolarità e delle doti dei nostri
giovani, quindi, almeno in alcuni casi abbiamo fatto un poco di
acqua, ci siamo appiattiti su scelte facili.
Ultimamente penso che potremmo correre il rischio di dare la
nostra azienda sanitaria in mano all'asse Piemonte-Liguria. e non
valorizziamo le menti valdostane. Forse non abbiamo una persona in
grado di sedersi alla direzione strategica della nostra sanità.
L'importante è che si faccia bene, in sanità, e si raggiungano
gli obiettivi. Su questo credo che siamo tutti d'accordo.
Questa regione deve crescere, colleghi, realmente crescere. I
Valdostani devono avere la percezione della crescita. La crescita
non è quella che ci raccontiamo noi, che scriviamo sui libri, è
quella che percepisce il Valdostano, i soldi che ha in tasca.
Per raggiungere questo obiettivo, servono delle forze politiche
consapevoli degli ideali che sostengono, della necessità della
popolazione. Serve un progetto politico, che non è proprio
riconducibile alla composizione di un puzzle.
Io lo definirei in una maniera diversa, perché incastrare tanti
pezzettini, tante scelte spot che ha richiamato il collega Jordan
nel suo intervento, che ho molto apprezzato, porta a rompere gli
spigoli del puzzle e poi non sta più in piedi, rischia di cadere;
mentre avere un progetto che è condotto da un fil rouge assume un
altro aspetto, assume più l'idea di un lavoro di gruppo.
Infatti, riprendendo l'intervento del collega Jordan, che ho
apprezzato tantissimo, ha parlato di particolarismo, dell'indirizzo
che deve essere dato alla pubblica istruzione... oggi forse, in
questo recente periodo, l'abbiamo visto immolato sull'altare del
Pnrr.
Anni di particolarismo, di investimenti sulla scuola bilingue,
sul multilinguismo, sulla capacità d'individuare precocemente
determinati disturbi dell'apprendimento, dando in appalto a privati
determinate gestioni, sostituendo l'insegnante con un educatore, o
presunto tale - perché vi sono dei dubbi in tal senso - lasciando
perdere la nostra particolarità.
Ebbene, noi del Rassemblement chiediamo di preservare e
promuovere l'autonomia culturale e linguistica della nostra regione
e, conseguentemente, chiediamo di valorizzare la particolarità
politica della Valle d'Aosta, che accompagna, di conseguenza, anche
il concetto di autonomia regionale.
Noi tendiamo a chiedere di fare un salto di qualità, di andare
verso la nuova autonomia, un'autonomia diversa, che non è stata
evocata nei vari interventi, forse è stata sfiorata dal collega
Chatrian.
Il collega Jordan ha sempre parlato d'iniziative spot in altri
settori. Ha parlato del turismo, della necessità, nell'ambito del
turismo, di avere un'integrazione delle politiche turistiche, e
ritorniamo agli interventi spot. Io mi soffermerei anche sugli
interventi nel mondo dello sport, che a volte accompagnano il
turismo.
Qui vorrei fare un piccolo inciso e parlare dei nostri
emendamenti. Per quanto riguarda gli emendamenti, il nostro
comportamento è stato quello di non entrare a gamba tesa, di
permettere al governo di procedere con la riforma, che ha già
impostato, della legge regionale n. 3, ma di sostenere delle
attività urgenti, urgenti perché riguardano delle discipline delle
federazioni che inizieranno a lavorare appena dopo le feste
natalizie, quindi hanno la necessità di capire come e dove
investire. Si tratta di progetti che, se non partono con la
votazione di questo bilancio, saranno rimandati al prossimo anno,
qualora la maggioranza di turno li vorrà approvare. Vi invito a
fare una riflessione, ma l'approfondiremo più avanti.
Abbiamo inteso, con l'emendamento sulle agenzie turistiche,
colmare quella che abbiamo ritenuto solo una svista da parte della
maggioranza: non aver accantonato i fondi per la formazione e per
gli esami da sostenere per i direttori di agenzia turistica.
Abbiamo provveduto a sistemare questo aspetto, perché noi crediamo
nel ruolo delle agenzie turistiche. Si tratta di una legge,
pensate, che è già prevista fin dall'inizio della legislatura e che
a oggi aspetta ancora di essere realizzata, posta in essere. Se non
si mettono questi fondi, sicuramente non si arriva a realizzare la
legge o perlomeno a darle gambe. La nostra attività, quindi, ha
voluto valorizzare anche questo aspetto.
Federazione ciclistica, con un progetto ad hoc; attività di
atletica leggera, parliamo di circa 2.000 persone, quindi un bel
parco di persone; e soprattutto un cavallo di battaglia che ci ha
sempre contraddistinto: raccogliere i dati nel mondo dello sport e
analizzarli, compito che avremmo affidato, con un progetto
specifico, al Coni della Valle d'Aosta, insieme a quello della
formazione dei nostri quadri sportivi e dei nostri tecnici,
attività che è affidata generalmente al Coni.
Altre Regioni hanno già fatto questi progetti, altre Regioni
sono più avanti, altre Regioni collaborano con le università. Altre
Regioni attraggono i giovani, i giovani che praticano lo sport, che
vengono dal mondo dell'atletica e che svolgono professioni
sanitarie; già in passato ci siamo concentrati su questo aspetto,
su questa esigenza, e la nostra proposta è stata bocciata.
Approvando almeno questi emendamenti urgenti, che non vanno
assolutamente a incidere sugli obiettivi del governo, ma vanno ad
integrarli, abbiamo l'opportunità di colmare un vuoto
importante.
Non possiamo dimenticarci della parte sanitaria. Prendiamo atto
della proroga delle indennità sanitarie, di cui alla legge n. 35,
fino al 2027, e della disponibilità di 9.300.000 all'anno. Dobbiamo
sottolineare come, con un provvedimento dirigenziale, l'azienda
sanitaria locale abbia istituito i fondi degli anni 2022 e 2023,
che corrispondono a 4.800.000 euro, provenienti da quella norma.
Dall'altra parte prendiamo atto della proroga dell'indennità
sanitaria, della legge 22/2022, fino al 2027, come per la legge
precedente.
In questo caso abbiamo già avuto modo di confrontarci con delle
attività ispettive che abbiamo prodotto in precedenza, l'attività
sindacale ha ridotto l'importo dell'indennità sanitaria e questa
legge di bilancio non prevede di modificare questo aspetto.
L'Assessore si era assunto l'onere di provvedere, in
assestamento di bilancio, a modificare questi importi, ma
l'assestamento di bilancio arriva alle soglie dell'estate, quando
va bene, mentre l'indennità sanitaria deve essere pagata fin dal
mese di gennaio.
Come fare, allora? Noi proponiamo di modificare l'accordo
sindacale con l'azienda e invitiamo l'Assessore a procedere in tal
senso, attraverso un ordine del giorno.
Abbiamo apprezzato l'aumento delle Rar che, come è già stato
discusso in altra occasione dai colleghi, prevedono un impegno
maggiore da parte degli operatori della sanità, per cui si
corrispondono delle risorse economiche a fronte di un'attività
lavorativa in più.
Non si sente più parlare di progetti obiettivi, che sono
progetti che potrebbero valorizzare il comparto della sanità e che
interessano dall'amministrativo fino alla dirigenza, quindi si
riesce a coinvolgere l'intero staff. Queste forse sono delle idee
che non avete avuto modo di apprezzare, però magari, pensandoci un
poco di più, a volte possono sorgere degli spunti da idee che si
ritengono trascurabili.
Un milione di euro d'incentivi volti allo sviluppo, alla
realizzazione e al potenziamento dell'assistenza territoriale. Non
ci è stato spiegato come s' intendono investire queste risorse,
però la valorizzazione del territorio è un'attività che noi
riteniamo molto importante.
Si prevede invece di aumentare da 500.000 a un milione e mezzo
il ristoro concedibile ai privati accreditati che erogano servizi
sanitari e servizi sociali. È stato un aumento di un milione di
euro. Sarebbe interessante comprendere quali siano state le
valutazioni per aumentare di tre volte quello che si era previsto
per l'anno precedente.
Alla fine di tutto questo però, colleghi, l'affermazione che
politicamente preoccupa maggiormente non sono i numeri di bilancio,
perché nei numeri di bilancio si vede un certo impegno. Non si
capisce il filo conduttore, non si capisce il progetto, ma
l'impegno di mettere a disposizione delle risorse è abbastanza
evidente.
Quello che ci lascia un poco a pensare è l'affermazione
dell'Assessore alla Sanità nel corso della conferenza che si è
svolta insieme a Fratelli d'Italia, dove, sulle liste d'attesa, ha
affermato che in Valle d'Aosta al momento non c'è soluzione.
Questa affermazione è un'opera di verità, come ha affermato il
collega Jordan.
Ebbene, Rassemblement Valdôtain non si arrende, non accetta
questa verità. Il Rassemblement Valdôtain pensa di avere delle idee
e delle opportunità da mettere in campo per risolvere determinati
problemi.
Pensiamo così, molto modestamente, che questo sia il ruolo della
politica: idee per mettersi a confronto, per valorizzare le risorse
che ci sono e per risolvere i problemi, o forse per prevenirli,
visto che parliamo di sanità. Questa è la cosa importante.
Questa affermazione, collega Marzi, sembra una resa. Una resa
non della sua politica: lei non fa altro che portare avanti la
politica che ha ereditato dalla maggioranza precedente, della quale
facevo parte, e non mi sottraggo, però io il piano socio-sanitario
non l'ho votato, questo lo voglio sottolineare.
Noi, colleghi, non abbiamo bisogno del confronto con il
Piemonte, non me ne voglia chi ha organizzato l'incontro dell'altro
giorno. La nostra particolarità sul mondo sanitario è diversa dalla
realtà piemontese, che ha più Asl, ha tanti ospedali. Pensiamo ai
quattro milioni di abitanti del Piemonte, in confronto al numero
dei nostri abitanti, agli abitanti della città di Torino, che
raggiunge quasi un milione di abitanti: è un confronto difficile da
farsi.
Direi, però, che partecipare a questi incontri è sempre un
valore aggiunto ed è apprezzabile la volontà politica di accettare
il confronto, anche se i tavoli forse non sono propriamente quelli
più corretti.
Riteniamo, con la nostra attività, come ha già detto il mio
capogruppo, di aver accettato la sollecitazione che ci ha fatto il
capogruppo dell'Union. Abbiamo presentato degli emendamenti, siamo
entrati con delicatezza all'interno degli argomenti, non abbiamo
invaso l'operatività della maggioranza, quindi ci aspettiamo le
dovute risposte. Se queste non arriveranno, ve ne assumerete le
responsabilità.
Presidente -
Consigliere Lavevaz, ne ha facoltà.
Lavevaz (UV) -
Anche io faccio qualche brevissima
considerazione fuor di retorica. Credo che mi si possa essere
riconosciuto il fatto che non sono capace a parlare dicendo delle
cose che non penso, quindi dirò, come al solito, quello che penso.
Non entrerò nel merito dell'analisi dei numeri, dei dati, che sono
già stati analizzati in maniera molto puntuale, sia dai relatori
che dal Presidente. Non mi ripeterò per non essere ultroneo.
Dall'altro lato, non voglio neanche entrare nel merito delle
scelte politiche di questo bilancio, voglio fare qualche
riflessione, sempre di tipo politico, ma di ordine un poco più
generale.
Si usa comunemente dire - l'abbiamo detto ancora oggi e anche
ieri nelle relazioni - che il momento della discussione di bilancio
sia il momento più importante del dibattito politico, il momento in
cui si programma il triennio futuro, si programma in particolare,
ovviamente, l'esercizio finanziario dell'anno che sta per iniziare,
ma di tutto il triennio.
È certamente così, è indubbiamente vero, anche perché quale
momento ci può essere di più importante, se non quello del
bilancio, per prendere le decisioni, visto che noi siamo qui per
prendere delle decisioni per i Valdostani?
È un momento che dovrebbe essere il concretizzarsi di un
percorso di condivisione, di maturazione di un dibattito politico,
che credo tutti si immaginino ampio, fatto di confronti, magari di
scontri, che in qualche modo poi portano a una mediazione. La
mediazione credo sia uno strumento fondamentale della politica, che
deve portare poi a una decisione, a una sintesi di posizioni
diverse, che diventano quella opportunità che noi offriamo alla
comunità che siamo chiamati ad amministrare.
Ahimè, non è sempre così. Sempre più il bilancio diventa, non
voglio dire una formalità da rispettare, perché ovviamente non è
così, ma sempre di più diventa un esercizio contabile,
ragionieristico, dove si parla solo e soltanto di numeri, con delle
spese correnti che ovviamente ingessano buona parte del bilancio.
Questo ovviamente non è colpa di nessuno, ma è così.
Le spese correnti per fortuna aumentano, penso ovviamente alla
parte dei contratti dei dipendenti, che finalmente assumono dei
valori importanti, che speriamo possano in qualche modo anche dare
delle risposte importanti per le mancanze di personale, o comunque
per l'allontanamento delle persone dal partecipare
all'amministrazione in quanto dipendenti. Questo ovviamente fa sì
che si lasci poco spazio poi, invece, alla programmazione degli
investimenti, sapendo - lo abbiamo visto in particolare negli
ultimi anni, ma è stato già ripercorso un poco da tutti - di poter
contare su avanzi di amministrazione che hanno assunto valori
troppo importanti, questo bisogna dirlo, è inutile, non possiamo
nasconderci.
Ormai il vero momento in cui si possono fare delle scelte
politiche, delle scelte strategiche importanti e strutturali, è
diventato sempre di più il momento successivo all'approvazione del
conto consuntivo, con l'approvazione del primo assestamento, o
comunque degli assestamenti; con avanzi, è già stato detto e
ripetuto, che sono pari a circa un terzo delle poste di bilancio;
questa è sicuramente un'anomalia, una forma di patologia che in
qualche modo va risolta.
Le cure probabilmente sono molto complesse e hanno tantissimi
fattori caratterizzanti, che sono anche difficili da individuare,
ma che certamente in qualche modo partono dalle scelte che si fanno
nella redazione del bilancio di previsione. Questo credo che sia
assolutamente ovvio.
Qualcuno dirà, e l'ha già detto, che il problema è la non
capacità di spesa, cioè la non capacità d'impegnare, per poi
liquidare, le risorse previste. Sappiamo che negli ultimi anni, in
particolare dal decreto legislativo n. 118 in poi, è cambiato anche
il sistema di gestione del bilancio, in particolare degli avanzi,
con tutta la gestione, che è cambiata tantissimo, dei meccanismi
dei residui, eccetera, non voglio entrare in tecnicismi, però io
credo che la cosa importante sia che la responsabilità non è da
imputarsi all'amministrazione, ma alla politica. Io credo che ogni
Assessore e ogni responsabile politico dei propri dipartimenti e
delle proprie strutture, nel momento in cui redige il bilancio,
decida quali poste mettere nel proprio bilancio e ogni Assessore
ovviamente debba conoscere molto bene la propria macchina, quello
che le proprie strutture sono in grado di fare e, in base a quello,
poi dimensionare la posta di bilancio.
Ovviamente poi c'è la responsabilità di chi sta sopra, che è la
responsabilità politica di chi deve gestire il bilancio, che in
qualche modo deve vegliare a che chi ha la responsabilità politica
delle singole strutture, dei singoli dipartimenti, faccia questo
mestiere.
Premetto che io non voglio fare polemica, né tantomeno
colpevolizzare nessuno in questa fase, perché ho avuto io stesso
responsabilità di governo fino a poco tempo fa e capisco molto bene
queste dinamiche e le difficoltà che ci sono, sono considerazioni
che però, secondo me, vanno fatte, perché questa è la realtà che ci
troviamo a gestire e per la quale secondo me in qualche modo
dobbiamo anche cercare di cambiare un poco marcia.
Il fatto, qualcuno l'ha già detto molto bene, di avere
assestamenti fuori misura, in qualche modo crea un circolo non
virtuoso, perché abbiamo nuove poste di bilancio importanti, che
arrivano a metà anno e che vanno a sommarsi a delle difficoltà
d'impegno che già ci sono e questo, spesso, come è stato già detto,
crea avanzo su avanzo, oppure, nelle situazioni migliori, avanzo su
fondo pluriennale vincolato.
La politica è l'arte della mediazione, è fatta di equilibri.
Equilibri che talvolta sono stabili, talvolta sono instabili, e
questo è proprio un equilibrio fondamentale, questo equilibrio che
c'è tra la politica e l'amministrazione, un equilibrio che deve
esserci tra chi detta le scelte politiche e chi, invece, deve in
qualche modo trasformare queste scelte politiche in atti. Un
equilibrio ben oliato, che deve funzionare a dovere e che oggi
probabilmente necessita di una piccola revisione.
La politica poi è fatta di consenso, quel consenso che è fonte
di legittimazione popolare, per la quale siamo qui. Qui sorge,
secondo me, un altro piccolo delicato equilibrio, quello che muove
un poco le ragioni delle scelte politiche, che poi si trasformano
in decisioni scritte nero su bianco nel bilancio.
Un sottile equilibrio che c'è tra le Regioni che sono mosse
dalla volontà di far crescere una comunità, in senso generale, e
quelle invece destinate magari a interventi più puntuali. A volte
questi obiettivi non coincidono.
Il consenso di cui parlo, lo voglio ripetere, è assolutamente da
non demonizzare, è un concetto di legittimazione che viene dal
popolo ed è un aspetto sicuramente intrinseco della politica.
D'altronde siamo tutti qui, io credo, perché abbiamo avuto un certo
consenso e con quello ci è stato in qualche modo affidato un
contratto, che è quello di amministrare. Ci è stato affidato un
mandato per il quale dobbiamo cercare di fare il meglio che
possiamo.
Questo vale a tutti i livelli di governo, dall'amministrazione
della Pro Loco all'amministrazione di uno Stato.
Credo però che a livello regionale, se guardiamo tutte le
Regioni del nostro Paese, la nostra abbia una singolarità, come si
dice in analisi matematica, una particolarità. Nel senso che nelle
altre Regioni, soprattutto le Regioni medie e grandi, il consenso
si muove su dinamiche che hanno delle dimensioni più globali, o
addirittura nazionali. Nella nostra realtà, invece, la differenza
che c'è tra la comunità intera e il singolo, o i gruppi di singoli,
organizzati o non organizzati, è la più piccola in assoluto.
Questo, ovviamente, per questioni banalmente di numeri.
Diventa facile a volte confondere un intervento per pochi con un
intervento per tutti, o un intervento per molti. Questo per una
semplice e banale questione di numeri. Potrei fare degli esempi, ma
non li voglio fare.
Questo, in modo del tutto naturale e fisiologico, muove anche le
dinamiche delle scelte, le dinamiche della politica.
Io credo però che, paradossalmente, anche se potessimo prevedere
delle risorse in un bilancio tendenzialmente infinito, se per
assurdo avessimo la possibilità di prevedere delle risorse per
risolvere tutti i problemi o tutte le richieste dei 120.000
abitanti della nostra regione, non è detto che per forza faremmo il
meglio per la Valle d'Aosta, nel suo insieme. Di questo sono
abbastanza convinto. Credo piuttosto che spesso si debba passare
addirittura per scelte che sono impopolari, per fare il bene di una
comunità.
Anche qui potrei fare degli esempi, ce ne sono tantissimi. Penso
all'urbanistica, penso a tantissimi aspetti in cui le scelte a
volte sono difficili e scontentano qualcuno, però a volte, per il
progresso di una comunità o per tendere a un progetto di crescita
di una comunità, anche questo bisogna fare; questo per dire che
forse la sacrosanta scelta di quegli interventi spot di cui parlava
il collega Jordan prima - quindi una sommatoria di tanti piccoli
interventi - non per forza fa crescere una comunità nel suo
insieme. Io credo invece che, visto anche un po' l'andamento
generale della politica, in senso molto generale, e l'andamento
delle ultime elezioni, anche di quest'anno, in giro per l'Italia -
parlo ovviamente in termini di partecipazione al voto - abbiamo
forse il compito, difficilissimo, in qualche modo di recuperare la
fiducia dei Valdostani, invece che di rincorrere il consenso.
Questo lo possiamo ottenere solo attraverso delle scelte
coraggiose, scelte che passano per forza attraverso riforme più
strutturali.
Fiducia e consenso possono sembrare dei sinonimi, ma non lo
sono.
Voglio toccare da ultimo, per chiudere, un altro aspetto di
questo bilancio che ci prepariamo a votare: un altro sottile
equilibrio, quello tra l'esecutivo e il Consiglio.
Come ho detto all'inizio di questo mio breve intervento, il
momento di bilancio dovrebbe essere il momento più alto di dialogo
e di confronto politico, ma questo dialogo dovrebbe avvenire nel
processo di decisione e di redazione del documento, non
successivamente; questo, in particolare, per quanto riguarda una
maggioranza di governo.
Se invece una maggioranza viene considerata alla stregua di una
forza sindacale o delle parti sociali, non credo che siamo sulla
strada giusta; o quantomeno, in questo caso, la paternità delle
scelte rimarrà in capo a chi le presenta, quindi alla Giunta.
Parafrasando un famoso testo di Giorgio Gaber, che a dire il
vero nel suo caso parlava dell'importanza del voto popolare - qui
faccio riferimento a un altro tipo di diritto fondamentale della
vita democratica, quello per il quale siamo qui - "La libertà non è
uno spazio libero, la libertà è partecipazione".
Con questo non voglio dire che voglio in qualche modo prendere
le distanze dal bilancio, non è assolutamente così. È un bilancio
che peraltro, come è stato detto, seppur magari privo di quelle
riforme strutturali, è assolutamente in linea con il programma
politico della maggioranza. È un bilancio in continuità con quanto
è stato fatto negli anni precedenti, quindi ovviamente il mio voto
sarà favorevole.
Voterò con convinzione questo bilancio, ma sono mosso più da un
senso di responsabilità, che da un senso di condivisione,
soprattutto del metodo.
Presidente -
Ci sono altri interventi in discussione
generale? Non vedo altre richieste.
Invito i Consiglieri a prenotarsi, altrimenti, se non vedo
richieste, chiudo la discussione generale. Non vedo richieste
d'intervento, pertanto chiudo la discussione generale.
La discussione generale è chiusa.
Passiamo alle repliche.
Consigliere Di Marco? Mozione d'ordine.
Di Marco (PA) -
Mozione d'ordine: le chiedo solo una
sospensione per una riunione di maggioranza.
Presidente -
Il Consiglio è sospeso.
Sospensione dalle 17.03 alle 18.05.
Bertin (Presidente) -
Riprendiamo i lavori, siamo in fase
di replica delle due leggi, di stabilità e di bilancio. La replica
è del governo.
Assessore Carrel, per la replica del governo. Ne ha facoltà.
Carrel (PA) ?
Grazie Presidente e grazie colleghi, per
l'illustrazione e il dibattito che si è tenuto in questa prima
mezza giornata di Consiglio regionale. Credo che sia importante,
per quanto riguarda il Dipartimento Risorse naturali e il
Dipartimento Agricoltura, replicare a quanto detto nelle vostre
considerazioni generali, nella discussione generale, ma anche
mettere l'accento su alcune misure che credo siano fondamentali.
Non parlerò esclusivamente di numeri ma, attraverso i numeri,
cercherò di fare un sunto della visione politica che questi
Dipartimenti, all'interno dell'azione del Governo, cercano di
portare avanti in questo triennio 2025-2027.
Parto dai 12.857.500 euro previsti per il 2025 per la
realizzazione del Piano degli interventi in amministrazione
diretta, che credo siano la voce più importante del Dipartimento
Risorse naturali, sulla quale abbiamo modo di confrontarci durante
tutte le primavere. In questo anno, con l'alluvione del 29 e 30
giugno 2024, abbiamo avuto la necessità di rivedere questo piano e
anche nei prossimi piani dobbiamo comunque tenere in considerazione
le esigenze, che sono mutate all'interno di questa stagione estiva.
Credo che di questo avremo modo di parlare.
Di questi 12.857.500 euro credo che sia importante sottolineare
quei 320.000 euro che abbiamo messo a disposizione per il triennio
2025-27, per dare una risposta concreta di aggiornamento del
contratto collettivo agli operai forestali che poi lavorano in
questi cantieri.
È proprio di lunedì 9 dicembre l'approvazione della delibera di
Giunta regionale di autorizzazione, per la delegazione trattante di
parte datoriale, alla sottoscrizione dell'accordo per il rinnovo
del contratto integrativo di lavoro per il personale addetto ai
lavori di sistemazione idraulico-forestale e idraulico-agraria.
Credo che sia dovuto un grande ringraziamento a tutti coloro che
hanno partecipato al tavolo, soprattutto ai membri di nomina
regionale, coloro che abbiamo delegato con una delibera di Giunta
ad hoc, ma anche a tutte le parti sindacali, che si sono mostrate
molto collaborative e propositive, per aggiornare la parte di
questo contratto che riguarda i compensi che dobbiamo recepire, in
quanto è stato modificato nel 2021 a livello nazionale. Crediamo e
auspichiamo che nei prossimi giorni possa avvenire la firma
ufficiale per dare gambe a quei 12 milioni di euro di cui parlavamo
in introduzione.
Proprio nella stessa direzione, vanno anche gli 885.000 euro
all'anno che sosteniamo per quanto riguarda il supporto tecnico e
amministrativo affidato alla Società di servizi Valle d'Aosta
S.p.A. Un incremento di 50.000 euro necessario per adeguare i
compensi che diamo ai dipendenti della Società di servizi Valle
d'Aosta S.p.A., che svolgono un ruolo fondamentale all'interno
della gestione del piano lavori e che credo meritino la giusta
attenzione da parte nostra. Un'altra voce che, quindi, credo sia
importante e opportuno sottolineare.
Per quanto riguarda la viabilità forestale, è una viabilità
sulla quale spesso e volentieri ci siamo trovati a confrontarci, e
in diversi ordini del giorno poi avremo modo di approfondire alcuni
progetti. Abbiamo destinato nel 2025 2.394.000 euro per predisporre
e realizzare una serie di piste forestali, le più importanti
sicuramente quelle di Grand Jete e Vencorère nel Comune di
Verrayes, la pista Bois de Chemp a Perloz e la pista forestale di
Molinat a Fontainemore.
Anche questi sono fondi che hanno la necessità di progetti e di
grande lavoro prima di essere realizzati.
Credevo che la discussione vertesse anche, un po' o in parte,
sul Programma forestale regionale, un programma che per il 2025
vede stanziati 278.793 euro, proprio per tradurre il programma che
ci ha visti già di fatto confrontarci in Commissione consiliare il
22 ottobre 2024 e poi con tutti gli stakeholder, proprio il 22
pomeriggio e il 23 ottobre, per cercare di chiudere questo cerchio
all'interno dei 18 mesi previsti dal bando, quindi entro il mese di
settembre 2025. La realizzazione di questo studio accurato
permetterà poi di avere tutti gli elementi utili al fine di
redigere una legge forestale esaustiva e concretamente orientata
alle esigenze del nostro territorio.
Per quanto riguarda la Struttura Sistemazioni montane, sono
stati stanziati 541.000 euro per finanziare dei lavori che sono già
previsti sul torrente Closé a Morgex, a valle di Losanche a
Valtournenche e sul torrente Vagnod a Saint-Vincent, ma oltre a
questo sono state incrementate le somme messe a disposizione per i
lavori di somma urgenza, i quali sono previsti per 5.300.000 euro
per il 2025.
Ovviamente i cambiamenti climatici hanno degli effetti sul
nostro territorio, che è un territorio di montagna, che è un
territorio difficile, e sul quale dobbiamo agire in tempi brevi e
rapidi e abbiamo bisogno di risorse per far fronte a tutte le
problematiche su cui tutti veniamo sollecitati, anche perché,
ovviamente, gli strascichi dell'alluvione portano sicuramente degli
effetti importanti.
Per quanto riguarda la struttura Flora e fauna, sono stati
richiesti 308.000 euro per il 2025, finalizzati alla realizzazione
d'interventi per l'insediamento e la gestione del verde pubblico,
la cura delle aree verdi e dei percorsi attrezzati e la gestione
delle strutture vivaistiche e del CRAS. Credo che sia importante
evidenziare due progetti sulla Struttura Flora e fauna di recupero
del verde: il primo in località Fontaney, nel Comune di
Pont-Saint-Martin, e il secondo riguarda l'affido dei servizi
tecnici funzionali alla realizzazione di una nuova area verde in
località Torre del Lebbroso, in Comune di Aosta.
Sulla fauna selvatica, diversi sono i numeri e diversi sono i
fondi che mettiamo a disposizione anche per il triennio 2025-2027:
si parla di 410.300 euro per ogni anno del triennio. Credo che sarà
interessante, visti i vostri ordini del giorno, soprattutto
approfondire durante la discussione degli ordini del giorno la
questione riguardante il lupo, quindi ci addentreremo riguardo
all'iter e riguardo agli utilizzi di questi fondi in una seconda
fase.
Per quanto riguarda, infine, il Corpo forestale - l'ha già ben
evidenziato il mio Capogruppo, Aldo Di Marco, nella sua
presentazione - oltre ad avere previsto dei fondi per la gestione e
per il rinnovamento degli immobili e delle stazioni, credo che sia
fondamentale il risultato che stiamo ottenendo con i nuovi corsi
degli agenti forestali e il nuovo corso concorso per i
sovrintendenti. La voce più importante, se non dal punto di vista
numerico dal punto di vista politico sicuramente, sono i 138.840
euro per il 2025 che abbiamo destinato, ancora una volta, alla
formazione.
Ovviamente, continuare a investire sulle strutture e sulle
stazioni è fondamentale, ma d'altro canto è altrettanto
fondamentale cercare di dare le risposte all'organico e dare la
possibilità a tutti di operare e di lavorare nel miglior modo
possibile. Credo che questo percorso che abbiamo avviato in questi
due anni sia un percorso che va in quella direzione e le stazioni e
il Corpo, di fatto, oggi stanno riattivando tutta una serie di
servizi che prima non era più possibile esercitare.
Per quanto riguarda il Dipartimento Agricoltura, diversi sono
gli aspetti e anche le cifre messe a disposizione riguardo al CSR,
in quanto ovviamente il CSR è un fondo dal punto di vista europeo,
quindi finanziato da fondi europei, ma cofinanziato dalla Regione
attraverso 3,5 milioni di euro, che vengono messi a disposizione
dal nostro bilancio.
Accanto alle politiche del CSR dobbiamo e vogliamo continuare a
investire nella legge n.1/2024, che ha modificato la legge n.
17/2016, stanziando 1.960.000 euro, che di fatto vanno a finanziare
i bandi che abbiamo già in parte approvato attraverso la delibera
di Giunta regionale n. 1337 del 4 novembre 2024.
Sono dei bandi che riguardano l'articolo 5 e l'articolo 6 della
legge regionale e credo diano la possibilità, soprattutto alle
piccole e piccolissime aziende valdostane, di avere delle risposte
che dal CSR in questo momento non potrebbero avere.
Credo che non ne sia stata data una giusta pubblicità,
soprattutto sui giornali, nei giorni successivi all'approvazione di
questa delibera, e come Assessorato abbiamo previsto di organizzare
una serie d'incontri, proprio per raccontare a tutte le aziende le
opportunità che l'Assessorato ha messo in piedi attraverso
l'approvazione della legge n. 17/2016, quindi attraverso
l'approvazione dei rispettivi bandi, e attraverso il CSR; questa è
stata un'altra scelta politica proprio per dare a tutte le aziende
la possibilità di capire quali sono i bandi e quali sono le risorse
a cui loro possono attingere.
Altri importanti fondi sono stati investiti, in linea con gli
ultimi anni, nel settore zootecnico e nella promozione, settore in
cui continuiamo a lavorare per portare i nostri prodotti, quindi il
risultato del lavoro dei nostri agricoltori, in giro per il mondo,
e permetterci di far conoscere il nostro modo di lavorare in
agricoltura, il nostro modo di lavorare in montagna, anche alle
persone che non hanno modo di conoscere le nostre tradizioni e la
nostra cultura.
Infine, permettetemi di rimarcare i fondi messi a disposizione
dei Consorzi di miglioramento fondiario, per i quali abbiamo
previsto 1.400.000 euro per le manutenzioni straordinarie di opere
comprensoriali o infrastrutturali, che hanno un bando ad hoc, il
quale ha una buona capienza e ha un buon tiraggio, in quanto
diversi sono i Consorzi di miglioramento fondiario che
s'interfacciano con i nostri Uffici, proprio per sistemare e
mettere in regola tutti gli apparati idrici dei nostri Consorzi di
miglioramento fondiario, o la viabilità, in quanto hanno la
necessità di avere un sostegno anche economico importante.
Dall'altra, garantiamo attraverso 2.300.000 euro, con un
incremento di 500.000 euro rispetto ai passati stanziamenti, la
possibilità di fare domanda per le spese di gestione. La delibera
di Giunta prevede, al massimo, un 65% per le spese di gestione
sostenute dai Consorzi di miglioramento fondiario. Credo che sia un
segnale molto importante garantire la possibilità di avere la
sicurezza di avere il 65% per tutti gli investimenti in
amministrazione ordinaria, perché credo che questo possa permettere
di organizzarsi al meglio e di organizzare al meglio le attività,
che poi di fatto sono le attività che aiutano a mantenere il
territorio e aiutano anche noi a gestire al meglio i piani lavoro
da cui siamo partiti e tutte le politiche che cerchiamo di mettere
in atto, attraverso questo bilancio e attraverso l'azione che
continuiamo a portare avanti come Assessorato all'Agricoltura e
alle risorse naturali.
Presidente ?
Dal Governo, qualcun altro? Assessore
Grosjacques, ne ha facoltà.
Grosjacques (UV) ?
Solo qualche considerazione rispetto
al dibattito di questa mattina e di questo pomeriggio, in cui i
colleghi hanno messo l'accento su alcuni interventi
dell'Assessorato Turismo, sport e commercio.
Credo che in questo bilancio ritroviamo le risposte a tutte le
esigenze di queste tre deleghe. Sul turismo sono state incrementate
le risorse per le manifestazioni, la pubblicità, la partecipazione
a saloni e fiere che, soprattutto in alcune zone (nell'area
francofona e nei Paesi scandinavi) stanno dando delle risposte
importanti e, quindi, è bene continuare a lavorare in quel settore
e in quella zona, perché i turisti apprezzano sempre di più, in
particolare nel periodo invernale ? ma stiamo lavorando anche per
il periodo estivo ? la nostra regione.
Credo che anche dal punto di vista estivo l'articolo che è stato
inserito nella
omnibus
sull'autoresponsabilità potrà dare
una risposta, una prima risposta, che probabilmente non sarà
esauriente, per quel che riguarda l'utilizzo delle nostre strade
interpoderali, in particolare per il turismo delle due ruote, che è
un turismo in crescita e che quindi va valorizzato. Dobbiamo far in
modo che possano essere messe a disposizione tutte le destinazioni
che possediamo, nello specifico le migliaia di chilometri di piste
e di sentieri che abbiamo in dotazione.
Sulla destagionalizzazione, il collega Lavy ha posto giustamente
l'accento, perché la destagionalizzazione significa mantenere
aperte le strutture turistico-ricettive e fidelizzare il personale
in modo da poter anche dare delle risposte al decremento
demografico dei nostri comuni, soprattutto quelli di testate di
valle, che per alcuni mesi hanno grandi numeri e poi, in altri
periodi dell'anno, invece sono praticamente deserti. Sappiamo di
che cosa si tratta, vivendo in montagna tutto l'anno.
Questa destagionalizzazione però si è avviata con alcune
iniziative, in particolare ovviamente nelle zone della nostra
regione dove possiamo fare delle attività anche in stagioni
intermedie, quindi autunno e primavera. Il Cammino Balteo è una
delle attività che si stanno incrementando e, quindi, sta dando
delle risposte in queste zone. Anche le attività che si stanno
mettendo in piedi, in particolare nella Bassa valle, per la
valorizzazione dei prodotti tipici, potranno in qualche modo andare
verso una prima risposta e consentire un turismo anche fuori
stagione, che sta cominciando ad avere dei numeri, non
significativi ma comunque in crescita.
Sul piccolo commercio, le risposte hanno - l'ho detto in
Commissione in occasione della discussione sul bilancio - in
qualche modo sostenuto 165 attività e quest'anno, quindi nel 2024,
abbiamo avuto anche 14 aperture che, in una regione come la nostra,
probabilmente non sono molte ma, associate ai 151 esercizi che sono
stati sostenuti e che quindi hanno preso l'impegno, nell'ottenere
questo finanziamento, di rimanere aperti ancora per gli anni
successivi, direi che è una prima risposta, tenuto conto che è vero
che bisogna modificare la legge n. 12/1999 sul commercio, ma i
margini di manovra sono molto molto ristretti, anche perché sennò
si va verso dei provvedimenti di incostituzionalità per violazione
della libera circolazione delle merci, delle persone e delle
attività.
Il marchio "Ombrello" è uno degli obiettivi. Siamo riusciti, nel
mese di giugno di quest'anno, finalmente, ad avere la piena
proprietà e disponibilità del marchio "Cuore", che nelle nostre
intenzioni dovrà essere quello che simboleggerà il marchio
"Ombrello". Il marchio "Ombrello", ovviamente, ha l'obiettivo di
essere un marchio trasversale, che dovrà tenere sotto di sé tutte
le attività più importanti, quindi l'artigianato, l'enogastronomia,
ovviamente il settore turistico, ma anche tutti coloro che vorranno
ottenere una certificazione di qualità, rappresentata appunto dal
marchio "Ombrello" e dal marchio "Cuore".
Nel mondo dello sport direi che abbiamo dato risposte a tutte le
richieste che sono arrivate dai comitati organizzatori e a tutte le
attività che ci sono state proposte dal punto di vista sportivo
nella nostra regione: l'anno prossimo ospiteremo grandi
manifestazioni a livello sportivo nazionale e internazionale; la
fine di quest'anno vedrà due gare, due manifestazioni importanti,
la prova di Campionato del mondo di snowboard e la prova di Coppa
del mondo di sci alpinismo a Crévacol. Tornerà, inoltre, il Giro
d'Italia. Da questo punto di vista quindi direi che le risposte
sono state date e ci sarà un 2025 di grandi attività sportive.
Abbiamo poi incrementato il finanziamento agli sport della
nostra tradizione, della nostra cultura, quindi gli Esport de
Nohtra Téra: ci avevano richiesto di poter incrementare la loro
attività verso le scuole, ma anche, più in generale, per
approfondire la conoscenza degli sport di tradizione valdostana e
abbiamo aumentato il contributo.
Abbiamo dato una risposta forte alle Pro Loco, che da diversi
anni avevano delle risorse sostanzialmente bloccate, perché erano
disponibili solo per quel che riguarda la predisposizione dei
sistemi di sicurezza, mentre da quest'anno avranno la possibilità
di avere il finanziamento fino al 70% delle loro manifestazioni,
sia sul proprio territorio che per quel che riguarda la Foire de
Saint-Ours.
Un'ultima risposta al collega Baccega, che ci ha parlato degli
impianti sportivi del Comune di Aosta. Non è una nostra competenza,
ma credo che la sua considerazione meritasse una risposta, con
riferimento ai campi sportivi Frand Genisot, Zambroni e Ghignone,
di cui lei oggi ha evidenziato la carenza in alcune strutture, in
particolare negli spogliatoi. Ho chiesto ovviamente al Comune di
Aosta per capire quali fossero gli investimenti futuri e
soprattutto quelli che sono stati fatti in questi anni. Mi è stato
detto che nel 2023, per quel che riguarda gli spogliatoi dell'area
sportiva, c'è stata la manutenzione dei servizi igienici,
nell'agosto del 2023 la sostituzione della centrale termica e
l'allacciamento alla rete di gas metano, nell'estate del 2024 la
tinteggiatura interna degli spogliatoi; i lavori sono stati
eseguiti dalle squadre di manutenzione del comune.
Il progetto di riqualificazione dell'area prevede un
investimento di 2.300.000 euro, finanziato dal bando "Periferie",
quindi 100% gestito dal Comune senza la necessità d'intervenire
sulla legge n. 16, e comprende la realizzazione di due campi in
sintetico e uno naturale, dodici spogliatoi e una tribuna. L'iter è
in corso, nella fase di progettazione, mi dicono dal Comune di
Aosta, rallentata anche dai vincoli presenti per la distanza dal
cimitero. Si sta quindi lavorando anche per dare delle risposte a
quelle giuste considerazioni che lei ha portato questa mattina nel
dibattito.
Presidente ?
Per la replica, assessore Sapinet.
Sapinet (UV) -
Un budget important pour notre assessorat,
en particulier le département des infrastructures et du réseau
routier et le département de la programmation, des ressources
hydriques et du territoire, comme vous le savez, gèrent des
ressources et réalisent des investissements importants. Un budget
qui profite même des financements de l'État et des programmes
européens transversaux, dont les activités couvrent une grande
partie des activités d'autres assessorats, à partir de la
construction des écoles au sport en passant par la gestion des
équipements et des bâtiments.
L'attention est portée au territoire, à sa fragilité, dans les
secteurs importants qui sont les ouvrages hydrauliques et le
secteur hydrologique du terrain mais aussi en ce qui concerne le
réseau routier ; un territoire qui a été blessé cette année par un
événement majeur auquel nous avons apporté des réponses immédiates
d'une part - ensemble aux collègues, au Président et à toutes les
structures - et sur lequel nous allons continuer d'apporter des
réponses plus structurées dans l'année à venir, en mettant l'accent
sur la prévention. Cette attention portée au territoire se traduit
ensuite par un soutien important aux communautés locales et même,
vous rappelez, le Plan des travaux publics qui fait partie
intégrante du budget et comporte plusieurs fiches concernant
l'assessorat.
Venendo ai singoli dipartimenti, sul Dipartimento Infrastrutture
e viabilità, un importo importante, con un totale di 70.276.000
euro, con, come si diceva, interventi a sostegno dei comuni. Una
conferma degli interventi di opere minori di pubblica utilità con
6.300.000 euro annui, che negli ultimi anni hanno avuto addirittura
un doppio finanziamento; un intervento che è prorogato anche fino
al 2027. Poi una collaborazione, per quanto riguarda le strutture
in materia di edilizia scolastica e di infrastrutture sportive, con
i colleghi Guichardaz e Grosjacques, con i quali si fa un lavoro di
condivisione e di monitoraggio per quel che riguarda la parte delle
strutture scolastiche, e sul quale va ricordato anche l'importante
parte destinata agli interventi sugli immobili, in particolare
riguardo al risparmio energetico.
Citavo le infrastrutture sportive e riprendo l'intervento del
collega Grosjacques, per quanto di nostra competenza, in particolar
modo sulle strutture d'interesse regionale, e poi sull'itinerario
ciclabile, sul quale avremo modo d'intervenire nuovamente nella
discussione degli ordini del giorno. Credo che vada messo in
evidenza l'impegno di risorse - abbiamo, appunto, anche delle
sedute specifiche di Commissioni - risorse regionali ma anche
risorse provenienti da altre forme di finanziamento.
Parte importante la fa sicuramente l'infrastruttura viaria
regionale, per un totale di oltre 23.578.000 euro, con i vari
interventi che in alcuni casi hanno subito una parziale
riprogrammazione a causa dell'evento alluvionale.
Per venire a qualche sollecitazione dei colleghi sulla rotonda
di Nus, portata all'attenzione dal collega Baccega, l'intervento è
ripartito e si è concluso dopo anni di stop dovuti a varie
vicissitudini tra Anas e l'impresa; va detto che sulla criticità
che è stata sollevata oggi dai residenti si sta già lavorando, ma
si era già lavorato in fase di progetto insieme al Comune di Nus,
Comune di Nus che ha portato all'attenzione dell'Anas osservazioni
che l'Amministrazione ha sostenuto e ragionamenti che vengono
portati avanti proprio in queste settimane per contenere i disagi.
Ma va detto: rotatoria di competenza Anas, esistono regole e
procedure che definiscono e normano i vari interventi in base
appunto alla tipologia di viabilità e al flusso di traffico. Il
collega Baccega con Anas ha lavorato tanto e lo sa bene.
Rotonda di Sarre: il fine lavori è previsto per la fine del mese
di luglio e sta per essere approvata una perizia che conferma
appunto quelle tempistiche.
È di oggi la conferma della riapertura del ponte di Brissogne,
che avverrà nella giornata di venerdì 13 dicembre; un cantiere che
ha subito danni importanti, anche qui, dall'evento alluvionale,
come molti di voi sapranno, quindi una riapertura per poi andare
avanti con nuovi e numerosi altri interventi, soprattutto su ponti
e viadotti.
Sono confermati, come ricordava ieri il Presidente, i
finanziamenti in titolo I, indispensabili per mantenere efficiente
la transitabilità delle strade regionali, in particolare la
manutenzione invernale con sgombero neve e le attività
anti-ghiacciamento. Non dobbiamo dimenticare gli importanti
investimenti sull'edilizia residenziale pubblica, che ammontano per
il 2025 a 1.500.000 euro per la parte investimenti, ma, come
vedremo poi nella risposta agli ordini del giorno, muovono e
recuperano risorse ben più importanti.
Sul Dipartimento Territorio, programmazione e risorse idrico, il
totale di 8.608.000 euro non deve trarre in inganno, perché è un
dipartimento che muove molto ma molto di più grazie all'utilizzo di
fondi statali ed europei, con risorse quindi ben più ampie, con
interventi più operativi delle Strutture Attività geologiche e
quella poi delle Opere idrauliche, alle quali va il nostro
ringraziamento per il grande lavoro fatto, insieme alla Struttura
viabilità, in occasione dell'alluvione
Tra le varie leggi di settore, da ricordare, in particolar modo
il contributo agli enti locali sulla legge regionale n. 5/2001 per
la realizzazione d'interventi per la riduzione dei rischi
idrogeologici, una legge che dà risposte e dà risposte veloci e
concrete agli enti locali in situazioni di difficoltà. Enti locali
che si cerca anche di sostenere nelle pratiche e in tutto il
percorso per, appunto, l'ottenimento di questi finanziamenti.
Poi, oltre alla protezione e alla gestione del territorio, ci
sono le attività di pianificazione. Ne parleremo anche qui grazie
ad alcune iniziative dei colleghi.
Andiamo incontro ai cambiamenti climatici, lo diceva qualcuno
ieri, lo ha ribadito qualcuno nella giornata odierna, poco fa il
collega Carrel. Ricordo quindi il finanziamento alle attività di
Fondazione Montagna Sicura nell'ambito dei ghiacciai, neve e
valanghe, più in generale dei rischi in montagna, con 630.000 euro
di finanziamento annuo. Ricordo, a questo proposito, che il 2025
sarà l'Anno internazionale per la conservazione dei ghiacciai.
A proposito di Fondazione Montagna Sicura, saremo questo venerdì
impegnati a Bard per un importante convegno della cabina di regia
dei ghiacciai, questo dimostra che l'atteggiamento sul cambiamento
climatico è concreto, è pragmatico, senza volerlo strumentalizzare,
ma sicuramente un atteggiamento scientifico serio a supporto delle
valutazioni politiche amministrative; che la politica faccia la
politica, ma lasciamo che i tecnici facciano il loro lavoro e
cogliamo queste occasioni che ci vengono proposte per saperne
sempre di più e per poi riuscire a decidere a decidere meglio.
Poi l'azione del Dipartimento Ambiente, che è focalizzata sulla
parte di valutazione ambientale, autorizzativa, di pianificazione e
di monitoraggio dello stato di qualità dell'ambiente, per il
tramite di ARPA, per cui è destinata una parte importante del
trasferimento in quota di bilancio.
Il Piano regionale dei rifiuti, anche questo recentemente
approvato, è un piano di settore che definisce come dovrà evolvere
il sistema di raccolta dei rifiuti urbani in una logica di recupero
della materia e di una ottimizzazione della gestione dei rifiuti
speciali. Segnalo alcuni passaggi importanti di questo 2024,
sviluppati in accordo col CELVA, quale la definizione di linee
guida per la gestione dei rifiuti urbani e la ricostituzione
dell'Osservatorio regionale sui rifiuti, un osservatorio
all'interno del quale c'è un confronto concreto, serio, positivo,
definirei con un approccio corretto da parte di tutti gli attori;
un osservatorio che quest'anno si è riunito in quattro occasioni,
un trend tendenzialmente che intendiamo mantenere per i prossimi
mesi, e che ha di fatto confermato il trend di aumento della
percentuale di raccolta differenziata, che comporta, tra l'altro,
l'aumento della vita residua della discarica, il cui esaurimento è
attualmente stimato al 2034. Bisogna arrivare a questo 10%.
Sempre in merito alla questione rifiuti e agli interventi dei
colleghi Consiglieri sulla discarica, in particolare, di Pompiod,
ricordo che è in corso la procedura di verifica di assoggettabilità
a VIA. A tal proposito si ricorda che all'interno di tale
procedimento è stato proposto e portato avanti il dimezzamento dei
codici CER attualmente autorizzati. Su questo sito, si sa, si è
discusso in queste settimane in Commissione partendo dalle due fasi
di studio ARPA, quindi l'obiettivo è la necessità di coinvolgere
questo sito all'interno della riorganizzazione dei rifiuti inerti,
quindi una sensibile e importante riduzione dei codici CER, per
andare in un sistema regionale che possa finalmente dare anche al
mondo delle imprese una risposta in una situazione che vede oggi
due terzi dell'inerte prodotto in valle conferito fuori
regione.
Una parte preponderante del bilancio del Dipartimento Ambiente,
come dicevo, è assegnata al funzionamento di ARPA, per un totale di
6.910.000, per il 2026 e 2027, e 7.100.000 per il 2025. ARPA è
un'attività molto rilevante, strategica e garantisce il necessario
presidio delle principali matrici ambientali e l'attività
scientifica relativa al monitoraggio delle dinamiche locali
collegate al cambiamento climatico.
Une partie importante du budget est liée au transfert des fonds
pour assurer le fonctionnement du parc du Mont Avic d'un montant de
1.300.000 ? par an, également en relation avec son récent
élargissement.
En ce qui concerne la biodiversité, des crédits plus modestes,
environ 200.000?, ont été prévus pour augmenter les montants
destinés à la gestion également évolutive des zones protégées et du
réseau écologique.
Pour la partie scientifique, je peux mentionner les fonds
nécessaires pour garantir la partie exposition et recherche du
Musée Régional des Sciences Naturelles Efisio Noussan, qui registre
des chiffres de fréquentation très intéressants et des initiatives
telles que l'activité du trekking nature, également confirmée pour
les trois années à venir.
Les montants destinés à réduire la charge qui représente
l'utilisation de l'autoroute pour les citoyens qui utilisent
régulièrement cette infrastructure sont également confirmés pour la
période triennale 2024-2026.
Enfin, deux considérations plus d'ordre politique : à
l'approche de l'approbation de la dernière
manœuvre budgétaire de la législature, on doit
même regarder à cette année, au 2024, à ce qui s'est passé, pour
après aller de l'avant.
Quelqu'un a parlé de trois majorités, rappelant les différents
passages qui en tout cas ont vu le rôle central de l'Union
Valdôtaine et où à l'intérieur de laquelle on a pris toutes nos
responsabilités : au mouvement qui au cours de ce 2024 a concrétisé
le projet démarré en 2018, au mouvement avec un groupe qui est
passé de 7 à 11... mais, comme on avait déjà dit, pas une opération
mathématique mais la volonté d'atteindre nos objectifs, sous le
drapeau du mouvement qui fêtera l'année prochaine ses quatre-vingts
ans.
Je termine donc avec un merci à mes collègues du groupe, tout
comme je remercie mes collègues de la majorité, pour le soutien,
pour le travail accompli et pour celui qui nous reste sur les
nombreux et importants dossiers à accomplir.
Presidente ?
Assessore Caveri, ne ha facoltà.
Caveri (UV) ?
Sarò molto breve perché nel dibattito,
tranne qualche cenno alle deleghe che mi riguardano, non ci sono
state particolari questioni.
Partirei da un elemento che credo sia positivo per la nostra
Assemblea, che prescinde dal fatto che si tratti di una questione
che mi riguarda personalmente, e cioè oggi il Consiglio europeo ha
confermato le nomine dei membri del nuovo Comitato delle Regioni,
che inizierà il proprio lavoro all'inizio dell'anno prossimo. Credo
che sia un lavoro, quello di ottenere il posto di titolare, di cui
devo naturalmente ringraziare il Presidente della Regione. Questo
conferma, tuttavia, il rischio che abbiamo corso di non avere
neppure un rappresentante in questa Camera, che è sicuramente meno
importante del Parlamento europeo, ma che consente di avere una
finestra sull'Europa e di poter conoscere in anteprima tutta una
serie di politiche.
Penso alla discussione in corso, di cui abbiamo preso atto anche
ieri in un incontro che si è svolto nell'alto Vallese, ed è la
preoccupazione che riguarderà il nuovo periodo di programmazione,
quello prossimo, con una serie di fatti - come il rapporto Draghi,
ma anche le linee guida della Von der Leyen sulla politica di
coesione - che sembrano indicare in prospettiva il rischio che ci
sia un forte accentramento sugli Stati di questi fondi, che
normalmente sono stati gestiti da Regioni ed enti locali;, che
questa sarebbe una scelta sbagliatissima e ci auguriamo che il
ministro Fitto possa intervenire, visto che ha ottenuto una parte
delle deleghe sulla politica di coesione, tenendo conto anche del
suo background: viene da esperienze importanti a livello della
Presidenza del Consiglio dei Ministri, ma soprattutto è stato
Presidente della Puglia, e quindi c'è da augurarsi che possa
intervenire.
Così come non sfugge il fatto (che non riguarda tanto la Valle
d'Aosta quanto altre Regioni, soprattutto il Sud) che questo
obiettivo di concludere il PNRR per il 2026 appare in alcune
Regioni italiane, non nella nostra, irrealistico.
Per quel che riguarda le parti di finanziaria che mi concernono,
ho già dato i numeri in Commissione, quindi non li ripeterò. Mi
limito semplicemente a dire che una parte dei fondi regionali va ad
alimentare proprio i fondi comunitari. Proprio nelle settimane
scorse abbiamo avuto gli incontri con il Comitato di vigilanza del
FESR e delle FSE: abbiamo affinato con i rappresentanti dello Stato
e della Commissione europea il percorso che ci deve portare a un
primo target per raggiungere i risultati alla fine del 2025.
Abbiamo anche chiuso - con una delibera che riguarda un sistema
di riscaldamento e di raffrescamento che ruota attorno alle
infrastrutture dell'Università della Valle d'Aosta - quella parte,
non ancora completata, dell'Accordo per lo sviluppo e coesione, che
è stato firmato ad Aosta dal Presidente con il Presidente del
Consiglio Meloni.
Aggiungo anche i buoni risultati che stiamo raggiungendo nelle
progettualità di Interreg, che sono sempre in parte finanziate
dalla finanziaria. Buoni risultati li abbiamo avuti proprio ieri,
come dicevo, con Interreg Italia-Svizzera, ma poche settimane fa lo
stesso è accaduto...
È fastidiosissimo il microfono, Presidente. Non so se sia stata
messa la modalità automatica, ma quando uno si ferma il microfono è
come se si spegnesse. Sarebbe opportuno che chi si occupa della
tecnologia magari facesse in modo che non ci sia la modalità
automatica, perché, quando uno tace e poi riprende, il microfono fa
una piccola pausa.
Aggiungerei ancora l'importanza dei fondi, quasi 25 milioni di
euro, senza parlare dei fondi PNRR, nel settore dell'innovazione
digitale.
Per quel che riguarda il PNRR, c'era una domanda del collega
Baccega rispetto ad Arvier. Proprio oggi c'è stato l'incontro dei
tecnici della Soprintendenza assieme al Segretario generale, la
dottoressa Fanizzi, e la rimodulazione che noi abbiamo proposto è
stata accettata. Noi abbiamo un fondo diciamo "rischi" all'interno
della nostra finanziaria e sicuramente l'insieme di realizzazioni
dovrebbe poter raggiungere il target nel 2026. Naturalmente, nel
caso in cui ci possano essere delle necessità di ulteriori
investimenti a completamento, la Regione farà sicuramente la sua
parte.
Vorrei concludere con la questione che riguarda la montagna, al
di là del fatto che in queste ore abbiamo avuto contezza della
cifra del fondo "Montagna" per l'anno scorso, che verrà dato a
disposizione a partire dal mese di gennaio: sono più di 5 milioni
di euro. In realtà sulla montagna oggi la cosa più importante è
aspettare il passaggio parlamentare della legge sulla montagna alla
Camera dei Deputati.
Non sono d'accordo col collega Lavy sul fatto che noi siamo un
po' pavidi rispetto al fatto di avere una legislazione regionale.
Io credo che chi legge la legge statale si renda conto che
effettivamente ci sono delle linee che sono piuttosto interessanti,
sia nella Parte I, che riguarda le responsabilità delle Regioni e
dei Comuni; vengono naturalmente salvaguardate con una norma anche
le competenze in Regione a statuto speciale. Poi c'è la seconda
Parte, che è quella più significativa, che riguarda i diversi
settori, dai trasporti alla scuola, alla sanità, con un meccanismo
di premialità di tipo fiscale. Sono soprattutto degli elementi di
fiscalità o di premio che sono in mano allo Stato e non in mano
alle Regioni.
Vedremo se la tempistica di approvazione definitiva della legge
sarà rispettata, questo è naturalmente il nostro auspicio, perché
si tratta di norme interessanti, anche se, questo lo posso
confermare, all'interno del Comitato delle Regioni fin da subito
bisognerà creare un gruppo di esponenti delle montagne europee per
riprendere la battaglia che è la madre di tutte le battaglie, vale
a dire un maggior riconoscimento della montagna attraverso il
principio della coesione territoriale, come contenuto nell'articolo
174 dei Trattati.
Presidente ?
Assessore Marzi, per la replica. Ne ha
facoltà.
Marzi (SA) -
Per ciò che concerne l'Assessorato e il
Dipartimento Politiche sociali, che sinteticamente nello schema di
bilancio che riguarda il n. 118/2011 viene sintetizzato con la
missione 12, ci troviamo di fronte quest'anno a uno stanziamento
complessivo per la missione di circa 124 milioni di euro, ma,
soprattutto per la parte inerente al trasferimento delle politiche
sociali in capo al Dipartimento, ci troviamo con uno stanziamento
per il 2025 da circa 94 milioni di euro, che poi salgono a 96
milioni di euro per il 2026 e a 97 milioni di euro per il 2027.
Il fatto quindi che lo stanziamento venga garantito, non solo in
continuità ma in crescita, sul prossimo triennio, è di fatto allo
stesso tempo sia una novità per quanto riguarda questo
Dipartimento, ma allo stesso tempo un passaggio di consegne di
natura amministrativa e politica assolutamente rilevante, com'è
stato richiamato dal Presidente durante la sua relazione di
ieri.
Per entrare più nel merito delle caratteristiche che il
Dipartimento delle Politiche sociali rappresenta sul prossimo
triennio, in questo atto politico-amministrativo così importante,
sicuramente è rilevante anche rappresentare che, per quanto
riguarda il rapporto tra le spese correnti, dedicate appunto alla
missione di sintesi 12, e la totalità delle spese correnti sul
bilancio, addirittura mantiene stabilmente una percentuale di circa
l'8%.
Sicuramente sul tema della povertà, che è una delle grandi
novità - con il piano approvato l'anno scorso e soprattutto con
l'applicazione dei Livelli essenziali delle politiche sociali, o
LEPS - degli ultimi anni anche in seno al PNRR, ci vede collaborare
con il territorio, con i Comuni, sia in termini d'inclusione che di
risposte a tutti quanti i processi di autonomia, con uno
stanziamento di circa 10 milioni di euro.
Lo stesso vale per le persone con disabilità e per la politica
legata a tutto quanto il tema della disabilità. È inutile ricordare
che veniamo - proprio la settimana scorsa - da un percorso che si è
concretizzato in occasione della Giornata dedicata alle persone con
disabilità, il 3 di dicembre, e che ha visto, tra le altre cose, un
percorso di avvicinamento a questa giornata con tutta una serie di
temi che hanno reso assolutamente evidente, come dire,
l'adeguatezza delle scelte fatte nel passato, ad esempio per quanto
riguarda i progetti di vita individuali, che di fatto oggi vengono
perfettamente rappresentati dalle ultime scelte politiche e
amministrative, con la legge delega del 2021 e poi, di fatto, con
tutti quanti i decreti di attuazione.
Si è reso evidente, e tra l'altro ci è stato anche riconosciuto
dai professori universitari che hanno collaborato all'istituzione
della legge delega, che la Valle d'Aosta risulta essere l'unica
Regione che nel 2018 è partita con l'Unità di valutazione
multidisciplinare sul tema delle persone con disabilità e che,
quindi, il fatto che si sia arrivati proprio quest'anno ad avviare
il percorso di riforma della n. 14/2008 è perfettamente collegato
da un punto di vista istituzionale, politico e amministrativo con
quello che oggi è il processo amministrativo che vede interventi in
tal senso.
Vengono di fatto, tra le altre cose, con questo bilancio,
confermati circa 5 milioni di euro di trasferimenti dedicati, oltre
a 950.000 euro di piano di eliminazione sulle barriere
architettoniche e la conferma, anche per quanto riguarda la ricerca
di caregiver e assistenti personali, per circa mezzo milione di
euro, oltre alla stabilizzazione dei contributi per quanto riguarda
la partecipazione dei minori con disabilità ai centri estivi, che
l'anno scorso era stata fatta in maniera sperimentale.
Lo stesso vale naturalmente anche per tutta quanta la politica
sui minori. Ricordiamo che questo lavoro viene fatto in un rapporto
diretto legislativo con gli enti locali e, di fatto, oltre a
confermare gli stanziamenti di riferimento in crescita, riusciamo
anche ad applicare sul modello delle tate familiari lo stesso tipo
di scontistica, con un intervento in più, di 400.000 euro, come tra
l'altro richiamato anche in Consiglio nel corso degli ultimi mesi.
Oltre al fatto che si riesce anche a garantire lo stesso tipo di
scontistica che nel 2024 è stato applicato sui servizi dei nidi,
cercando anche d'incrementare i posti per quanto riguarda gli asili
nido, che vedono comunque la nostra Regione, se non al primo posto,
tra i primi posti in Italia, perché di fatto riusciamo a garantire
una copertura del servizio nella misura praticamente di oltre il
40%.
Lo stesso vale, naturalmente, per quanto riguarda la
residenzialità anziani, che di fatto vede un importante
stanziamento, di oltre 24 milioni di euro, per non parlare poi di
tutto quanto il percorso che oggi è attivato a livello legislativo
per una valutazione complessiva di tutta quanta la residenzialità
anziani, in una piena logica legata al concetto d'integrazione
socio-sanitaria.
Rispetto al disagio socio-abitativo ci saranno sicuramente delle
iniziative, che sono state richiamate durante il dibattito, ma che
hanno visto comunque un confronto anche negli ultimi mesi. Non più
tardi del 25 di novembre, in V Commissione abbiamo rappresentato i
primi dati di sintesi per quanto riguarda, appunto,
quest'importante ambito sociale.
Per quanto riguarda, tra l'altro, il disagio socio-abitativo,
nella sintesi sono stati evidenziati tutta una serie di dati
rispetto alla necessità, come richiamato dal collega Baccega, di
intervenire in una riforma a livello complessivo della legge n.
3/2013, ma è anche stato stabilito che lo stanziamento in crescita
di circa 1 milione e mezzo di euro - che porta lo stanziamento sul
prossimo triennio a circa 5 milioni e mezzo di euro per quanto
riguarda il disagio socio-abitativo e il sostegno alla locazione -
vede un finanziamento di 5 milioni e mezzo su una regione da
123.000 abitanti.
Proprio durante quella giornata di sintesi in Commissione era
stato evidenziato come, per fare un numero, ad esempio, una Regione
a noi vicina - il Piemonte, che vede 4.600.000 abitanti - stanzia
complessivamente 12 milioni di euro. Per cui loro 12 milioni di
euro per 4.600.000 abitanti, noi 5 milioni e mezzo per 123.000
abitanti.
Se vogliamo invece fare un ragionamento - sempre sul
Dipartimento politiche sociali, ma più complessivo - oltre alla
riforma appunto della legge n. 3/2013 e della n. 14/2008, è
iniziato il percorso di modifica per quanto riguarda la n. 11/1999,
legge sull'invalidità, siamo impegnati sulla legge quadro di
riferimento per quanto riguarda le violenze di genere, contro le
donne e di orientamento sessuale, sulla quale è iniziato un
rapporto diretto con l'Istituto di ricerca sociale di Milano, che è
stato anche oggetto d'incontri per quanto riguarda appunto la
modifica della n. 4/2013. Sicuramente il quadro di riferimento
sulla legge sulla disabilità, la n. 14/2008, vede anche un rapporto
diretto con la presentazione della legge del terzo settore per
quanto riguarda i rapporti, che potrebbe risultare sicuramente un
intervento importante, oltre a quanto inserito da un punto di vista
politico e amministrativo, appunto, sul contributo e sul
collegamento diretto con il CSV.
Venendo invece al Dipartimento Sanità e salute, è secondo me
importante - rispetto a tutto quanto sia stato rappresentato nel
corso di questi giorni di dibattito e anche nel periodo di
riferimento intercorso da quando il bilancio è stato presentato
alle associazioni e anche in Commissione - provare a fare una
sintesi rispetto a una conferma, ma anche a un rilancio, rispetto
alla missione n. 13, che è quella appunto che negli schemi che
riguardano il bilancio della Regione autonoma Valle d'Aosta vede
uno stanziamento di circa 460 milioni di euro per la missione
Sanità e salute.
Prima di tutto è bene evidenziare che questo stanziamento, di
circa 460 milioni di euro, vede di fatto una crescita di circa 56
milioni di euro in termini di spesa su questa missione, che risulta
essere un aumento di circa il 14% rispetto al 2024, anche se
apparentemente, la cifra vede uno stanziamento, come dire, stabile.
Mentre se facciamo un ragionamento rispetto alla parte dedicata
alla missione Sanità e salute, rispetto al totale delle spese
correnti vediamo una spesa che si mantiene fissa sul prossimo
triennio nella misura di circa il 25% e vediamo uno stanziamento
della parte corrente rispetto al prodotto interno lordo valdostano
nella misura di circa il 7,5%. Ricordiamo che a livello nazionale
ciò avviene largo circa nella misura del 6% e questo è oggetto di
critiche a livello nazionale.
Se invece facciamo addirittura un ragionamento non soltanto nel
rapporto tra la parte di spese correnti dedicata alla sanità e alla
salute, ma addirittura di tutta la missione rispetto al prodotto
interno lordo, ecco che la nostra percentuale arriva di fatto al
9,85%, percentuali che ci vedono sicuramente primeggiare a livello
di sanità.
Sicuramente, una delle cose che vanno assolutamente
rappresentate è legata al fatto che queste cifre da sole non
bastano a fare un'analisi più politica rispetto alle scelte che
sono state fatte nel corso degli ultimi anni, ma anche e
soprattutto attualmente e per il prossimo triennio, perché, se c'è
un ambito sul quale la stabilità viene resa evidente, è su una
parte importante di questo trasferimento che viene fatto sulla
sanità e salute, che riguarda il LEA, cioè il finanziamento dei
Livelli essenziali di assistenza. Per due motivi.
Primo, perché di questo trasferimento ben 278 milioni di euro
sono destinati appunto alla copertura dei Livelli essenziali di
assistenza, a livello di Sistema sanitario regionale, e per la
prima volta questo stanziamento risulta essere stabile e
assolutamente strutturale su tutto quanto il prossimo triennio: sia
per il 2025 che per il 2026, che per il 2027, i LEA sono finanziati
per 278 milioni di euro. Questa cifra, tra l'altro, consentirà
anche alla nostra Azienda unica sanitaria locale di poter avere un
bilancio che, di fatto, si struttura appunto con un trasferimento
per i LEA che consente di garantire la possibilità da parte
dell'Azienda unica sanitaria locale di continuare, com'è successo
l'anno scorso e quest'anno, a poter dare il bilancio di previsione
alla propria azienda già dal 1° gennaio dell'anno successivo.
In secondo luogo, questo risulta anche essere il trasferimento,
per quanto riguarda la copertura dei Livelli essenziali di
assistenza, più alto degli ultimi anni, dove comunque per i Livelli
essenziali di assistenza - pensate che nel 2021 era 248 milioni di
euro - ci sono 30 milioni di euro in più. Oltre a esserci 30
milioni di euro in più, c'è anche, appunto, la stabilità su tutto
quanto il triennio.
Venendo però a un'analisi più politica di questi numeri, essi
vanno sicuramente incardinati e spiegati da un punto di vista sia
politico che amministrativo, perché di fatto - com'è stato
richiamato durante il dibattito anche da alcuni colleghi, ad
esempio il collega Jordan, che ringrazio - sicuramente la sanità
pubblica oggi in tutta Italia, compreso in Valle d'Aosta, non si
può solo rappresentare con gli stanziamenti che vengono dedicati
alla sanità stessa.
Ci sono tre pilastri, tre problemi macro per quanto riguarda la
sanità.
Il finanziamento. Abbiamo appena finito di vedere che il
finanziamento pro capite, citiamo un dato, il 2021 - così siamo
lontani nel tempo - vedeva la Regione autonoma Valle d'Aosta
stanziare circa 2.600 euro pro capite, oggi siamo circa a 3.750,
quindi se eravamo a un +20% nel 2021, figuriamoci adesso.
La domanda che, a questo punto, si rende evidente (anche nei
rapporti con tutte le istituzioni, che ci sono stati) è: "Se il
trasferimento è così dedicato, perché in alcuni casi non dà delle
risposte immediate?" Perché non è soltanto una questione di
soldi.
Per spiegare quello che a oggi noi stanziamo e perché questo è
necessario ma non sufficiente, innanzitutto bisogna fare dei
ragionamenti legati al fatto che la sanità valdostana, siccome
prevede un solo rapporto, con una sola Azienda unica sanitaria
locale, non prevede di fare economie di scala.
In secondo luogo, perché noi, di fatto, siamo in una regione
montana e quindi, di conseguenza, tutta una serie di servizi li
dobbiamo rendere in maniera assolutamente, come dire, dedicata.
In terzo luogo, la regione è grande ma i Valdostani sono pochi,
per cui i residenti per chilometro quadro risultano essere molto
meno del resto d'Italia.
In quarto luogo, c'è un rapporto molto particolare da un punto
di vista geografico con tutte quante le università, che ci fa
essere lontani un po' da ogni tipo di rapporto universitario. Anche
questo è molto importante.
In quinto luogo, esistono dei flussi, per quanto riguarda la
popolazione della nostra regione, molto ampi, che non sono
paragonabili ad altre realtà regionali italiane, perché di fatto
nelle altre regioni ci possono essere degli aumenti di popolazione,
in momenti ad esempio turistici, ma non che la popolazione raddoppi
o triplichi nel suo complesso per motivi di natura turistica. Con
un ospedale unico, questo risulta essere un problema.
In sesto luogo, c'è un altro problema, che però è un'opportunità
per quanto riguarda il nostro ospedale. Noi abbiamo una sanità
completamente in deroga grazie alla nostra autonomia, per cui non
conviene mai parlare di costi, ma di investimenti e, soprattutto,
di entrate. Soprattutto, abbiamo un punto ospedaliero che dovrebbe
avere due o tre reparti al massimo e, invece, ad oggi prevede la
possibilità di avere praticamente tutti i reparti, fatta eccezione
per la cardiochirurgia.
Non ultimo, le scelte che vengono fatte rispetto alla
modulazione di alcuni servizi e anche agli extra LEA.
Un'altra delle questioni, oltre ai finanziamenti e alla
specificità della nostra sanità, è sicuramente legata al personale
e a tutte le scelte che sono state fatte nel corso degli ultimi
anni per cercare di, come dire, ovviare a questo tipo di
problematica, che secondo me non è una problematica da poco.
Proviamo a vedere che cosa, in pochissimi numeri, si è fatto nel
corso degli ultimi anni.
Ad esempio, gli ultimi concorsi sulla chirurgia hanno visto 16
candidati, di cui sei in graduatoria. Prima, di fatto, erano 10
presenti, con solo uno in graduatoria.
Per quanto riguarda i rianimatori, 23 candidati con 13 in
graduatoria; e in precedenza soltanto 5.
Per la psichiatria, tre candidati, di cui due in graduatoria; in
precedenza zero.
Per la geriatria, quattro candidature, di cui due in
graduatoria; in precedenza zero.
Per la medicina legale, 10 candidati, di cui tre in graduatoria:
in precedenza zero.
Per la dermatologia, sei candidati, di cui due in graduatoria;
in precedenza zero.
La radioterapia, quattro candidature, di cui uno in graduatoria;
in precedenza zero.
Infermieri, 141 candidati, di cui 65 in graduatoria; In
precedenza numeri molto diversi e lo stesso per le OSS.
Sulla neurologia, 9 candidati, di cui quattro in graduatoria; in
precedenza zero.
L'oculistica ha 17 candidati, prima, di fatto, soltanto due in
graduatoria.
Ricordiamo anche che, per quanto riguarda la nostra facoltà
d'infermieristica, siamo l'unica facoltà d'infermieristica ad aver
avuto l'en plein per quanto riguarda le candidature. Lo stesso per
quanto riguarda il corso di medici di medicina generale, col corso
pieno e 10 persone.
Tutto questo, tra l'altro, garantisce anche il fatto che a oggi,
per quanto riguarda la medicina territoriale, non c'è un solo
Valdostano senza un medico di famiglia e continuiamo a essere
l'unica Regione a garantire il pediatra di libera scelta fino ai 14
anni.
Sul tema, invece, delle liste d'attesa, e poi concludo, mi preme
dire semplicemente che i titoli dei giornali non li scrivo io, così
come non li scrivono i giornalisti che fanno gli articoli, quindi
io non ho dichiarato quanto un paio di ordini del giorno
rappresentano, ma non voglio anticipare il reciproco divertimento
sulla risposta a quella domanda.
Vi ringrazio, però, per avere chiaramente detto che il
sottoscritto è sempre stato molto chiaro con tutti rispetto al tema
delle liste d'attesa.
Il tema delle liste d'attesa non è un problema che riguarda solo
la Regione autonoma Valle d'Aosta, ma tutte le Regioni
d'Italia.
Quello, invece, sul quale si poteva assolutamente intervenire è
legato fondamentalmente a due aspetti.
Il primo, quello che abbiamo cercato di fare con due leggi di
attrattività e una sulle RAR. Leggi di attrattività: una è la n.
22/2022, la seconda è la n. 27/2023. La terza legge, quella sulle
RAR, è la n. 12/2024. Per cui dal 2022 al 2027, con questo
bilancio, noi stanziamo in più sul personale, sia per motivi di
attrattività che di premialità, 80 milioni e mezzo di euro. Secondo
me è un risultato assolutamente positivo di tutto il Consiglio,
sempre legato alle dinamiche del personale.
Inoltre c'è anche un tema rispetto al
boarding
e agli
interventi che sono stati fatti, ad esempio, sulle liste d'attesa
chirurgiche, che risulta essere assolutamente positivo. Ad esempio,
la media in questo momento in Valle d'Aosta sugli ultimi dati del
boarding
, quindi dell'attesa in pronto soccorso, è passato
dal 2023, che era di 7 ore e 57, a 6 minuti e 11 nel 2024. La media
italiana è di circa 31 ore in
boarding
nei pronto soccorso
italiani. Per cui risulta essere sicuramente tanta l'attesa, però
in Valle d'Aosta riusciamo, per una serie di motivi, a dare dei
risultati.
Anche per quanto riguarda le liste d'attesa del post Covid,
chirurgiche, ci trovavamo nella fase subito post-Covid con circa
4.900 interventi. In questo momento siamo a 4.192, tenendo anche
conto di coloro i quali si sono aggiunti nel 2023 e nel 2024, con
un +24% nel 2023 di interventi chirurgici e un +6% sul 2024.
Volutamente ho voluto rappresentare, sia in maniera politica che
amministrativa, una serie di dati, per un motivo molto semplice.
Perché, come dire, non c'è stata particolare attenzione, ma è
importante dare dei dati in un momento di questo genere.
Soprattutto, sono perfettamente consapevole che chi ascolta non è
soddisfatto lo stesso della sanità valdostana e non è soddisfatto
lo stesso perché, naturalmente, la sanità è uno di quegli ambiti
che, di fatto, ci vede direttamente coinvolti nel momento nel quale
o un nostro caro oppure noi non stiamo bene. Per cui non ci
interessano le espressioni di una serie di sforzi per migliorarla,
che tutti quanti stiamo cercando di porre in essere, ma,
naturalmente, il subito e l'ora.
Per chi però fa politica, quello che, oltre alla trasparenza e
alla verità, è importante fare è anche rappresentare che si conosce
il contesto e che si cerca di fare il meglio possibile. Questo
bilancio su questi due ambiti così importanti lo fa.
Presidente ?
Assessore Guichardaz, ne ha facoltà.
Guichardaz J. (FP-PD) ?
Il Presidente della Giunta ha
fatto una disamina estremamente dettagliata del bilancio, quindi
credo che sia ultroneo ribadire quanto da lui specificato. Qualche
precisazione però sul fronte cultura, a beneficio di chi ci ascolta
(anche perché in Commissione abbiamo abbastanza discusso e
abbondantemente analizzato il bilancio) e anche qualche dato, anche
finanziario, rispetto al comparto scuola, in modo tale da avere
qualche elemento in più.
Sulla cultura, sul fronte dei beni e delle attività culturali mi
pare non ci siano state particolari criticità evidenziate nel corso
del dibattito. Forse ciò significa, appunto, che in sede di
Commissione sono stati sufficientemente forniti dei dati.
Per quanto riguarda i beni culturali, il bilancio del triennio
2025-27 è fondamentalmente in continuità con le annualità
precedenti.
Per quanto riguarda la mission principale della Soprintendenza,
ossia la tutela dei beni culturali, sia materiali che immateriali,
il bilancio infatti prevede la parte preponderante delle spese
previste per investimento destinate agli interventi di recupero dei
beni culturali di proprietà regionali, quale, ad esempio, la
conclusione dei lavori di restauro al Castello di Quart e il
successivo progetto di allestimento, il Teatro romano, L'arco
d'Augusto, le balconate di Fénis, le decorazioni murali del Castel
Savoia e del Castello di Issogne, dove s'interverrà tra l'altro
anche sulla Fontana del Melograno, la manutenzione straordinaria
dell'ex Priorato e Centro Saint-Bénin di Aosta, di cui ha parlato
il Presidente nella sua relazione.
Oppure interventi funzionali all'attività di tutela e
valorizzazione dei beni, quale per esempio il completamento di
Maison Caravex, dove saranno realizzati spazi per il deposito delle
collezioni di beni storico-artistici di tipo
tradizionale-etnografico, di competenza della Soprintendenza
regionale per i beni e le attività culturali; anche il parcheggio
interrato a servizio del castello di Aymavilles e i lavori di
efficientamento energetico della Biblioteca regionale "Bruno
Salvadori", che, come sappiamo, rappresenta un punto di riferimento
per gli studenti, ma non solo, che gravitano intorno alla città di
Aosta ed è un punto di riferimento anche per la regione tutta.
Inoltre, sempre nell'ottica di tutelare il patrimonio
immobiliare regionale d'interesse culturale, parte delle spese di
investimento del bilancio 2025-27 sono, come sempre, destinate alla
concessione di contributi per il recupero di fabbricati, borghi,
percorsi storici. In questo ambito è da segnalare l'intesa con la
Diocesi di Aosta, grazie alla quale la Regione contribuisce alla
conservazione del patrimonio religioso, che rappresenta la memoria
di tutta la comunità valdostana.
Anche in parte corrente, alcune spese riguardano la salvaguardia
del patrimonio culturale, con la conseguente attenzione nel
supporto ai centri di studio e promozione della cultura locale
delle sociétés savantes, del settore audiovisivo con il
finanziamento di Film Commission, oltre al proseguimento
dell'attività di digitalizzazione degli archivi storici regionali,
che è ormai imprescindibile per restare al passo con lo sviluppo
delle nuove tecnologie di fruizione.
Al Dipartimento Sovraintendenza sono poi assegnate le somme per
l'esternalizzazione, come Società di Servizi Valle d'Aosta S.p.A.,
dei servizi vigilanza, custodia e biglietteria, che consentono,
come sappiamo, la fruizione del patrimonio culturale, di cui la
quasi totalità è gestita in forma diretta dall'Amministrazione
regionale, a eccezione del Forte di Bard, che è un importantissimo
volano delle attività legate al turismo culturale della Bassa
valle, il cui trasferimento, com'è stato ricordato, per il triennio
è stato incrementato del 10%, ma è stato incrementato per
consentire l'applicazione dei rinnovi contrattuali del personale
dell'associazione. Quello è il motivo per cui si è passati, mi
sembra, da 4 milioni, adesso non ho il dato preciso, a
4.400.000.
Al Dipartimento Soprintendenza compete anche la promozione della
cultura in senso più ampio, che da sempre rappresenta per la
società uno strumento importantissimo per raggiungere la propria
indipendenza culturale, attuata attraverso l'ideazione e
realizzazione di eventi, mostre, esposizioni, manifestazioni e
altre iniziative, quale la partecipazione, anche in accordo e in
comunanza con l'Assessorato del collega Grosjacques, a fiere e a
saloni di livello nazionale e internazionale, per far conoscere il
patrimonio culturale valdostano dentro e fuori dai nostri
confini.
Di particolare rilievo nel corso del 2025, voglio ricordare la
prima edizione del Premio letterario Regione autonoma Valle
d'Aosta, che è organizzato in collaborazione con la Fondazione
Bellonci. Il focus del premio sarà sul tema del confine in tutti i
sensi, come frontiera sia materiale sia immaginaria. Questo metterà
in risalto la volontà di riflettere su una delle capacità della
letteratura di scoprire e di far incontrare mondi e culture
diverse.
Con il prossimo anno, la Valle d'Aosta aderirà per la prima
volta al bando ministeriale per la realizzazione delle residenze
artistiche FUS. Con particolare soddisfazione vediamo finalmente
inserita la Valle d'Aosta, che era l'ultima Regione a non aver
aderito a questo bando, all'interno dell'elenco dei finanziamenti
relativi a questo fondo, a questo bando ministeriale.
Il 2025 sarà anche l'anno delle celebrazioni per la ricorrenza
del 2050° anniversario della fondazione di Aosta, che vedranno, a
partire dal 21 dicembre del 2024, proprio in occasione del
solstizio invernale, l'organizzazione di una serie di eventi
programmati per tutto l'anno 2025, in collaborazione con il Comune
di Aosta, per festeggiare questa importante ricorrenza per la Città
di Aosta.
Infine, come è già stato detto in maniera più approfondita in
Commissione, per l'anno 2025 è previsto l'avvio della
predisposizione del Piano strategico per la cultura, per consentire
una programmazione a lungo termine sia delle attività di tutela,
conservazione, valorizzazione e fruizione del patrimonio, sia di
indirizzi di sviluppo del settore culturale in un'ottica di
sostenibilità, attraverso il coinvolgimento di tutti gli attori,
con la fruizione della cultura a 360 gradi.
Per quanto concerne l'istruzione, declino alcuni punti fermi
della nostra azione, che vedono un corrispettivo anche in termini
di posta di bilancio. Dò alcuni dati perché possono essere utili
per capire anche la dimensione.
Il Presidente ha fornito nella sua relazione diversi numeri,
diversi dati, che dicono anche dell'importanza che il settore
dell'educazione e delle politiche giovanili ha sul bilancio nel suo
complesso, essendo noi peraltro titolari di ciò che concerne il
trattamento economico degli insegnanti e degli operatori di
sostegno.
Per quanto riguarda il diritto all'istruzione di tutti gli
alunni con disabilità, che sono in costante aumento, tra l'altro,
in particolare nella scuola secondaria, nel corrente anno
scolastico gli alunni con disabilità che frequentano le scuole
della Valle d'Aosta, di ogni ordine e grado, pubblico e paritarie,
sono ben 807: 58 all'infanzia, 247 alla primaria, 217 alla scuola
secondaria di primo grado e 285 alla scuola secondaria di secondo
grado. Pari al 5,14% nelle scuole pubbliche, che è una misura,
rispetto al 4,7% delle scuole statali nel resto d'Italia, che si
avvicina abbastanza alla media delle scuole statali del resto
d'Italia. Quando quindi si dice che il dato è un dato splafonato
rispetto al resto d'Italia non è vero, perché siamo abbastanza in
linea.
Oltre all'insegnante di sostegno ? l'organico è attribuito dal
personale scolastico ? è prevista in Valle d'Aosta anche la figura
dell'operatore di sostegno, che nel corrente anno scolastico
garantisce una copertura pari a 10.152 ore alla settimana, rispetto
alle 5.760 del 2020, per una spesa stimata di oltre 13 milioni di
euro. Sono 13.303.000 euro. È stato pertanto richiesto un
incremento per le risorse 2025-27, pari a 9.353.000, poco più di 3
milioni di euro per ogni anno.
Per ciò che concerne la valorizzazione personale e scolastica -
con particolare riferimento alle attività di orientamento, di
inclusione e di contrasto alla dispersione scolastica, che è uno
dei temi sui quali purtroppo ci confrontiamo quotidianamente,
comprese quelle volte a definire percorsi personalizzati, quindi
attraverso docenti formati e tutor orientatori - per gli studenti
del triennio delle scuole secondarie di secondo grado sono stati
richiesti 750.000 euro, cioè 250.000 euro per ogni anno 2025,26 e
27.
Per favorire l'organizzazione delle uscite didattiche e delle
visite sul territorio da parte delle istituzioni scolastiche del
primo e del secondo ciclo d'istruzione, che è un tema che si è
scontrato con l'aumento del costo del trasporto pubblico, abbiamo
previsto, in accordo con il Dipartimento Trasporti del collega
Bertschy, un contributo straordinario - vincolato, legato alla
situazione contingente di limitazione dei trasporti - di 50.000
euro per le scuole del primo ciclo e di 50.000 euro per le scuole
del secondo ciclo, per il 2025 e il 2026.
Un altro punto che rientra nella nostra programmazione, che poi
trova nei capitoli di bilancio dei corrispettivi, è l'arricchimento
dell'offerta formativa delle scuole, che attraverso la garanzia ha
le stesse dotazioni straordinarie per progetti d'iniziativa
regionale volti a promuovere lo sport e il benessere psicofisico.
Spesso questi progetti sono fatti d'intesa con il collega
Grosjacques e con il collega Bertschy, perché alcuni toccano il
tema dello sport in maniera diretta e altri anche la questione
degli impianti a fune, perché molte di queste attività riguardano
anche le attività sportive invernali.
Cito il progetto "Classes de sport": tenuto conto che lo stesso
negli ultimi due anni non si limita alla promozione, appunto, dei
soli sport invernali ? un tempo erano le "Classes de neige" - ma
coinvolge, in accordo con il Coni e con il Comitato paralimpico,
anche gli studenti che praticano altri sport, con conseguenti
maggiori oneri da sostenere da parte delle scuole per garantire
l'adeguato supporto, quindi le attività di recupero, tutoraggio,
eccetera, agli studenti/atleti durante l'anno scolastico.
Il progetto "Ethical", poi, in accordo con l'Assessorato alla
Sanità, salute e politiche sociali e l'Assessorato competente in
materia di sport; questo per sperimentare in un'istituzione
scolastica pilota del secondo ciclo di istruzione, l'ISILTeP di
Verrès, e in un'associazione sportiva, la ASD Tennis Club di
Châtillon - Saint-Vincent, strategie volte a contrastare il
fenomeno del bullismo per il perseguimento della certificazione
antibullismo, ai sensi dell'UNI/PdR 42:2018. Abbiamo stanziato
50.000 euro per gli anni scolastici 2024-25 e 2025-26.
Iniziative progettuali, poi, di supporto psicologico in capo
alle singole scuole. Questo è quello previsto dalla legge n. 70 del
17 maggio 2024 per la prevenzione e il contrasto del bullismo e del
cyberbullismo.
Sono state fatte anche altre iniziative nell'ambito della
cittadinanza attiva, volte a sensibilizzare gli studenti delle
scuole secondarie di secondo grado su aspetti quotidiani e
d'interesse della società. Per esempio, la fornitura di
attrezzature, il cosiddetto "Tampon Box", che da una parte serve a
garantire la salute e il benessere delle studentesse, fornendo loro
un prodotto facile per promuovere, in questo caso, un ambiente
scolastico sempre più inclusivo. Questa partita complessivamente
vale 720.000 euro, 240.000 euro per ogni anno, per le scuole del
primo e del secondo ciclo di istruzione.
Abbiamo poi stanziato 94.500 euro per adeguare o ammodernare i
laboratori del Politecnico professionale, come peraltro è stato
anche richiesto da alcuni di voi nel corso di alcune iniziative
ispettive. Ci siamo interfacciati anche con i dirigenti e abbiamo
quantificato questa cifra.
Incrementare le risorse destinate alle attività di PCTO, che è
l'ex alternanza scuola/lavoro, attraverso il trasferimento di
risorse alle scuole superiori, queste sia pubbliche che paritarie,
per sostenere le spese relative alla sorveglianza sanitaria, questo
in base all'articolo 41 del decreto legislativo n. 81/2008; era un
problema che impediva alle volte di poter fare i progetti di PCTO e
abbiamo stimato una spesa indicativa di 108.000 euro nel triennio
2025-27 per le visite di sorveglianza sanitaria.
Per quanto poi concerne la promozione e valorizzazione delle
attività svolte dalle singole scuole o da reti di scuole nei vari
settori strategici dell'istituzione - quali, per esempio,
l'orientamento con il potenziamento di VDA Orienta, che quest'anno
vedrà anche gli alunni delle classi seconde delle scuole secondarie
di primo grado, e non solo più le quarte delle secondarie di
secondo grado, le STEM, il bi/plurilinguismo, attraverso la
realizzazione di eventi e campagne informative che possano
permettere una miglior conoscenza dell'offerta didattico-educativa
regionale, sempre più attenta ad approcci inclusivi e laboratoriali
- parliamo di 250.000 euro all'anno per il 2025, il 2026 e il
2027.
Abbiamo poi avviato e stiamo progettando l'avvio nelle scuole
secondarie di una sperimentazione riferita alla realizzazione di
uno sportello di sostegno, uno sportello psico-pedagogico
permanente interno alle istituzioni, per migliorare gli aspetti
socio-educativi interni alle scuole, con il coinvolgimento di
docenti e famiglie. Lo stanziamento è di 900.000 euro complessivi
nel triennio, che sono destinati alle sei scuole pubbliche, però
stiamo lavorando con il collega Caveri, con i suoi Uffici, per
prevedere, se è possibile, un finanziamento FSE, in modo tale da
allargare la sperimentazione anche alle quattro scuole paritarie
superiori e alle scuole secondarie di primo grado. Sarebbero 16
scuole pubbliche, più una paritaria, per un importo di 50.000 euro
annui a scuola. Il progetto, che sarebbe a regia regionale, è in
fase di definizione ancora con i dirigenti scolastici, perché
l'auspicio sarebbe che un progetto così esteso potesse essere
coordinato dalla Sovraintendenza, ovviamente la distribuzione dei
fondi, quindi questi 50.000 euro all'anno, sarebbe affidata
direttamente alle istituzioni.
Abbiamo raccolto la richiesta dell'università per quanto
concerne una migliore risposta relativamente a maggiori costi della
nuova università. Sono 990.000 euro complessivi negli anni 2025-27,
così come ci sono stati richiesti.
Per quanto riguarda poi l'incremento dei trasferimenti correnti
alle famiglie per l'attuazione del diritto allo studio
universitario - com'è stato da più parti richiesto, sia all'interno
della maggioranza che della minoranza - a beneficio degli studenti
frequentanti sia atenei valdostani che di fuori valle, da destinare
sia a un aumento dell'ammontare delle borse universitarie di circa
il 20-30%, sia all'emanazione nel 2025 di ulteriori bandi che siano
riferiti all'avvio di un anno accademico e non alla sua
conclusione, come avviene adesso. Ci sarà quindi - oltre che uno
stanziamento di 2.372.000 euro nel 2026 e di 311.000 nel 2027 - nel
2025 tutta una dinamica che vi è stata spiegata anche in
Commissione, che presupporrà la possibilità di aumentare queste
borse di studio e, al tempo stesso, di farle decollare in tempo,
non in una seconda fase.
Per quanto riguarda poi il finanziamento degli interventi di
adeguamento normativo, a questo tengo perché è stato ribadito,
adesso non ricordo più da quale collega, il tema degli
stanziamenti. Si dice che 1 milione è poco. Il milione è solo
relativo ai fondi a disposizione della Sovraintendenza, che sono
sempre stati di 1 milione, ma che abbiamo aumentato due anni fa a 4
e l'anno scorso a 6, con la prospettiva, come ha detto il
Presidente nella sua relazione, di un incremento poi in fase di
assestamento.
Questi sono fondi che vengono destinati in aiuto agli enti
locali per le certificazioni e per alcune operazioni di messa in
sicurezza, di adeguamento e di manutenzione straordinaria, che si
aggiungono ai 10 milioni di cui ha parlato il Presidente, stanziati
per l'edilizia scolastica, e a tutta quella quantità di denaro che
già è impegnata su fondi europei o fondi statali all'interno del
DEFR sui lavori.
Non sono pochi i soldi, quindi. Questo per confortare, perché
non vorrei che questa idea che noi non badiamo agli edifici poi
passasse.
Presidente -
Assessore Bertschy, prego.
Bertschy (UV) -
Grazie innanzitutto a tutti i colleghi di
maggioranza e anche ai colleghi dell'opposizione che sono
intervenuti in Consiglio.
Il bilancio è un momento importante, sempre di valutazione e di
verifica politica qui all'interno, e per fare un bilancio c'è
bisogno di una maggioranza che, pure con i suoi distinguo - lo
abbiamo sentito anche da alcuni interventi in aula - sostiene un
governo e lavora con il governo per proporre le politiche che poi
esprimiamo anche attraverso questo bilancio.
L'intervento di tutti i colleghi ha evidenziato quanto lavoro si
sta producendo, quante azioni sono messe in campo e quante
proposte, anche di innovazione e di riforma, sono state prodotte.
Evidentemente il gioco delle parti fa dire che tutto questo non è
sufficiente e sarà poi più o meno sempre così: è evidente che chi è
dall'altra parte, anche semplicemente per una questione di
sensibilità o di obiettivi diversi, dice delle cose diverse.
Come ho già avuto modo di dire tante volte, poi c'è la gente, ci
sono le persone. Con le persone ognuno di noi si rapporta, con le
imprese ognuno di noi si rapporta, con le istituzioni ognuno di noi
si rapporta e, per fortuna, ognuno trae anche le sue conclusioni.
Vi posso assicurare che, per quello che riguarda tante delle
politiche che stiamo portando avanti, incontriamo quantomeno
l'apprezzamento delle persone che capiscono il valore delle riforme
e il valore della proposta.
Questo è quello che ci deve rassicurare, nel senso che questo è
il modo di lavorare, con il quale in tutti questi anni abbiamo
fatto il lavoro, tutto il lavoro possibile, in un momento di grande
difficoltà, perché questa maggioranza - è bene ricordarlo, anche se
poi è cambiata nel corso del tempo - è sempre una maggioranza nata
nel periodo del Covid e in una fase molto delicata della nostra
comunità; da lì ha cominciato a lavorare - seppure, ripeto, con dei
cambi che poi sono avvenuti anche a livello di organi di governo -
e ha continuato a lavorare con molta serietà e con molta
attenzione.
Si è parlato molto di visione politica e di programmazione, in
questo bilancio. Alcuni interventi sono stati molto precisi al
riguardo. Io credo che concludiamo la legislatura, come gruppo
Union Valdôtaine, avendo dato anche dei segnali molto forti dentro
questo Consiglio regionale e fuori, alla comunità. È un gruppo che
è cresciuto nel corso di questa legislatura e che, grazie anche
all'attenzione che c'è stata a relazionarci fra di noi, ha anche
dato una stabilità a questa legislatura.
Io, come altri, ho vissuto le legislature precedenti, dove sono
stati notevoli i cambiamenti e le difficoltà a mantenere una
maggioranza coesa nell'arco di cinque anni. Questa è una
maggioranza, ripeto, che con piccoli distinguo ha comunque saputo
governare per cinque anni. Questo credo che lo dobbiamo anche alla
serietà del lavoro che abbiamo fatto per arrivare a questo
obiettivo.
Io auguro a chi sta lavorando, ai cantieri che sono in corso, di
riuscire a raggiungere questi obiettivi, perché unire le forze
politiche è un segnale importante che si dà alla comunità, un
segnale importante per il futuro.
Non è detto che chi si presenta unito in aula invece lo riuscirà
a fare. Lo vedremo di qui a qualche mese, quando presenteremo le
liste elettorali.
Per quello che riguarda i tre dipartimenti, che ho avuto il
piacere e l'onore anche di rigovernare in questo periodo, abbiamo
cercato - e io qui non posso che ringraziare le strutture - di
lavorare sempre guardando, attraverso il Defr, alla visione
politica e attraverso i programmi di bilancio, alla visione
concreta delle azioni amministrative.
È quello il lavoro che chi vuole leggere i documenti ritroverà
nel lavoro che abbiamo messo in campo. Lo abbiamo fatto cercando di
superare le complessità che stanno oggi nel governo delle politiche
e della gestione dell'amministrazione pubblica.
Tanti hanno parlato degli avanzi di amministrazione. Mi dispiace
a volte che lo facciano colleghi esperti, perché si sa benissimo
che oggi l'avanzo di amministrazione non è dato dalla mancanza di
visione e neanche dalla mancanza di capacità di programmazione, ma
ci sono tutta una serie di elementi che, ormai che è completamente
attiva la metodologia che il 118 ha messo in campo, comportano
delle difficoltà che non vogliono dire un avanzo da lasciare poi
sempre da decidere come impiegare, ma semplicemente da riproporre
nella fase successiva.
Faccio un esempio: la legge sulle cooperative che abbiamo
recentemente approvato produrrà nel 2024 un avanzo. È chiaro,
abbiamo avuto bisogno di un iter amministrativo di alcuni mesi per
portarlo all' approvazione del Consiglio, perché la politica deve
avere il suo tempo di confrontarsi sui provvedimenti, ma se poi i
provvedimenti arrivano alla fase conclusiva dell'anno in aula,
quell'imputazione di bilancio rispetto a quell'anno non è più
utilizzabile per attivare una misura.
Quello non è un avanzo e non è neanche una colpa della politica
prendersi il tempo necessario per studiare un provvedimento per
approvarlo, ma rispetto al passato quei soldi non sono impegnabili
direttamente negli ultimi due mesi dell'anno e vanno, per forza di
cose, riproposti nell'anno successivo. Non credo sia un errore di
pianificazione, né del governo né della maggioranza, né, tantomeno,
una strumentalizzazione da parte delle forze di opposizione:
semplicemente ci va del tempo. Ci va del tempo per maturare i
provvedimenti e ci sono tantissime attività da fare, in Consiglio,
che portano poi a questa situazione.
Anche leggere l'avanzo è importante, perché rispetto al passato,
quando si poteva impegnare i soldi in una maniera diversa, oggi la
tempistica è quella.
I tre dipartimenti, Lavoro e formazione, Sviluppo economico e
dipartimento Trasporti, hanno tutti degli atti di pianificazione
alle spalle.
In Lavoro e formazione abbiamo rivisto completamente la legge,
approvato il nuovo piano di politiche del lavoro e messo in campo
tantissime misure che non esistevano all'inizio di questa
legislatura. Le potrei elencare, ma non è il caso, nel senso che
non è questo il momento di raccontare le mille cose che si stanno
facendo. Quello che è importante, però, è che, attraverso la legge,
la pianificazione del piano delle politiche del lavoro e il
coinvolgimento di tutti gli attori, si stanno affrontando, in una
visione strategica e collaborativa, le tante necessità che ci sono
per governare la transizione che è in corso e i cambiamenti che
sono in corso nel mercato del lavoro.
Nel dipartimento Sviluppo economico ancora ultimamente abbiamo
proposto - e sarà poi in Consiglio nella prossima primavera - la
riforma sull'artigianato: una delle tante leggi che abbiamo portato
all'approvazione del Consiglio; ricordo quella sull'imprenditoria
giovanile e sulla zona franca, il sistema delle cooperative, e a
brevissimo, nei primi mesi dell'anno nuovo, porteremo la riforma
della legge n. 6.
Nel frattempo stiamo lavorando sul piano industriale, sullo
studio per il centro unico della ricerca, e abbiamo approvato un
piano energetico con tutte le azioni che ne sono conseguite. Si
terrà una prima edizione di Smau Valle d'Aosta e, sempre per le
politiche energetiche, verrà riaperto dopo anni lo Sportello
Energia. Tra l'altro, alla fine di questa settimana ci sarà
l'apertura di questo servizio nei locali al piano terra di
Finaosta.
Ci sono quindi elementi concreti per dire che stiamo andando
nella direzione di cercare di mettere in campo tutte quelle azioni
che servono alle imprese, alle politiche energetiche, che servono a
dare una risposta ai giovani e che servono anche a cercare di
governare un'azione di cambiamento utilizzando i fondi del Pnrr.
Dopo mille difficoltà iniziali per tutte le Regioni, e con
un'attenzione ancora attuale di tutte le Regioni, si stanno
sviluppando i primi progetti sull'idrogeno che daranno delle prime
risposte; anche queste, per una comunità piccola come la nostra,
sono sfide colte, che dovremo cercare di portare a raggiungere come
obiettivo.
Non sono cose di poco conto, perché comunque le strutture delle
quali disponiamo all'interno dell'amministrazione sono strutture
che si debbono dedicare a tanti obiettivi, e - per tutti gli
Assessorati, al di là di chi oggi governa - le risorse sono
limitate. Attraverso queste risorse, ottimizzandole, dobbiamo
cercare di dare una risposta a tutti.
Per concludere, sul dipartimento Trasporti: credo di averlo
raccolto - tra l'altro dopo una fase di gestione del dipartimento
da parte dell'allora Presidente Lavevaz, con il suo interim - in un
momento di grande difficoltà. Ci siamo trovati comunque ad
affrontare un'emergenza: la chiusura della ferrovia non era una
cosa scontata, né come risposta da organizzare, né come gestione
delle politiche da sviluppare in termini di investimento.
Al di là del merito, sempre sul tema dell'elettrificazione, in
ogni caso la ferrovia garantiva una risposta, in termini di
collegamento tra territori, che è stata riorganizzata attraverso un
servizio sostitutivo sul quale, con tutti i limiti, le persone
hanno oggi dato una risposta positiva e, mese per mese, stiamo
ancora modificando gli orari, attraverso la collaborazione con le
persone, per cercare di migliorarla ancora; quelli sono lavori
importanti, non sono lavori ordinari, sono cose che sono avvenute
in una fase straordinaria.
Nonostante questo, abbiamo innovato le politiche tariffarie. Lo
Special 20 non esisteva in Valle d'Aosta. A ottobre, 5.700 famiglie
hanno utilizzato lo Special 20, con un risparmio, dando un valore
di 50 euro mensili a un abbonamento, di quasi 150.000 euro;
all'anno, 2 milioni di euro di risparmio. Sono risparmi per le
famiglie.
I trasporti con delle politiche tariffarie nuove hanno garantito
alle famiglie valdostane dei risparmi importanti.
La stessa cosa abbiamo fatto sulle politiche tariffarie per il
trasporto ferroviario. Il 60% di sconto sull'abbonamento
ferroviario ha determinato dei risparmi importanti per le famiglie,
sia per quelle che lo usano dalla Bassa valle a scendere e da Aosta
a scendere, sia per quelli che vanno verso fuori valle. Quelli sono
risparmi per le famiglie, che non vengono mai conteggiati
nell'ambito del dibattito politico, che sono inseriti in maniera
strutturale nel bilancio pubblico.
Sempre riguardo alla ferrovia, concluderemo questa legislatura
avendo acquistato sei treni elettrici. Mentre c'era un problema
importante da gestire, è continuata l'azione d'investimento. Alla
fine del 2026, alla conclusione dei lavori di questa
elettrificazione, comunque la Valle d'Aosta avrà in dotazione
undici treni: cinque treni bimodali e sei treni elettrici che,
rimessi a lavorare, permetteranno alle persone di avere un servizio
di grande qualità.
Potremmo fare altri mille esempi per raccontare di come stiamo
cercando di affrontare i temi del trasporto, però, ripeto, ci
saranno anche altri momenti durante il Consiglio per parlarne
ancora. Quello che credo sia giusto sottolineare è che queste
difficoltà sono, dal lato politico, da affrontare, perché le
responsabilità si affrontano, ma sul lato concreto poi tutto questo
si evidenzia con le difficoltà anche nella gestione
dell'amministrazione.
Per quello che mi riguarda, abbiamo sostituito dirigenti che
hanno gestito per anni dipartimenti importanti come quello del
trasporto e quello degli impianti a fune, con nuove persone che
stanno dando tutto il loro contributo per dare una grande risposta
e lo stanno facendo già mettendo a disposizione competenze ed
energie. In ogni caso questi sono cambi che fanno parte delle
difficoltà che si vivono anche all'interno delle strutture.
Per fortuna le persone che sono arrivate, che sono subentrate,
hanno voglia d'imparare, voglia di mettere a disposizione le
competenze e voglia anche di dare continuità al lavoro.
Tutto questo però incide sul lavoro delle strutture.
Chiudo su un tema che a volte è stato oggetto di grandi
discussioni, ma che nel presentare lo studio di Finaosta abbiamo
anche un po' dimostrato quanta importanza abbia: parlo del settore
impianti a fune, che ha visto, nel corso di questi anni, una
crescita degli investimenti, una crescita delle disponibilità
economiche e, ripeto, con questo primo studio se ne è capita anche
l'importanza, ma è stato oggetto di valutazioni che ci hanno
portato, come maggioranza e come Consiglio regionale, a fare delle
azioni importanti per dare una risposta complessiva a tutto il
settore.
Con il recente assestamento abbiamo finanziato delle importanti
opere nei grandi comprensori, ma abbiamo finanziato delle
importantissime opere nelle piccole stazioni: abbiamo finanziato il
progetto della revisione della seggiovia di Estoul, ma anche gli
impianti di innevamento (l'impianto d'innevamento di Antagnod,
l'impianto d'innevamento del Weissmatten, l'impianto d'innevamento
di Champorcher in corso) e sono in corso le revisioni anche nelle
piccole località, grazie alle disponibilità che sono state messe a
disposizione con l'assestamento, che ci hanno permesso di
raggiungere anche i piccoli comprensori, grazie alla logica che
insieme abbiamo costruito sulla risposta, con la legge che abbiamo
dedicato a questi comprensori; nel complesso, questa risposta ha
permesso e permetterà a queste piccole stazioni di avere una
continuità.
Dico una cosa che sovente il collega Grosjacques, a ragione,
dice: "Dove altri territori hanno smesso d'investire, in Valle
d'Aosta si continua a investire". Si investe negli impianti a fune,
si investe nelle località di montagna, si investe anche con una
logica del futuro, cercando di traguardare alla revisione anche
dell'utilizzo di questi impianti. Non è cosa di poco conto.
Io di questo ringrazio tutto il Consiglio regionale, perché c'è
sempre stata disponibilità, ma le scelte sono partite dalla
maggioranza e sono state sostenute con forza da questa
maggioranza.
In questo provvedimento di bilancio abbiamo aggiunto delle
risorse, per quella transizione, quel cambiamento climatico che si
può negare ma è sotto gli occhi di tutti, esiste. Abbiamo messo a
disposizione un primo milione e mezzo nel triennio per intervenire
su quegli impianti che sono dismessi da tanti anni e che,
attraverso un'azione di bonifica e di nuova programmazione,
potranno essere eliminati per ridare al territorio un valore
paesaggistico, o magari anche un valore di tipo storico. Sono
azioni che, a mio avviso, sono molto concrete, che dimostrano da un
lato la visione, dall'altro la programmazione e dall'altro ancora
dei nuovi obiettivi con cui, attraverso l'innovazione messa in
campo, si potranno dare delle migliori risposte.
Presidente -
Il Presidente della Regione si è prenotato,
ha la parola.
Testolin (UV) -
L'impegno con il Presidente è quello di
fare una replica molto veloce, visto che ieri sono stato tacciato
di aver utilizzato più di un'ora per la presentazione di un
bilancio.
Rifarei la stessa cosa domani mattina, se mi dovesse succedere,
perché credo che il bilancio sia il momento all'interno del quale i
numeri abbiano una loro importanza. I numeri mettono a fattor
comune gli impegni. È come in una famiglia: quando si fa la conta
delle spese alla fine del mese, ci si rende conto del costo del
vivere e si mettono in fila delle cose di cui solo quando si fa il
punto della situazione si ha contezza.
Questo era il momento per dare una fotografia, la più accurata
possibile, degli interventi che l'amministrazione regionale, il
governo, la maggioranza e il Consiglio mettono a disposizione dei
Valdostani.
A fronte di questo, ho raccolto con piacere che le varie
presentazioni - sia da parte del Presidente della II Commissione,
sia da parte del Consigliere di minoranza, sia da parte del
sottoscritto - abbiano stimolato il dibattito e siano state al
centro di alcune riflessioni.
Ovviamente poi, come è già stato detto, le riflessioni sono
frutto anche di un posizionamento, di un gioco delle parti, dove
ognuno valorizza e cerca di sostenere gli argomenti che meglio
conosce, che meglio ha approfondito in questi mesi, e che sono uno
spicchio della torta. Fare una torta poi è sempre un po' più
complesso, soprattutto se devi farla a due strati e con delle
ciliegine sopra.
Detto questo, credo che ognuno di voi abbia espresso nei suoi
interventi alcune perplessità, alcuni punti che comunque sono
sottoscrivibili. Avremo modo, magari analizzando poi gli
emendamenti che sono stati proposti, e che sono stati sicuramente
frutto di un lavoro da parte di chi li ha presentati, di fare
alcune riflessioni un po' più tecniche, ma anche politiche, perché
qualche volta le due cose si intersecano.
In questa fase volevo solo sottolineare un paio di aspetti. I
numeri, così come sono stati rappresentati, e l'affermazione, che è
stata ricordata anche da qualche Consigliere, di "Conti in ordine",
che è un'affermazione che sottoscrivo ancora adesso. Perché "Conti
in ordine" non vuol dire costruire un bilancio con i crismi e le
regole che il bilancio deve avere per essere costruito, ma vuol
dire lasciare un'eredità che sia di prospettiva, un'eredità sulla
quale si possono fare ancora delle valutazioni, degli investimenti,
si possono dare ulteriori risposte. È un'eredità che ci ha permesso
di congelare il contributo alla finanza pubblica, quindi un
passaggio politico importante.
In un mondo dove, ad esempio, negli ultimi tre anni l'inflazione
è salita quasi del 15%, per cui mantenere eguale il contributo alla
finanza pubblica vuol dire che lo abbiamo abbassato del 15%, e ci
diamo una prospettiva.
Sono dei numeri che ci hanno permesso, in questi anni, di
normalizzare le risorse a disposizione dei mutui per la prima casa,
dei mutui per l'efficientamento energetico, per le strutture
alberghiere, per il sostegno alle aziende agricole e alle aziende
turistiche, o all'imprenditoria in generale, perché abbiamo
programmato le risorse necessarie nel prosieguo delle nostre
attività.
Mettere in fila dei numeri vuol dire garantire ai Comuni delle
risorse che nel prossimo triennio saranno costanti e saranno a
disposizione per fare delle valutazioni e delle progettualità che
possano avere una copertura.
Mettere in fila dei numeri vuol dire anche garantire un aumento
contrattuale importante, che possa incentivare un percorso di
avvicinamento di nuovo all'amministrazione pubblica, che ha bisogno
come non mai di professionalità, di persone che mettano la loro
esperienza, la loro capacità e la loro voglia di lavorare a
disposizione della pubblica amministrazione.
Tra il 2023 e il 2024 abbiamo fatto 14 bandi di concorso: 300
assunzioni, triplicando il biennio precedente, quindi dando una
nuova linfa al nostro organico, dando delle prospettive alle
necessità, per mettere a terra, come qualcuno ha detto, le risorse
che abbiamo a disposizione.
Sapere dove siamo vuol dire avere programmato un rimborso dei
debiti, dei mutui che avevamo contratto nel tempo, per alleggerire
le incombenze da affrontare negli anni successivi e per valorizzare
queste risorse nell'ambito di un utilizzo più mirato ai bisogni
della popolazione. Ancora, vuol dire aver lavorato per dare delle
risposte certe ai bisogni della quotidianità. Quando si fa un
elenco di attività che vengono svolte a favore del territorio,
della cittadinanza, è importante sapere che si può avere certezza e
contare su delle risorse che possano continuare a garantire le
scelte nella sanità, nell'elisoccorso notturno, le scelte che vanno
a dare delle risposte, perché abbiamo delle risorse importanti a
disposizione della viabilità regionale, della sua pulizia durante
l'inverno. Ma chi sapeva, se non l'avessimo detto, che pulire le
strade regionali costa quasi 5 milioni di euro all'anno? Sono
meccanismi importanti, perché bisogna avere contezza anche del
quotidiano, per andare poi a fare delle valutazioni più
complesse.
Ancora, mettere a confronto i numeri vuol dire avere un rapporto
tra le entrate correnti e le spese correnti che ci permetta di
utilizzare una parte di queste entrate correnti per fare degli
investimenti. Io sfido i colleghi Consiglieri a verificare quante
Regioni possano vantare un rapporto come il nostro in un contesto
di particolare criticità come quello che stiamo vivendo, per avere
una sicurezza, da un punto di vista delle risorse di bilancio e
della loro programmazione, che ci permetta di poter avere in
programmazione delle risorse da investire a partire dal bilancio di
previsione.
Un bilancio di previsione che è sotto gli occhi di tutti e
sappiamo che si può sempre fare meglio, che si possono trovare dei
percorsi più virtuosi. Si cercherà di farlo, con degli
atteggiamenti che dovranno essere compatibili con le regole di
utilizzo di queste risorse.
Quest'anno, a differenza degli scorsi anni, abbiamo introdotto
all'interno del bilancio già degli investimenti, seppure di tenore
molto modesto, che possono avviare delle raccolte di esigenze da
parte dell'amministrazione regionale, tramite le sue strutture, e
da parte delle amministrazioni degli enti locali per le necessità
d'investimento sul territorio. Questo ci permetterà di arrivare,
nel mese di aprile e di maggio, con delle graduatorie che potranno
essere finanziate, e snellire quei tempi tecnici che servono per
mettere a regime e impegnare queste stesse risorse, in modo da
creare un circolo più fluido, più virtuoso, rispetto a quello che
negli ultimi anni ha caratterizzato magari la macchinosità di
recuperare delle risorse durante il periodo primaverile, per poi
doverle spendere con nove mesi, otto mesi o sette mesi, rispetto ai
dodici mesi di una programmazione iniziale; questo è il meccanismo
tecnico che caratterizza questo percorso.
Tenevo a fare queste valutazioni e a lasciare poi altre due o
tre questioni che faranno parte, come dicevo prima, di un confronto
anche sugli emendamenti o sugli ordini del giorno, che potranno
essere motivo di confronto, così come lo è stata soprattutto questa
giornata.
La giornata di ieri era dedicata alle relazioni, oggi è stata
una giornata all'interno della quale ognuno ha voluto e potuto
fortunatamente esprimere i propri punti di vista, mettere a fattor
comune delle considerazioni, alcune delle quali sono da portare a
casa, sulle quali fare dei ragionamenti, meditare per cercare di
migliorare il prosieguo di questa amministrazione e per chiudere
questo anno con delle iniziative che possano prendere spunto anche
da considerazioni che sono uscite all'interno di quest'aula.
Qualcuno l'ha detto: qualche volta gli ordini del giorno o
alcune proposte magari non vengono recepite in maniera immediata,
ma sono quello stimolo che poi serve per attivare dei percorsi
diversi, più virtuosi, o comunque alternativi a quelli che si sono
applicati fino a oggi e che possono dare una visione un po' più
ampia rispetto a quella che si è sempre portata avanti.
Penso che, al netto di tutto, chi è in quest'aula deve mettersi
a disposizione, sia nel recepire, sia nel proporre, e poi trovare
comunque una gratificazione se le proprie proposte, se non subito
anche dopo, potranno avere uno sviluppo positivo per la
comunità.
Presidente -
Nel chiudere i lavori di oggi, con la
replica del Presidente della Regione, al fine di organizzare la
restante parte dei lavori - per la giornata di domani, in
particolare - è convocata una Conferenza dei capigruppo. Sarà
breve, ma necessaria.
---
La seduta termina alle ore 20:03.
