Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 286 del 3 dicembre 2013 - Resoconto
OGGETTO N. 286/XIV - Prosecuzione e chiusura della
discussione generale congiunta sulle Relazioni della Sezione di
controllo della Corte dei conti e sui D.L. n. 8 (Legge finanziaria
per gli anni 2014/2016) e n. 9 (Bilancio di previsione per il
triennio 2014/2016).
Presidente
- La parola al collega Nogara.
Nogara (UVP)
- Merci Président.
Voglio iniziare il mio intervento facendo subito riferimento
alla relazione che ci ha esposto
nell'adunanza del Consiglio
di ieri pomeriggio il Consigliere La Torre inerente ai disegni di
legge
numero 8 e 9 per il triennio 2014/2016. Entrerò subito
nel vivo dei concetti che sono stati espressi
nell'esposizione della sua relazione: sono dei concetti che
le forze di opposizione hanno cercato di
proporre in tutti i
modi, in questi mesi di attività consigliare, con le iniziative che
sono state presentate
e cioè un cambiamento di visione, di
marcia, di metodi, una condivisione degli obiettivi e del modo
di conseguirli.
Ecco, qui mi fermerei, perché è sufficiente ripercorrere la
via crucis
a cui le forze di
opposizione sono state
sottoposte, per ottenere quei dati necessari per poter valutare un
bilancio di
questa importanza - e lei, Consigliere La Torre,
l'ha vissuta con noi! - e che nonostante tutto non
siamo
riusciti ad ottenere. Visto che Lei è stato testimone di quanto è
accaduto in questo ultimo
mese, in quanto Presidente della
II Commissione, siamo quindi convinti che questo invito era
rivolto alla maggioranza, mi correggo, al Presidente
Rollandin. Visto che nella trattazione di diversi
importanti
temi era evidente che la quasi totalità della maggioranza, se non
addirittura tutta la
maggioranza, non era a conoscenza dei
problemi e soprattutto delle decisioni che erano state prese.
Una per tutte è quella di ieri pomeriggio nell'esposizione
della sua relazione, Presidente: Lei ha
dichiarato che i
lavori per la scuola polmone di Tzamberlet sono stati sospesi. Ho
notato
nell'espressione dell'Assessore Viérin un certo
smarrimento: si costruirà questa importante struttura
polmone per la sicurezza degli studenti valdostani? E chi lo
sa?
Altro concetto che lei
Consigliere La Torre ha espresso è
di una forte volontà centralista di politica economica dello Stato,
con la chiara volontà di interferire per svariati motivi e fini
sulla gestione amministrativa,
finanziaria della nostra
Regione e delle Regioni a Statuto speciale, quelle che hanno
permesso di
farlo. Vede, Consigliere La Torre, gli
amministratori di maggioranza nella passata legislatura... e qui
devo correggermi nuovamente, anche per le informazioni che ci ha
fornito a suo tempo
l'allora Senatore Fosson, sul fatto che
il Presidente Rollandin puntualmente scavalcava i
Parlamentari valdostani e prendeva autonomamente ogni tipo
di decisione. Nulla è cambiato: la
mattinata di oggi
insegna. Come le dicevo, non c'è mai stata la volontà da parte
delle persone
preposte di combattere questo attacco allo
Stato, anzi si è sbandierato un accordo con il PdL che
avrebbe portato fiumi di denaro alla nostra Regione, si è
votato numerose volte la fiducia al Governo,
come d'altronde
si continua a fare oggi, e l'esempio puntuale c'è l'ha dato il
Senatore Lanièce: non si
ottiene nulla, non si sa se
esistono o non esistono importanti finanziamenti, ci si rende
ridicoli, ma si
continua a votare la fiducia al Governo e
l'impressione è che i nostri parlamentari siano a Roma in
vacanza.
Rimanendo in tema vorrei tornare su quanto il Presidente
Rollandin, nelle comunicazioni di
ieri pomeriggio, ci ha
detto sull'accordo del federalismo fiscale, concluso naturalmente
da lui a
Palazzo Grazioli, che ci ha fatto passare da norme
finanziarie blindate dal decreto 320 del 1994:
abbiamo
rinunciato all'IVA d'importazione per ottenere i dieci decimi dei
tributi erariali. Peccato che
non si sono previste norme di
salvaguardia, trovandoci cosi a dover subire tutte quelle manovre
degli
ultimi anni e riducendo i nostri dieci decimi a
purtroppo pochi decimi.
Le devo confessare,
Consigliere La Torre, che la sua
relazione, soprattutto in alcune parti in cui esprime
considerazioni
politiche, in diversi passaggi mi trova
d'accordo. Me la sono riletta attentamente, ma quando lei
parla di trasparenza, di serietà, di impegno, di
condivisione dei problemi con la propria comunità
vivendone
le problematiche ed immediatamente dopo parla del ruolo importante
che dovrebbero
avere le società partecipate e controllate,
mi chiedo come si possano attuare questi intenti quando in
questi ultimi mesi, in questa aula e non solo - mi riferisco
ai 116 che non hanno ottenuto risposte - si
è cercato in
tutti i modi di ostacolare qualsiasi tentativo di trasparenza in
questa realtà. È solo grazie
al nostro e al suo impegno come
Presidente della II Commissione, che forse si potrà fare un po' di
luce in questo ambito. Addirittura nel documento di sintesi
della Corte dei Conti si dice
che non è possibile fare un
analisi completa sulle società partecipate e controllate, per la
scarsità di
dati messi a disposizione.
Per quanto concerne il bilancio di previsione, consapevoli del
periodo di
crisi che stiamo attraversando, siamo fortemente
critici su come sono state allocate le risorse
disponibili,
e questa criticità è anche stata espressa dai sindacati questa
mattina, qui in quest'aula.
Hanno espresso il loro
disappunto per un bilancio che non ha tenuto conto dei suggerimenti
e delle
indicazioni emersi nel audizione dalle parti sociali
e, nonostante una mancanza di elementi che non
sono stati
loro forniti, certe indicazioni erano state suggerite. Si chiede a
voce alta di cambiare la
legge di bilancio, di riorganizzare
quei tavoli di confronto che ormai non vengono più organizzati e
di non essere più abbandonati e umiliati come sta accadendo
in questo momento. Questa è la voce
dei sindacati! Per
quanto concerne la discussione dei diversi punti del bilancio, mi
riservo di fare le
mie considerazioni nel proseguo della
discussione. Grazie.
Si dà atto che dalle ore 16,09 assume la presidenza il
Consigliere Segretario, Follien.
Follien (Président)
- Quelqu'un d'autre? Nous sommes en
discussion générale. Qualcun altro vuole prendere la parola?
Si dà atto che dalle ore 16,09 assume la presidenza il
Vicepresidente Lanièce.
Lanièce (Presidente)
- Un altro collega che vuole
iscriversi? Mi sembra che durante la Conferenza dei
Capigruppo si fosse stabilito di applicare un'alternanza di
tre ad uno. Chiedo di iscriversi così possiamo applicare
l'alternanza: avendo le prenotazioni dei vari colleghi, poi potremo
procedere...
grazie. Il Consigliere segretario Roscio ha
chiesto la parola, ne ha facoltà.
Roscio (ALPE)
- Grazie Presidente.
Vorrei incominciare il mio intervento non parlando di rifiuti,
come mi suggerisce il collega Perron, ma questa stavolta parlando
di bilancio. Effettivamente il mio approccio alla questione del
bilancio della legge finanziaria è di tutta buona volontà, ma devo
ammettere di essere persona di non grande esperienza in questo
settore, anche perché sono neoconsigliere. Ho adottato un metodo,
un approccio credo serio, perché ho cercato di seguire il lavoro
delle commissioni più che potevo e ho cercato di leggermi tutta la
documentazione che è stata prodotta in sede di audizioni. Ecco, su
questa cosa, a mio avviso, ho riscontrato una certa mancanza di
dati che, per me che non sono esperto nelle materie contabili e
finanziarie, avrebbero contribuito a fornirmi un quadro più
completo. È già stato detto da alcuni colleghi: la continua
sollecitazione ad ottenere, per esempio, dati su interventi
pregressi o addirittura i dettagli assessorato per assessorato,
cosa che ancora oggi, io personalmente non ho ricevuto e credo che
nessun altro dei miei colleghi di minoranza abbia ricevuto. Quindi,
a fronte di questa documentazione, che noi reputiamo parziale, io
posso fare alcune considerazioni.
Ho ascoltato la relazione del Presidente della II Commissione,
La Torre, che ho qui sottomano. Il
leitmotiv
è quello dello
Stato cattivo, dell'Italia che decide, come dice qui nella parte
introduttiva:
"senza alcun principio d'intesa tra la Valle
d'Aosta e lo Stato italiano"
,
oppure - una cosa
condivisibile! - che
"l'assioma a Statuto speciale
d'identità valdostana è collegato ad avere autonomia finanziaria
e
il fatto che questa cosa, che lo Stato decide di per se
senza consultare la Valle d'Aosta si traduce in un attacco
indiretto alla nostra identità
. - continuo a leggere -
Le
forze politiche regionali di
maggioranza
- viene
sollecitato dal collega La Torre -
e di minoranza, anziché
dividersi su questioni
gestionali dovrebbero confrontarsi
senza pregiudizi per costruire subito un minimo comune
denominatore"
. Queste considerazioni ritengo che siano
condivisibili, come per esempio quando si dice che il malessere nei
confronti della politica della popolazione si vince con un esempio
di serietà, d'impegno, di trasparenza di una classe politica in
contatto reale e forte con la propria comunità e i suoi
bisogni.
Oggi abbiamo ascoltato anche i sindacati, che sono venuti qui e
hanno lamentato la mancanza totale d'informazione e di
condivisione, che dobbiamo denunciare anche noi consiglieri di
minoranza: come possiamo essere noi all'altezza del nostro compito
di serietà e d'impegno, quando non abbiamo neanche i documenti su
cui riflettere e quando, per avere un minimo di documentazione,
dobbiamo insistere ripetutamente in tutte le sedi per poterla
avere, spesso poi ricevendo solo documentazione incompleta.
Vado a continuare. Passando all'altra relazione, quella
dell'Assessore Baccega, anche qui ho riscontrato più o meno le
stesse argomentazioni. L'Assessore in una parte iniziale dice che
c'è stata una fase di concertazione molto importante, dove tutti
hanno potuto prendere atto che le risorse disponibili sono
diminuite, che è necessaria una svolta, un cambio d'atteggiamento.
Sono cose perfettamente condivisibili, così come anche il fatto che
occorre sostenere le fasce più deboli in difficoltà, le imprese,
mantenere standard elevati di efficienza, di economicità in ogni
settore. Ricorre anche qui il fatto dello Stato cattivo,
centralista che non riconosce le autonomie e che vede nella Valle
d'Aosta un salvadanaio che deve contribuire alle risorse, a ridurre
il debito pubblico, eludendo tutti gli accordi in termini di
federalismo fiscale. Ecco, mi chiedo come faccia l'Assessore a fare
un'affermazione come è contenuta a pagina 10 della relazione,
quando dice: "un approfondimento sulla presunta eliminazione dei
contributi a fondo perso". Ma mi sembra che non sia mica tanto
presunta questa eliminazione dei contributi a fondo perso! I
contributi a fondo perso, semplicemente li avete azzerati! Non è
"una presunta", tant'è vero che c'è scritto nella legge finanziaria
che non ci sono più e, se mi consente, ricorrere ad un mutuo
anziché ad un contributo a fondo perso, non è esattamente la stessa
cosa. Tant'è vero che poi nella tabella che segue, dove si dice "di
aver mantenuto le risorse nei settori", in fondo alle tabelle ci
sono dei numeri e si vede come nel 2013 la descrizione di
finanziamenti in base alle leggi regionali si aggira sui 51 milioni
che va via via decrescendo fino ad arrivare al 2016 a 26 milioni,
che a casa mia fa circa la metà. Quindi, dire che si sono mantenute
le risorse sui settori, mi sembra perlomeno discutibile, visto che
si passa da 51 milioni a 26 milioni in tre anni.
Un'altra questione sono, in questa relazione, le sorvegliate
speciali di questo Consiglio: le società partecipate. Io, da che
sono in Consiglio, sento parlare di società partecipate, di
esigenza di trasparenza, di regole condivise e di cose di questo
genere che dovrebbero essere un assunto di base! Non avremmo mai
dovuto stare qui a discutere se le società che funzionano
interamente con denaro pubblico devono o non devono assumere in
base a criteri di trasparenza, di pubblicità. Mi sembra che sono
sorvegliate per modo di dire, nel senso che mi sembra che
continuino a fare esattamente quello che vogliono, tant'è vero che
non rispondono neanche alle richieste secondo l'articolo 116.
Sulla scelta coraggiosa, come dice l'Assessore, e impopolare di
introdurre il cambiamento epocale: beh, qui qualche considerazione
si potrebbe fare! Io non ho grandissima esperienza, ma mi sembra
che quei contributi derivavano da leggi regionali: adesso, parlare
di scelta coraggiosa a posteriori...! Io stenderei un velo pietoso
su questa cosa, nel senso che bisognava pensarci prima, bisognava
avere il coraggio prima di dire questa cosa, non dopo che è stato
denunciato nelle sedi competenti.
Nella conclusione, si dice che queste due leggi sono il
fondamento di una casa che andremo a costruire, che nel dettaglio
non sappiamo ancora come sarà, perché con questi disegni di legge
oggi ne abbiamo solo tracciato le fondamenta: qua a me sembra di
rilevare una certa mancanza di prospettiva, nel senso che io non
posso andare a fare le scelte senza sapere a lungo termine dove
queste scelte mi porteranno.
Venendo alle audizioni, io ho letto la documentazione che è
stata portata in maniera abbastanza
bipartisan.
Vorrei
citare solo due esempi che potrebbero sembrare in contraddizione,
ma che invece vengono da portatori d'interesse molto diversi. Dalle
audizioni che ho potuto ascoltare ho colto, da parte di tante
persone che sono venute in commissione, il desiderio di condividere
le scelte di partecipare e anche la volontà di mettersi in gioco,
la necessità di fare sinergie, di mettere in rete le risorse in un
momento di crisi, la disponibilità a lavorare insieme. Ecco su
questa cosa qui ci sono due esempi: il primo è il documento
lasciato dai rappresentanti di Confindustria, dove vi sono alcuni
passaggi interessanti, perché mentre nelle relazioni si dice che
noi abbiamo fatto attenzione, abbiamo condiviso, Confindustria,
nella pagina 2, dice che
"lo schema individuato è insufficiente
sotto il profilo delle risorse destinato al sistema economico e a
quello industriale nello specifico se l'obiettivo è dare una
svolta, imprimere un accelerazione all'economia"
. Dopo di che,
continuano:
"avremmo preferito essere coinvolti in queste scelte
operate dall'Amministrazione regionale
. - non sono parole mie,
leggo le parole di Confindustria -
Addirittura le imprese hanno
bisogno di avere risposte definitive in tempi rapidi e delle
certezze sulla percentuale degli aiuti concessi e sui criteri e
sulle modalità di ottenimento degli stessi, consentendo loro una
programmazione di medio periodo"
, cosa che loro denunciano non
essere avvenuta. In più riportano anche in maniera dettagliata una
tabella, ma dopo aver detto che ridurre la spesa non vuol dire solo
tagliare, come si è fatto in questi ultimi anni, spostando risorse
da interventi che stimolano la crescita a politiche passive.
Effettivamente, leggendolo, questo bilancio è abbastanza privo
di prospettive, nel senso che è un bilancio piuttosto conservatore,
ma taglia di fatto molti investimenti. A questo proposito,
Confindustria porta una tabella che io ho qui, dove mi sono segnato
in rosso i tagli consistenti. Come vedete sono quasi tutti: per
esempio, il settore industria vede dal 2012 al 2013 un taglio del
63 percento, peggiora ancora dal 2013 al 2014 avendo un meno 78
percento. Avanti così: il commercio da meno 46 a meno 100 percento.
Le politiche di trasporto pubblico, sia su rotaia che su gomma, era
un'esigenza sottolineata in particolar modo da Confindustria che ha
detto di avere bisogno dei trasporti. Ma questa mattina lo hanno
detto anche i sindacati, che un sistema efficiente di trasporti è
essenziale in Valle d'Aosta. Ebbene, nell'anno scorso c'è stato un
taglio sul trasporto pubblico del 12 percento, nell'anno prossimo
del 78! Su rotaia andiamo di pari passo: dal 44, quasi 45,
dell'anno precedente si va a 59,71. Solo l'aeroporto è in crescita,
perché è previsto un aumento del quasi 18 percento negli anni
prossimi. Mi sembra che queste scelte non rispondano alle esigenze
perlomeno della parte produttiva della Valle d'Aosta, che tra
l'altro ha portato un documento a sostegno delle loro
argomentazioni. Ma non è solo questa denuncia. È interessante anche
un'altra parte, dove Confindustria fa anche delle proposte e non si
limitano solo a fare delle critiche: dicono, per esempio, che
bisognerebbe introdurre una sorta di ponte generazionale,
introducendo dei sistemi per agevolare le politiche per l'entrata
nel mondo del lavoro dei giovani, favorendo il pensionamento di chi
ha più esperienza senza però mandarli a casa. Questo non mi risulta
che sia stato preso in considerazione. Ma, a dimostrazione che la
cosa è
bipartisan,
in maniera del tutto analoga anche il
Coordinamento solidarietà della Valle d'Aosta - quindi il mondo del
volontariato - ricorda come non è stata fatta una scelta così
attenta alle politiche sociali, tant'è vero che il rappresentante
si chiede com'è possibile continuare a mantenere lo standard di
politiche sociali, quando questa cosa è demandata alla risorsa di
finanza locale. Come faranno i Comuni a riuscire a fare le stesse
cose, anzi più cose, con gli stessi soldi, senza andare ad incidere
sugli utenti? Chiede come mai i programmi europei che rappresentano
una grande opportunità per il nostro territorio, sono utilizzati in
maniera non del tutto completa, e in più, dice dell'esigenza di
creare nuove sinergie e confronti tra il mondo della pubblica
amministrazione e il mondo del volontariato, cosa che è già stata
portata in un'altra audizione. Qui il mondo del volontariato si fa
anche proponente di una strategia per un periodo di crisi, dicendo:
perché noi non usiamo le risorse che provengono dal volontariato
per cercare di mantenere degli standard di servizi, senza andare,
però, ad incidere su chi fa mestiere di queste cose.
Se noi continuiamo, anche dall'analisi delle tabelle che ci sono
state fornite ci sono moltissimi esempi di stanziamenti che vanno
in decrescita praticamente verticale. Tanto per citarne uno: la
scuola. L'agricoltura, in particolar modo: le politiche di sviluppo
rurale passano da 17 milioni nel 2013 a 2 milioni nel 2016! Come si
fa a dire che sono mantenuti gli standard di elevata qualità? Per
l'industria ho già detto. I trasporti: l'unica voce che è in
aumento sono il trasporto aereo, tutti gli altri sono in crollo,
quando tutte le associazioni - dalla Confindustria ai sindacati -
questa mattina, riconoscono che l'esigenza di avere i trasporti
efficienti sia su gomma che su rotaia è una questione
fondamentale.
Per non annoiare il collega Perron tralascio la questione sui
rifiuti, ma anche qua ci sarebbe qualcosa da dire. Penso che anche
sulla gestione dei rifiuti c'è un drastico ridimensionamento degli
investimenti, perché si passa da quasi 5 milioni nel 2013 a 1
milione e mezzo nel 2016: questi sono dati che sono stati forniti
alla commissione.
Ecco, vorrei andare a concludere. Non bastano le dichiarazioni
d'intenti, di buona volontà: spesso abbiamo potuto constatare che a
queste dichiarazioni d'intenti non seguono fatti concreti. Noi
vorremmo che ci fossero veramente dei fatti concreti, rifacendoci a
quello che è stata l'espressione di tutti quelli che noi abbiamo
ascoltato nelle audizioni in maniera completamente
bipartisan
. Tutti hanno espresso l'esigenza di essere
consultati, di partecipare di più, di voler mettersi in gioco, cosa
che è stata in maniera puntuale sempre disattesa. Ecco perché credo
che tutta la minoranza presenterà tutta una serie di iniziative
volte ad andare in questa direzione, per dare una risposta sia alle
situazioni di sofferenza pregresse a cui la maggioranza non ha dato
risposta, sia anche per aiutare in maniera più significativa le
famiglie e le imprese e introducendo anche ulteriori tagli alla
politica di cui si parla molto, ma su cui si fa poco. Grazie.
Presidente
- Grazie. Altre richieste d'intervento? Siamo
sempre in discussione generale, chiedo ai
colleghi se
vogliono prenotarsi. La parola al Consigliere Fabbri, ne ha
facoltà.
Fabbri (UVP)
- Grazie Signor Presidente.
Gentili colleghi, è questa per me la prima legge finanziaria che
mi trovo ad affrontare e non posso non esprimere il mio stupore per
la assoluta mancanza di condivisione che vi è stata con le forze di
maggioranza, oltre all'estenuante lentezza con cui abbiamo avuto i
documenti relativi, di cui già è stato detto. Certamente mi sono
del tutto chiari i meccanismi della democrazia, meccanismi che
implicano la responsabilità della scelta per chi governa. Pensavo,
però illudendomi, che due circostanze obbligassero al dialogo: la
prima è la grande crisi economica con tutte le sue ricadute sociali
ed umane che sta colpendo duramente la nostra Valle; la seconda è
la risicata maggioranza di cui disponete qui in Consiglio Valle e
che rende questo governo così fragile, da essere qui in Consiglio
sotto la spada di Damocle dell'assoluta necessità della coesione
dei consiglieri di maggioranza, ottenuta anche a scapito della
necessaria discussione interna e dell'ancora di più indispensabile
discussione durante il Consiglio. Questa finanziaria, invece, nasce
sotto un cattivo segno, quello dell'imposizione di scelte e
strategie di breve periodo, senza una visione del futuro che verrà
e senza quelle misure strutturali necessarie per reagire alla crisi
che non demorde.
Per questo nel leggere le cifre della finanziaria e le cifre del
bilancio 2014 e del triennio da qui al 2016, non si può non
guardare con apprensione a quello che sarà il futuro della nostra
regione, considerando anche il fatto che essendo inserito in un
contesto italiano ed europeo di grande debolezza economica siamo di
fatto a traino di un meccanismo che ci vede coinvolti in una
situazione di grande difficoltà. Sembra davvero che manchi una
volontà politica di reazione e che si sia quasi rassegnati al
declino, senza contromisure vere, che non siano il gestire il
giorno per giorno. L'accordo sul riparto fiscale è nato sotto il
segno di una fiducia nei confronti del Senatore Calderoli che
lascia allibiti e che ci ha visto rinunciare alla compensazione
dell'IVA d'importazione per ottenere i dieci decimi di una
fiscalità, che però è destinata a decrescere visto il perdurare
della crisi. Inoltre sono emersi degli ulteriori obblighi, mai o
mal negoziati, nel nome d'impegni di risanamento del debito dello
Stato italiano. Questo è avvenuto attraverso due meccanismi: primo,
il trattenimento da parte dello Stato di cifre inaspettate sulla
fiscalità, che non ci avrebbero dovuto essere accollate, e un uso
del patto di stabilità sempre più rigido che ci impedisce di
spendere pure il denaro che abbiamo. È stato un colpo durissimo
alla nostra autonomia finanziaria e alla nostra comunità, costretta
a sacrifici duri e improvvisi che rischiano di compromettere il
nostro stato sociale, costruito così faticosamente dal dopoguerra
ad oggi. È necessario guardare al futuro e cercare di reagire alla
situazione facendo buon viso a cattivo gioco, ma anche avendo la
forza di riaprire un dialogo con lo Stato per presentare
l'inaccettabile elenco delle penalizzazioni che minano in profondo
il disegno autonomista.
Paradossalmente, guardando al futuro ho come l'impressione di
scorgere il passato, quello ante anni '80, quello per intenderci in
cui non avevamo ancora l'autonomia finanziaria, ottenuta grazie ai
nove decimi dell'IVA d'importazione e a certi miglioramenti del
nostro Statuto d'autonomia, come la stabilizzazione del meccanismo
delle norme di attuazione. Uno come me, che negli anni '60 era un
giovane studente, ricorda perfettamente come si viveva allora: una
vita più modesta, ma animata da grandi attività, da grande
entusiasmo, la città si ingrandiva, c'era lavoro e voglia di fare,
meno burocrazia, meno lacci e lacciuoli. Il Presidente ieri nella
sua relazione ci ha annunciato una lotta spietata alla burocrazia,
che ci vedrà convintamente appoggiarlo in tale intento. Una
società, dicevo, che cresceva non solo economicamente ma anche
socialmente, frutto del buon governo di uomini appassionati alla
politica, amanti dell'autonomia e della cosa pubblica. È da poco
che abbiamo commemorato la figura di Giulio Dolchi, uno di questi
uomini di cui parlavo. In questo stesso Consiglio si scontravano
grandi personalità e lo facevano con forza e talvolta con scontri
epocali, ma la gran parte di loro avevano nell'impegno per la
comunità e nell'onestà personali i punti di riferimento, la loro
bussola era il benessere e la crescita dei valdostani. In quegli
anni l'Amministrazione, pure nella limitatezza dei mezzi,
trasformava la regione e ne faceva un esempio di buon governo
additato da tutti. Arrivano, poi, gli anni dell'IVA d'importazione:
un fiume di denaro scorre in Valle che conosce un benessere
impensabile. Si possono finalmente fare grandi opere, grandi
ristrutturazioni, l'economia si trasforma, però il pubblico
s'insinua dappertutto, ovatta, risolve i problemi, rassicura tutti,
e tutti si rivolgono al pubblico e a chi li governa. Sono gli anni
della nascita di "mamma Regione" a cui rivolgersi e a cui tutti si
sono rivolti, per avere delle prebende o delle elargizioni.
Ed eccoci alla finanziaria del 2014, la finanziaria della fine
dei sogni, del risveglio alla realtà. Eccoci al momento della
verità, della verità nascosta, specie da quella parte di una classe
politica opaca, che non ha capito che non si può nascondere la
verità, fare promesse di contributi pur sapendo di non aver la
possibilità di farvi fronte, ma che deve affrontarla con coraggio,
cercando un rimedio, magari cercando decisioni condivise. E qui,
come il mio collega, mi riallaccio al collega La Torre che più
volte nella sua relazione citava la necessità di una visione
comune, di un lavorare concordi pur nel rispetto delle proprie
differenze. Ricordo però, caro collega La Torre, che è stata
respinta non molto tempo fa la nostra mozione sull'analisi
preventiva del bilancio.
Dunque un'azione che deve sapere dare speranza e non solo
gestire una redistribuzione di questo magro bilancio. Avremmo
voluto vedere in questa legge dei provvedimenti coraggiosi che
dessero l'idea della volontà di reagire, che indicassero una
strategia per uscire dalla difficoltà. Nulla di tutto ciò, solo
tanta ordinaria amministrazione
en attendant Godot
. Vedrà,
Signor Presidente, che gli emendamenti che noi consiglieri di
opposizione proporremo vanno proprio in questa direzione. Decisioni
che tolgono risorse alla logica del contributo anche a chi non ne
ha la stretta necessità, per un'opera non strettamente necessaria,
per poter poi investire i denari così risparmiati in settori che
possono aiutare la ripresa.
Resta comunque sullo sfondo un ammonimento, quello che ci viene
dalla storia del dopoguerra: una buona politica può operare con
efficacia, anche in condizioni di minore ricchezza nei bilanci
pubblici. Questo non significa accettare passivamente certe
imposizioni da Roma e da Bruxelles, ma adoperare l'arte della
mediazione e del convincimento nelle sedi istituzionali, per il
bene della nostra autonomia, facendosi magari consigliare sul
modus operandi
dei nostri amici del Trentino e dell'Alto
Adige. L'impressione, però, è che si debba davvero voltare pagina e
aprirsi al cambiamento. Chi ha gestito anche con spregiudicatezza
certi metodi di governo non può inventarsi, ora, il ruolo di
capitano della nave in questa epoca di transizione, perché non ha
la mentalità giusta e gli strumenti necessari. Lo dico con
pacatezza e senza toni eversivi: spero che questa sia l'ultima
finanziaria che guarda alla sopravvivenza e non al riscatto,
altrimenti la situazione che già è grave peggiorerà ancora.
Grazie.
Si dà atto che dalle ore 16,29 la presidenza è assunta dalla
Presidente Emily Rini.
Président
- Est-ce qu'il y a quelqu'un d'autre? A demandé
la parole le Vice-président Lanièce.
Lanièce (SA)
- Il bilancio che stiamo esaminando si muove
in un contesto di
crisi economica, di incertezze e di forte
preoccupazione per la mancata crescita e la quasi totale
assenza di ripresa sia a livello internazionale che
nazionale, con conseguente timore legato
soprattutto ai
delicati risvolti finanziari e occupazionali nel mondo del lavoro.
Da un lato il
perdurare della crisi economica e della
negativa congiuntura, dall'altro le cosiddette manovre
nazionali, con tagli cospicui alle risorse, revisioni di
metodi e di costi e spesa pubblica che
sono stati introdotti
in questi anni. L'accavallarsi di queste manovre finanziarie ha
finito per creare
difficoltà, andando anche a generare nel
paese Italia un clima di incertezza diffusa sugli sbocchi
futuri, rispetto ad una crisi che non lascia, per ora,
intravedere spiragli. Il bilancio di previsione
risente,
pertanto, del forte ridimensionamento delle nostre disponibilità
finanziarie. Se nel recente
passato avevamo potuto contare
su importanti risorse che avevano consentito di far fronte alle
esigenze della nostra comunità, oggi ci troviamo a fare di
necessità virtù, gestendo le residue
disponibilità
finanziarie. Stiamo, infatti, discutendo di un bilancio annuale e
pluriennale che non è il
frutto, solo, delle nostre scelte,
del nostro operare, ma la conseguenza di una serie di provvedimenti
che lo Stato ha preso e imposto agli Enti locali e alle
Regioni. Questi provvedimenti hanno in diversi
casi
vanificato in parte, a volte del tutto, le linee politiche, le
scelte che le autonomie avevano
costruito, spesso, con
fatica. L'accanimento specifico, messo in campo nei confronti delle
Regioni a
Statuto speciale, è stato particolarmente
significativo. Ciò è tanto più grave se si pensa che le forti
riduzioni nei confronti della nostra Regione hanno un
significativo impatto sui vari settori, in
particolare su
quello economico, soprattutto nel settore che più dovrebbe essere
sostenuto, quello
degli investimenti. Spesso ci si
dimentica, però, che gli oneri a carico della Valle d'Aosta
comprendono una serie di interventi che nelle altre regioni
sono assolti dallo Stato, ad esempio il
pagamento di
stipendi degli insegnanti, i costi della sanità e via dicendo. Ecco
perché se vi sono
delle spese che non possono essere
compresse e, visto che siamo chiamati ad aiutare a pareggiare i
conti che il governo nazionale con le varie finanziarie
impone, la riduzione delle risorse impatta in
modo
inevitabile sui settori nei quali le spese possono essere ridotte,
Ed è così, purtroppo, che
malgrado tutti gli accorgimenti e
le razionalizzazioni che sono stati già previsti, in alcuni casi
già
messi in atto, vi sono delle forti contrazioni delle
disponibilità in alcuni settori.
Tutto ciò ha portato
alla presentazione di un bilancio di
previsione figlio di un'impostazione improntata da un doveroso
rigore economico finanziario, che però è riuscito a non
operare dei tagli lineari, ove
possibile e nella limitatezza
delle risorse disponibili. Lo ricordo: siamo passati da 1 miliardo
e 629
milioni del 2009 a 1 miliardo e 77 milioni del 2014,
di cui 912 milioni per le spese correnti e 665
milioni per
gli investimenti. Come dicevo, nella limitatezza delle risorse
disponibili, cerchiamo il più possibile
di intervenire in
modo equilibrato, mantenendo l'attuazione
delle misure
anticrisi e difendendo le persone più disagiate. Come ha già ben
sottolineato l'Assessore
Baccega nel suo esaustivo
intervento, sono stati evitati tagli orizzontali indiscriminati e
si sono
mantenuti gli interventi a favore delle famiglie,
delle categorie sociali più deboli, con rimodulazione dei requisiti
per l'accesso ad alcune agevolazioni e contributi. Si sono
mantenuti per il settore agricolo alcuni contributi - non tutti,
comunque alcuni - del tutto indispensabili per il sostegno
economico del settore. Si sono mantenuti gli interventi per
l'accesso al credito sociale, il contributo alla locazione e il
sostegno all'emergenza abitativa. Tra l'altro vorrei far notare che
nessun taglio di risorse ha riguardato il settore della casa, a
dimostrazione dell'importanza che esso riveste per noi. Inoltre
sono stati valutati come altrettanto prioritari gli interventi a
sostegno delle politiche sociali e alla sanità: pur di fronte a una
riduzione delle risorse, si manterrà lo stesso alto livello di
efficienza e di servizio alla persona malata, che da tempo
contraddistingue la nostra sanità.
Per fronteggiare l'occupazione giovanile sono stati predisposti
alcuni interventi da parte del dipartimento lavoro, tra cui il
programma "Garanzia Giovani" e il piano giovani che prevede
parecchie risorse a disposizione. Sono state stanziate anche delle
risorse per i lavori di utilità sociale che rappresentano una buona
risposta alla categoria di persone a forte rischio di esclusione
sociale. Si è passati, poi, da una politica economica basata sui
contributi a fondo perso, non sempre propedeutici a creare volano
per l'economia, alla scelta politica di implementare i fondi di
rotazione con i quali sostenere le varie leggi di settore,
utilizzando come risorse gli utili derivanti dalle società
partecipate per un totale di 100 milioni nel triennio. Inoltre, non
è stato fatto nessun aumento di aliquote dei tributi di nostra
competenza, che se aumentati al massimo avrebbero potuto portare un
maggior gettito di circa 34 milioni di euro. Inoltre, il bilancio
non comprende ancora, se non in minima parte, le risorse collegate
ai fondi europei della programmazione 2013/2020, risorse destinate
a sostenere lo sviluppo economico regionale. Inoltre, vengono
rimodulati alcuni investimenti previsti a valere sul mutuo già
autorizzato dalla Regione per la gestione speciale di Finaosta,
attraverso l'accantonamento di investimenti su alcune grandi opere
non ancora iniziate.
Sicuramente non era intenzione di questa maggioranza né di
tagliare i contributi a fondo perso né di ridurre le spese in vari
settori ritenuti fondamentali per il nostro territorio, per la
nostra gente. Dobbiamo, però, essere consapevoli che per presentare
oggi un bilancio nei modi e nei termini richiesti - o meglio:
imposti dallo Stato - abbiamo dovuto rompere diversi schemi,
diverse abitudini, abbiamo dovuto chiedere agli assessori di
indicare le priorità delle priorità prospettando ai cittadini
alcuni sacrifici. È vero, il bilancio che oggi presentiamo, è un
bilancio che comporta sacrifici, anche se è stato redatto con
responsabilità, non aumentando le tasse, cercando di dare, ove è
possibile, continuità alle politiche amministrative fin qui
sviluppate, riconfermando a supporto delle imprese e delle famiglie
le risorse per le misure anticrisi, pur nella consapevolezza che le
stesse non sono completamente sufficienti per rispondere totalmente
alla situazione di crisi sociale che sta vivendo anche la nostra
regione e con la convinzione di una necessità di razionalizzare la
struttura dell'amministrazione pubblica, tagliando gli sprechi,
rivedendo le leggi di spesa e alcune agevolazioni, nell'ottica di
considerare il reddito come elemento discriminatorio di accesso a
determinati contributi. Occorrerà, come hanno già detto altri
colleghi, aprire anche ragionamenti ad ampio raggio sulle società
partecipate, cosa tra l'altro all'ordine del giorno dei futuri
lavori della II Commissione consigliare, senza però dimenticarci,
come ho detto poc'anzi, il grande contributo economico che
utilizzeremo grazie agli utili di alcune di queste società
partecipate.
Ovviamente non dobbiamo trascurare il ruolo sociale della
Regione, i servizi fondamentali alla persona, i diritti dei
giovani, non solo al lavoro. Investire sulle politiche giovanili e
sul lavoro è essenziale, se vogliamo sostenere uno sviluppo equo e
sostenibile nella nostra comunità. L'anno scorso il collega La
Torre, nella sua veste di assessore al bilancio, durante la
discussione del bilancio previsionale 2013 - che già allora
prevedeva dei tagli in diversi settori: dall'agricoltura alla
cultura, dal turismo all'ambiente... - aveva lanciato il concetto
di resistere, resistere, resistere. Resistere non come elemento di
debolezza, ma come presidio della difesa dei valori dell'autonomia,
resistere per evidenziare un'allarmante bilancio previsionale che
dovrebbe far riflettere le forze politiche regionali e, anziché
dividerle, creare invece occasione di coesione intorno al concetto
della difesa della nostra autonomia. Ecco: quelle parole di La
Torre sono tuttora attuali. Oggi più che mai sarebbe opportuno che
tutte le forze politiche che siedono in quest'aula, ma non solo,
capiscano l'importanza di lottare tutti assieme per difendere
l'identità valdostana, lo Statuto speciale di autonomia, gli
interessi legittimi dei valdostani e della Valle d'Aosta, così
fortemente messi in dubbio dalle manovre finanziarie nazionali di
questi ultimi anni. Se riuscissimo a costituire un unico fronte
comune, allora sì che daremmo un forte segnale politico, non solo
al Governo nazionale, ma soprattutto al popolo valdostano! Lottiamo
tutti assieme per difendere le nostre prerogative, per ottenere
quello che ci spetta e cioè le risorse necessarie per garantire un
futuro, uno sviluppo della nostra comunità. E poi confrontiamoci
anche, assolutamente dal punto di vista politico, sui metodi di
scelta e di come ripartire le risorse finanziarie disponibili.
Oltre a difendere, giustamente, ad oltranza la nostra autonomia,
dobbiamo però essere convinti della necessità di impegnarci fin da
ora ad affrontare le mutazioni in atto e a ripensare
complessivamente l'organizzazione della vita collettiva della
società. Occorre superare questa fase congiunturale, definendo un
disegno di medio lungo periodo, tenendo conto dei segnali che sono
cambiati e interpretando i bisogni della società valdostana,
mettendo al centro della nostra realtà un progetto: il territorio,
l'economia, il lavoro, la famiglia, i giovani, un nuovo welfare e
le persone povere e più in difficoltà. È però necessario
riaffermare nei confronti del Governo nazionale la nostra
specificità, rivendicando quanto la Costituzione e le leggi vigenti
ci riconoscono, aprendo nuovi spazi di negoziazione con Roma, ma
soprattutto a livello europeo. Necessario, inoltre, riproporre una
logica di federalismo cooperativo e solidale che ci consenta di
assolvere i livelli essenziali delle prestazioni per i diritti
civili e sociali, un sistema in cui si possa coniugare autonomia,
equilibrio, responsabilità e solidarietà. Dobbiamo iniziare da
questa grave fase contingente in cui siamo purtroppo obbligati a
ridimensionare e a ritarare le scelte precedenti, interrogarci
sulla tenuta del nostro sistema, definire un nuovo modello di
sviluppo locale in grado di sostenere il sistema produttivo,
stimolando anche l'offerta esterna e rendendo attrattivo il
territorio ai nuovi insediamenti. Interessante è stato, a tal
proposito, l'incontro organizzato dalla Confindustria con gli
industriali del Trentino: confrontarsi è importante, lo è
altrettanto il saper far tesoro delle esperienze positive
altrui.
Occorre un sistema produttivo capace di sviluppare lavoro,
coniugandosi a iniziative utili e a un welfare pronto ad affrontare
le nuove povertà emergenti e ad accompagnare le persone e le
famiglie nell'arco della loro vita. In questa chiave potrebbe
essere utile avviare tavoli di concertazione con tutti gli attori
della nostra società civile, come ci è stato richiesto durante le
audizioni della II Commissione consigliare, al fine di ridefinire
attraverso una forte e necessaria condivisione, l'intervento
regionale. Durante l'esame del bilancio della finanziaria che è
avvenuto, come da prassi, nella II Commissione consigliare, tutte
le parti sociali che abbiamo audito hanno presentato proposte e
alcune interessanti riflessioni, alcuni contributi costruttivi,
così come altrettante suggestioni importanti ci sono state
sottoposte stamattina a seguito dell'incontro coi sindacati; tutti
però d'accordo nel sottolineare il particolare momento di
difficoltà economica della Valle e il ruolo strategico del bilancio
regionale sull'andamento e sullo sviluppo della nostra economia. La
nostra economia deve fare sistema: solo così sarà in grado di
affrontare le sfide che abbiamo di fronte. Perché la sfida
competitiva si può giocare non tanto tra singole aziende, ma fra
sistemi economici, perché è evidente che fare sistema sarà sempre
più indispensabile per assicurare il migliore sviluppo sostenibile
nel nostro territorio e beneficiare delle positive ricadute sulle
condizioni di vita e di lavoro.
La posizione transfrontaliera della nostra regione è il fulcro
dal quale deve nascere un progetto di coesione reale tra i paesi
confinanti, favorendo gli scambi economici, sociali, culturali e
politici, attraverso delle sinergie con le regioni confinanti,
senza limitarci a semplici relazioni istituzionali o di pochi
attori. E la macroregione alpina, a cui sta lavorando per conto
della nostra Regione il Presidente Rollandin, che dovrebbe
diventare operativa nel prossimo anno, ne è un esempio fulgido,
perché avrà come obiettivo quello di promuovere un connubio
virtuoso tra la salvaguardia della biodiversità e degli ecosistemi
alpini, e la promozione di una
green
economy
che
abbia alla base il patrimonio naturale, culturale e socioeconomico
delle montagne, per poi costituire una forza trainante per lo
sviluppo dell'intera regione alpina tra cui la nostra bella Valle,
promuovendo, così, una crescita sostenibile, intelligente e
inclusiva.
L'obiettivo economico di sviluppo delle imprese è il lavoro, che
purtroppo rimane un'emergenza da affrontare insieme alla
diminuzione del nuovo welfare.
Il
ciclo di vita
basato sulla tradizionale visione 'scuola, lavoro, pensione' si è
rotto ormai da tempo e nello stesso momento si assiste ad una
straordinaria divaricazione dei percorsi di vita personali e
professionali, accompagnati da un invecchiamento della popolazione
e da una scarsa natalità. L'allungamento della vita media, il calo
della natalità, la presenza di immigrati stanno cambiando il volto
della nostra regione. La quota della popolazione con più di 65 anni
è cresciuta notevolmente, raggiungendo alte percentuali: nei
prossimi anni sarà la demografia più che l'economia a cambiare la
nostra società. I processi demografici e sociali che si prospettano
determineranno fenomeni di emarginazione, disagio e povertà che
coinvolgeranno fasce di popolazioni diverse da quelle del passato:
gli anziani non autosufficienti, i bambini della prima fascia d'età
e soprattutto i giovani rappresentano oggi, in prospettiva, un
problema sociale di grande rilevanza che richiede la messa in campo
di interventi efficaci e condivisi. Il nostro welfare, tra i
migliori d'Italia, così com'è strutturato rischia di non poter
reggere la spinta delle novità né sul piano quantitativo né su
quello qualitativo. In effetti, di fronte a questi grandi
cambiamenti la domanda di servizi sociali è inesorabilmente
destinata ad aumentare. Quindi, non vi è solo un problema di
sostenibilità finanziaria, ma anche un problema di sostenibilità
sociale. I giovani sono esposti a un futuro lavorativo e
previdenziale incerto, quanto insufficiente, gli anziani sono
sempre più a rischio di non autosufficienza e di povertà, le donne
vivono una condizione di oggettiva difficoltà e sono chiamate a
scegliere tra l'esperienza della natalità e quella del lavoro,
mettendo così in difficoltà la famiglia, vera spina dorsale della
società, che deve invece essere difesa, tutelata, sostenuta, ma
soprattutto considerata come risorsa e soggetto sociale attivo.
Tre sono i punti principali, per noi della Stella Alpina, su cui
siamo tutti chiamati ad interrogarci, per poter studiare e
conseguentemente fornire possibili soluzioni future. Il primo punto
riguarda la sfera del welfare: lo stato sociale va riformato
contrapponendo una diversa prospettiva da quella che in questa fase
critica ci obbliga a procedere coi forti tagli della spesa. La
gestione pubblica del welfare da sola non basterà ad affrontare
questa grande emergenza: la diffusione della mutualità di forme
diffuse di solidarietà soprattutto territoriali, il ruolo da
protagonista della famiglia, la presa d'atto dell'immigrazione come
risorsa, soprattutto in alcuni settori produttivi, sono tutte
priorità per una politica di riforme. C'è quindi l'esigenza di
rimodellare i riferimenti culturali, di riorganizzare il sistema
degli affetti, di pensare alla gestione dei percorsi di vita, di
lavoro, del tempo libero, anche attraverso una sempre più
necessaria attenta conciliazione tra lavoro e famiglia, di rivedere
la rete urbana dei nostri centri abitativi, la funzionalità dei
mezzi di trasporto e il sistema di protezione sociale.
Il secondo punto è legato ai grandi cambiamenti
dell'organizzazione del lavoro e dei sistemi produttivi. Un tasso
di occupazione che si sta sempre più abbassando, con un aumento dei
disoccupati soprattutto tra i giovani e i meno giovani che hanno
perso il lavoro e a cui mancano pochi anni per andare in pensione;
un mercato del lavoro sempre più caratterizzato da una flessibilità
che in molti casi risulta insostenibile sul piano sociale; una
realtà che rischia sempre più di presentarsi con molti anziani e
con pochi giovani, con aspettative di reddito scarso e con
prospettive lavorative incerte: è questa la triste realtà che deve
interrogare la politica.
Il terzo e ultimo punto, investe la distribuzione del reddito.
Il tema della crescita e quello dell'equità sociale si legano
insieme attraverso la questione redistributiva. Il dibattito,
sempre presente al varo di ogni legge finanziaria nazionale, è di
quanta evasione si annida, ancora, nel nostro paese e soprattutto
lo schiacciamento verso il basso del reddito degli italiani.
Ricchezza occulta e povertà palese sembrano essere la condizione
fiscale del nostro paese. Ritorna in auge, pertanto e giustamente,
la lotta all'evasione fiscale, la centralità tributaria della
famiglia, il federalismo fiscale e più in generale il tema
dell'equità sociale come valore riconoscibile nella proposta
politica. Il fisco è una delle poche leve per incidere sullo
sviluppo e sulla redistribuzione del reddito. C'è bisogno, però, di
un sistema fiscale che faccia emergere la reale capacità tributaria
dei contribuenti, più un rilancio del federalismo fiscale che non
deve, però, evolversi in un aggravio della pressione fiscale
complessiva, tutta a danno dei cittadini, ma deve invece
rappresentare l'opportunità di autogoverno per le comunità locali.
Infine, è necessaria l'introduzione di un quoziente familiare che
tenga finalmente conto dei carichi familiari.
Ovviamente per cercare di mettere in pratica quanto è stato
detto, occorre rimboccarsi le maniche e sperare in una classe
politica nazionale e regionale capace di dialogare in modo diverso.
Noi della Stella Alpina vogliamo contribuire a lavorare perché,
almeno qui in Valle, si ritorni a una normale dialettica, a una
condivisione degli impegni, a un confronto tra maggioranza e
opposizione, che non sia uno scontro tribale dove l'insulto e la
denigrazione personale diretta o indiretta tramite
social
network
sia la regola. Noi riteniamo che il grave momento che
stiamo vivendo esiga da parte di tutti noi, che dovremmo essere i
rappresentanti della nostra comunità, un atteggiamento - da parte
di tutti, ovviamente - più responsabile e consono, dove alla
politica urlata e violenta, che va purtroppo di moda in Italia, si
contrapponga, invece, una politica di confronto su visioni, su
progetti politici anche diversi, sempre però nel rispetto di ognuno
di noi. In quest'aula non c'è nessun genio della politica, qualcuno
sarà forse più bravo, qualcuno un po' meno, ma tutti rappresentiamo
la popolazione valdostana e abbiamo l'obbligo, pertanto, di
lavorare per offrire soluzioni o per contrapporne altre. Se questo
modo di porsi diventerà prassi, ne avremo tutti da guadagnare.
Président
- La parole à la collègue Certan.
Certan (ALPE)
- Merci Madame la Présidente. Bon
après-midi à tous.
Je vous avoue que j'avais pensé mon intervention sur le budget
régional de toute autre façon mais, après les interventions de hier
dans l'après-midi, j'ai cru bon revoir mes propos. Un budget est
d'abord un bilan sur le passé qui se projette sur le futur, mais
peut-être aussi un moment de rupture avec le passé, une action
décidée et forcée pour changer de route. Ce bilan 2014, qui se
penche sur le 2015/2016, n'est ni l'une ni l'autre: c'est un peu la
retraite de Russie, quand Napoléon au sommet de son apogée lance
une armée, sans comprendre et sans tenir en compte que les
maladies, l'hiver qui avance, les soldats qui avancent malgré tout,
mais qui ne sont plus si convaincus, et la population qui commence
à comprendre, seront fatales. Vous nous parlez d'autonomie, vous
parlez toujours d'autonomie comme si vous étiez le seul
propriétaire de ce trésor des valdôtains, que vous vous êtes fait
enlever, je dirais, sous le nez, avec le prétexte d'accords
politiques clairvoyants. Tellement clairvoyants que aujourd'hui
vous avez honte vous aussi de la politique berlusconienne et vous
déchargez toutes accuses sur le Gouvernement Monti, sûrement pas un
ami de la Vallée d'Aoste, mais avec lequel vous vous êtes échangé
quelques clins d'?il aussi. Voilà les résultats.
Hier le collègue La Torre, dont j'ai apprécié son effort, dans
sa relation exhorte les mouvements autonomistes à travailler
ensemble, même si je demande où vous avez été jusqu'à maintenant.
J'essaie de m'ouvrir, d'ouvrir ma pensée et je me demande comment
faire. Si l'unique
mea culpa
est l'État ingrat et malin, qui
méprise la Vallée d'Aoste, si l'unique point en commun est
celui-là: eh bien, je pense que ne sera pas trop possible. Collègue
La Torre, vous nous avez expliqué la "forte volontà centralista di
politica economica dello Stato" et vous vous êtes demandé "fino a
quando possiamo reggere una politica centralista dello Stato che
non valorizza il nostro Statuto speciale", une conquête
fondamentale de toute la communauté valdôtaine, que nous devons
défendre. Bien, très bien, nous partagions! Vous nous parlez
d'autonomie et vous nous appelez à la responsabilité comme premier
objectif de notre action politique, administrative et financière et
après vous pratiquez d'autre, le contraire de l'autonomie. Nous
sommes depuis longtemps autonomistes, depuis toujours, dirais-je,
autonomistes responsables, pas seulement dans les intentions, les
paroles, mais dans les actions aussi. Nous avons pratiqué
l'autogouvernement, valorisé la valeur de la communauté, nous
défendons le bien commun que nous avons, le territoire, depuis
toujours et ces principes nous les avons aujourd'hui exposés dans
nos amendements, que nous espérons être pris en considération par
la majorité.
Quand vous allez à Rome chez "lo Stato accentratore a fare
accordi che saranno determinanti per il futuro della Regione -
jolie parole au vent de 2006 - per il rilancio economico e
lavorativo che cambierà le sorti della nostra Regione", à quoi
pensiez vous? Pas de doutes que ces accords aient changée la
perspective valdôtaine, les sorts et le développement aussi, et
maintenant nous somme réduits comme Rome, si pas pire, d'un point
de vue économique, du travail, de la politique, de la communauté,
avec les citoyens qui considèrent la politique comme un aspect à
fuir, à repousser, au lieu de la penser comme un service à la
communauté. Pourquoi Rome maintenant devrait nous reconnaître une
spécificité, si vous l'avez cette spécificité jetée aux orties?
Quand ce n'est pas faute à Rome, c'est l'Europe qui empêche: est-il
possible? Il faut toujours trouver un bouc émissaire: quand on ne
brille pas de lumière propre, une bonne stratégie est celle de
culpabiliser les autres. L'Europe, au-delà de la programmation à
détailler 2014/2020, le
Piano di sviluppo rurale
, n'a pas
réduit les ressources, mais l'Italie n'a employé que le 50 pourcent
des ressources disponibles. Je me demande et je vous demande: les
problèmes sont de l'Europe ou des administrateurs? Je n'apprécie et
je ne me reconnais pas depuis longtemps dans aucune action
politique menée à Rome. En ce cas, pendant les travaux pour la
legge di stabilità
, l'État a employé des mesures
différentes vis-à-vis des Régions à Statut spécial: faute de
l'Etat, là aussi, et des lois de l'Etat? Avons-nous fait tout le
possible pour le concerner de nos choix et pour les soutenir? Le
voyage d'aujourd'hui en vitesse du Président Rollandin nous
explique que probablement quelque chose pouvait être faite avant,
au lieu de le faire pendant le budget. Mais le Trentin et le Tyrol
du Sud ont été reconnus comme régions capables de pratiquer
l'autonomie et des accords économiques importants ont été faits. Je
rappelle, par exemple, que les accords de Milan de 2009 sont
devenus lois. Et notre Région? Le traitement est celui de toutes
les autres, vu que les uniques accords qu'on a réussi à conclure
sont sur le
grandi opere
, avec Berlusconi e Calderoli. Nous
souhaitons que le voyage d'aujourd'hui soit seulement le début,
Monsieur le Président, d'un parcours un peu plus collaboratif.
Abbiamo accolto la sfida che ci viene chiesta come
amministratori e come politici, una sfida che non ha solo benefici,
ma anche gli oneri ed una responsabilità enormi. Ma crediamo di
aver fatto un buon lavoro in questi anni e di aver fatto crescere
nella Regione e nei nostri Comuni degli amministratori che ora
sapranno insieme a noi accompagnare questa sfida. È una sfida forte
dal punto di vista fiscale, finanziario, patrimoniale, politico,
che però valorizza la nostra autonomia. Queste sono le parole che
mi ha detto un parlamentare, non un parlamentare valdostano,
purtroppo, ma un parlamentare del Trentino Alto Adige, che non
sentiamo o vediamo con invidia, ma che crediamo stia facendo
semplicemente il suo lavoro e che ben chiarisce il concetto di
autonomia. Hanno saputo fare crescere - loro! E sono testuali
parole - "nella Regione e nei nostri comuni degli amministratori
che sapranno insieme a noi accompagnare questa sfida". Ecco, mi
rendo conto, cari colleghi, che nessuno di questa maggioranza
potrebbe parlare in questo modo, sicuramente non i nostri
Parlamentari, che oltre a risponderci che non sapevano nulla, ad
esempio dei 521 milioni della ferrovia, tanto per fare un esempio,
hanno quasi paura di prendere impegni per la loro regione,
aspettano che qualche capo li chiamo o scenda a Roma. In Valle non
avete fatto crescere quasi nulla, anzi, la popolazione è stata
divisa in
cit l'è de nos, cit l'è pas de nos
, in serie A e
in serie Z. Chi è bravo e accondiscendente: al lavoro! Magari anche
senza titoli, senza né arte né parte. Aspetto che io trovo
gravissimo, perché ammazza culturalmente le menti: altro che fuga
di cervelli! Questo modo clientelare spegne ogni reazione e
libertà, abbruttisce e fa piombare la nostra regione in un degrado
culturale che ci dovrebbe spaventare, non solo da amministratori,
ma direi anche da genitori.
La politica del rubinetto, quella degli annunci, delle
trattative private, deve finire. Se esortiamo all'autonomia, alla
trasparenza, alla condivisione, Presidente Rollandin, dobbiamo
praticarle, non basta evocarle e chiederle agli altri. Bisogna
praticarle semplicemente e dare l'esempio, non basta mettere capi e
caporali che arginano i malcontenti. Questo importante passaggio
del Trentino Alto Adige è l'esempio del rispetto degli Enti locali,
mentre la maggioranza regionale ha preferito assoggettare Sindaci e
portatori di voti a una logica di sudditanza. Lo smantellamento dei
Comuni iniziato quattro anni fa, cinque quasi, dalla sua
maggioranza, continua oggi nel 2014 e, nel 2014, con un ulteriore
salasso della finanza locale, in barba all'autonomia comunale.
I FoSPI sono spariti da questo bilancio o posticipati. Ci è
stato spiegato che va bene così perché, comunque, ormai, era
finito: benissimo! Le competenze per i Comuni sono sempre di più, i
soldi sono di meno, le competenze sempre di più. Programmazione
zero! È una questione di metodo: ce l'hanno ricordato questa
mattina i sindacati, mentre lei era in volo, Presidente. Questioni
di metodi, che non possono prescindere da un rispetto vicendevole:
in Valle d'Aosta sono spariti i tavoli di confronto. Ne abbiamo
parlato spesso anche in queste settimane, quando durante le
audizioni ci trovavamo a dover andare un po' alla cieca, ma non
solo noi, anche tutte le parti sociali che sono intervenute e credo
che i consiglieri di maggioranza che hanno partecipato con noi alle
audizioni non possono che confermare. Vorrei poter dire di
esagerare ed enfatizzare appositamente, ma neanche quello mi sento
di dire: credo che la situazione sia ancora peggiore.
Veniamo ora ad aspetti più specifici del bilancio. Certo che
amministrare in questo modo non sarà facile, Assessore Baccega, ma
chi si è lasciato scappare di mano il patto di stabilità non siamo
certo noi che stavamo all'opposizione, a dire di concordare con
Roma azioni concrete per la popolazione e non opere per sistemare
gli appetiti di qualcuno. È dal mese di luglio che questa minoranza
chiede di poter partecipare alle scelte, condividere, concordare,
valutare insieme. Quante volte abbiamo cercato il dialogo! Neanche
le mozioni approvate dalla maggioranza sono state portate avanti.
Dobbiamo continuamente sollecitare perché si è insinuata una strana
idea di
super partes
. Questo auspicio lo troviamo oggi nel
documento delle organizzazioni sindacali confederali: chiedono
l'apertura di un tavolo per individuare i settori dove investire le
risorse economiche ancora disponibili. Se questa richiesta arriva
anche dai sindacati, che non saranno tutti simpatizzanti di ALPE o
della minoranza, ma che di fronte a una situazione di non
produttività, di stallo totale dell'economia, lanciano l'allarme,
forse sarà necessario prendere in considerazione il nuovo modo di
amministrare che stiamo proponendo. Non sarà quello che stiamo
proponendo noi, sarà uno che insieme, magari, troviamo, ma non sarà
neanche quello che ci propinate voi. In queste condizioni
politiche, mi chiedo come si possa fare in modo che minoranza e
maggioranza lavorino comunemente, perché per lavorare comunemente
bisogna fare tutti un passo indietro e poi uno in avanti insieme.
Perché la maggioranza non dà qualche segno di vita sotto questo
aspetto? Perché non dà il buon esempio e perché non decide di
andare a concordare a Roma il patto di stabilità su proposte
collegiali dell'intero Consiglio regionale? Certo che si sarebbe
molto più forti! Ha ragione il collega La Torre, quando ieri diceva
che uniti si è più incisivi, ma per essere uniti bisogna prima aver
voglia di trovare dei punti in comune. Non si vuole più capire che
non è più tempo di fare i superiori, perché si vuole la
condivisione, ma poi si agisce da soli: è uno strano modo di
cooperare, che infatti isola e non rilancia.
Assessore Baccega, lei ieri ci ha detto che questo bilancio era
nuovo, proponeva un nuovo metodo di governare, era un bilancio che
cambiava la direzione alla comunità valdostana. Beh, noi non
abbiamo trovato tutte queste grandi novità travolgenti. A dire il
vero c'è una novità: a forza di parlare fino alla noia e a stufare
- così mi è stato detto da un esponente della maggioranza, quindi
abbiamo stufato abbastanza - dei bilanci occulti delle società
partecipate, avete capito che dovevate, forse, darci ascolto. Bene,
questo è un buon passaggio, una nota positiva. Tutti i valdostani
hanno capito che i grossi flussi economici non sono a disposizione
della comunità, ma sono un tesoretto in mano a consigli di
amministrazione strategici, per niente ingenui, che gestiscono le
risorse pubbliche, le trattative private, le aggiudicazioni, i
pochissimi appalti e le consulenze, aspetto che viene ripetutamente
rimarcato. Anomalie e situazioni molto al limite sono state
evidenziate anche nella relazione della Corte dei Conti: credo che
questo sia l'ennesimo campanello d'allarme. Mi chiedo anche come si
possa parlare di collaborazione, quando manca il primo ingrediente:
la trasparenza e la chiarezza. Tutti i fondi allocati sulla
gestione speciale - lo richiediamo dall'inizio della legislatura -
devono essere vagliati dal Consiglio regionale e le scelte
strategiche di dove destinare questi fondi devono essere condivise
fra tutti, rappresentanti di tutta la comunità valdostana. Impianti
a fune, casinò, tanto per citarne alcuni, CVA, stanno seguendo iter
paralleli che pochi conoscono e la cui trasparenza è piuttosto
opaca.
Mi pare utile ripetere alcuni passaggi fatti dai colleghi, ma
sentiti nelle audizioni. Parti sociali che vengono audite senza
avere neppure le informazioni utili, che chiedono a noi della
minoranza di dare della documentazione. Mi chiedo perché succeda
questo, perché non vengano fornite loro delle informazioni: è forse
per evitare che possano prendere posizioni? I documenti a noi
Consiglieri sono spesso stati consegnati con la clessidra, a
spizzichi e bocconi: ci chiediamo a volte se questa è
amministrazione. Oltre a non esserci trasparenza, quando da
rappresentanti di categorie viene detto chiaramente, in audizione,
che non vengono fatte proposte e spesso non si fanno critiche
perché si ha paura - inutile nasconderlo, queste sono le vere
parole: perché si ha paura di ritorsioni, inutile nasconderlo -
dovremmo capire che non stiamo più parlando solo di mancanza di
trasparenza o di trasparenza opaca, ma stiamo parlando pure di
mancanza di legalità.
Entrando ora nel dettaglio della legge finanziaria, ritengo che
questo bilancio non dia le risposte necessarie in questo momento di
grave crisi, come è stato ricordato da tanti colleghi che mi hanno
preceduto. Non risponde alla necessità del lavoro, del precariato,
dei giovani, ma neanche alle esigenze delle forze produttive,
artigiani, commercianti, agricoltori e albergatori, sempre più
attanagliati da regole, tasse e burocratizzazione. Nessuna regola
meritocratica è stata attivata.
Poi ci sono i servizi. Si parla tanto di servizi, ma sono sempre
più sottili e illusori, finti. I fondi sulle misure anti crisi
sembrano allocati lì, tanto per dire che ci sono, ma sono poco
incisive, tanto che nessun cittadino se ne ricorda: trasporti,
aeroporto, ferrovia, sono allo sbando senza un piano. Ci è stato
detto che cinque bimodali risolveranno il problema per un po' di
anni. Non sarebbe meglio, invece, procedere con una visione un po'
più lungimirante che vada oltre il domani e oltre
Pont-Saint-Martin? Che apra realmente la nostra regione al
mondo?
Faccio un altro paragone: trasporto ferroviario e università.
Cito questo polo che avrebbe potuto essere il volano dell'economia
valdostana. Invece di essere programmati per aprire le menti,
confrontarsi, arricchirsi culturalmente, sono diventati luoghi
quasi di chiusura. Di quanti psicologi, di quanti economisti avrà
ancora bisogno la Valle d'Aosta, per quanti anni? Non è forse l'ora
di programmare altre facoltà per l'Università della Valle d'Aosta,
che vuole essere un
carrefour d'Europe
? Non una
programmazione, non una progettualità, ma tanti progetti, quelli
sì, con dei "volponi" a capo dei consigli di amministrazione. Si
preferisce perseverare in uno stile di vita e direi anche uno stile
amministrativo che non ha futuro. Chi deve dare l'esempio? Chi deve
vedere oltre il presente, se non chi programma le risorse della
Regione? Stessa sorte - l'ho citato prima, ma lo dettaglio meglio -
per le attività aeroportuali, che potevano essere di rilancio del
volo a vela, del volo libero, con tutta la sua microeconomia. Si
decide, invece, di perseverare in voli di linea e commerciali, che
richiedono sempre più deroghe per la sicurezza ed assorbono cifre
ingenti del bilancio, senza avere prospettive e vedere alcuna
utilità.
Per quanto riguarda il sociale, mi limiterò a due esempi. Mi
soffermerò sui diritti ai disabili, e cito un passaggio che ha
fatto la Presidente Boldrini: "i diritti ai disabili devono essere
sempre al centro dell'agenda politica, non possono essere spazzati
via dai venti di crisi e dai tagli della spesa".
Bene, nel
bilancio regionale sono stati per ora sospesi!
Infine, un passaggio veloce sui contributi a fondo perso e le
leggi di settore. Ne hanno parlato già i colleghi e sono stati il
cavallo di battaglia per molti anni, cavallo impazzito, direi,
negli ultimi anni. Nessuno più, quasi, ne aveva contezza, tant'è
che ci sono voluti mesi e mesi di lavoro per capire quant'era il
pregresso. Un pozzo a cui pescare per illusorie promesse, con due
aggravanti: di non aver preso in considerazione la grave crisi che
stava innestandosi e l'aver raccontato bugie al riguardo, facendo
fare investimenti a molti cittadini e imprese, che di colpo si sono
trovati nudi. Può un bilancio passare dal troppo al niente, senza
far morire la comunità? Non sono tanto per i sentimentalismi, ma ho
apprezzato molto l'intervento del Sindaco di Torino ed
europarlamentare Novelli, in occasione della commemorazione dei
dieci anni dalla morte di Giulio Dolchi: "ci si ricorda - ha detto
- delle buone pratiche e delle buone persone quando queste sono
morte", purtroppo, aggiungo io. Può un bilancio sano avere neanche
il 15 percento di investimento e l'85 percento della spesa
corrente, senza iniziare un'inversione o un'impostazione diversa? È
un problema che sta attanagliando anche i Comuni e i nostri Enti
locali, e spesso la giustificazione di questo è dietro a dei
tecnicismi. Ricordo, ma lo faranno sicuramente meglio di me altri
miei colleghi: Chatrian, sicuramente ha i numeri in testa molto di
più di quanto li ho io. Nel 2009 erano 1.629 i milioni, siamo
passati per il 2014 a 1.027 milioni, esattamente 1/3 in meno in 5
anni. Penso che non ci possa nascondere dietro a tecnicismi.
In conclusione, per non sembrare troppo pessimista né troppo
negativa, ma per provare a proporre e a cercare insieme un sentiero
comune. Cercherò di fare alcune proposte metodologiche, poiché i
contenuti nel dettaglio li vedremo con gli emendamenti che
presenteremo. Credo che un lavoro comune di rottura con il passato
- di rottura con il passato! - possa iniziare. Il lavoro che nelle
commissioni, in particolare: voglio comunque sottolineare la grande
collaborazione dei presidenti di commissione, che si sono comunque
sempre prodigati a cercare di capire le nostre esigenze. Ecco,
penso che il lavoro che nelle commissioni stiamo svolgendo tutti
insieme, almeno chi vi partecipa, può essere un buon punto di
partenza per un lavoro comune, ma chiedo fortemente che pratiche
abituali cambino rotta e
tout court
cessino. Noi non abbiamo
mai fatto demagogia, ma pretendiamo che il nostro ruolo sia
rispettato, poiché ci sentiamo di rappresentare, quasi quanto voi,
i valdostani. Abbiamo lavorato affinché alcuni punti che riteniamo
determinanti per il futuro della nostra regione vengano presi in
considerazione, non vengano tassati
tout court
, ma che
almeno vengano letti, affinché, Assessore Baccega, veramente si
possa dire che vi è stato un cambio di metodo. Per ora non possiamo
proprio condividere le sue analisi, ma siamo fiduciosi: scriverlo e
prenderne coscienza può essere un buon inizio. Gli emendamenti
saranno, quindi, una bella palestra per provare a collaborare,
direi una palestra alla coralità. Auspichiamo quindi un lavoro in
comune più puntuale.
Mi permetto di concludere con una battuta: il Vicepresidente
Lanièce ha fatto un passaggio che è molto interessante, ha detto:
'noi non avremmo voluto fare certo questi tagli, siamo stati
obbligati'. Certo, credo che nessuno li avrebbe voluti fare! Alcune
di queste scelte sono senz'altro dolorose, ma credo che finché ci
sono risorse, tante, tantissime risorse, è facile amministrare.
Quando invece bisogna fare delle scelte, le scelte vere, e manca
l'argent de poche
, è il momento per misurare gli
amministratori e far prevalere le idee, che spero non siano idee di
parte, ma idee per la comunità valdostana. Grazie.
Président
- A demandé la parole le Vice-président
Rosset.
Rosset (UVP)
- Merci Madame la Présidente.
Cari colleghi, mi sono chiesto come amministratore, come
valdostano, quali siano le considerazioni che debbo fare per essere
utile alla collettività, per l'esame del bilancio e della
finanziaria 2014/2016, questo per valutare, pianificare il nostro
futuro e su questa base ho cercato di fare alcune riflessioni
prevalentemente politiche, sapendo che avremo poi tempo per
discutere l'impostazione di diversi settori e le proposte concrete
che le opposizioni presenteranno nei singoli punti.
Il contesto europeo e italiano in cui operiamo è lo scenario
vasto da cui non si può prescindere. L'Unione Europea continua a
vivere una crisi d'identità, ma non si può negare - malgrado la
conferma di Angela Merkel in Germania, che incarna la linea del
rigore - che piano piano stia crescendo la consapevolezza che tagli
e austerità sono una strada che non ha assicurato una ripartenza
dell'economia. Va detto che gli accordi raggiunti in materie che
interessano anche la nostra Valle - penso ai fondi strutturali e
alla politica agricola europea, i così detti PAC - risultano
positivi anche per una regione come la nostra, se saremo in grado
di usare le risorse che arriveranno: in questi ultimi anni non è
sempre stato così.
In Italia la situazione è nota: esiste una logica del tirare a
campare in vista della presidenza italiana nell'Europa,
preventivata nel secondo semestre del 2014. La legge di stabilità
in discussione è il segno di mille contraddizioni, di cui sono
esempi chiari vicende al limite del ridicolo, come l'IMU e le nuove
tassazioni sui servizi, per non dire della storia del finanziamento
della nostra ferrovia. Drammatica è poi la continua richiesta di
sacrifici per le Speciali del nord, soprattutto. Dossier che ci
sembra essere stato quasi trascurato dalla Valle d'Aosta, sia dalla
Presidenza ma anche dai due Parlamentari valdostani che stanno
dimostrando lo scarso impegno di azione in un periodo così decisivo
per la nostra Valle. Si pensi alla circostanza, per la prima volta
da decenni, della mancata interlocuzione della coppia Lanièce
Marguerettaz con il Consiglio Valle sulla manovra finanziaria
nazionale e le sue ricadute, tanto che li davamo per dispersi:
fortunatamente li abbiamo sentiti oggi telefonicamente al TG3!
Come detto, la crisi dell'attuale sistema politico e
istituzionale del nostro paese è un dato di fatto oggettivo e
indiscutibile ed è drammaticamente aggravata dalla congiuntura
economico- finanziaria europea e internazionale. La crisi si è
installata nelle abitazioni di migliaia di famiglie e aziende
valdostane, ma anche la rabbia e l'indignazione sono ormai di casa
nel nostro contesto. In effetti, per la prima volta, in commissione
abbiamo sentito un coinvolgimento effettivo da parte di un certo
numero di categorie economiche. Eravamo abituati ad una passerella
abbastanza noiosa, negli anni passati, ma quest'anno non è stato
così: parole di allarme e appelli accorati che dovrebbero chiamarci
ad un risveglio e a un maggiore impegno. Purtroppo non è così: la
giunta prende tempo, traccheggia, abbiamo dovuto nostro malgrado
affrontare una materia così complessa e delicata, con tempi
ristretti e con incertezze. Allora, Assessore Baccega, è questo il
bilancio nuovo che lei auspica? Che modifica lo stile, che cambia i
metodi, che cambia il sistema? Assessore Baccega, se questo è il
modo, preferisco il vecchio! Ancora oggi abbiamo avuto lamentele
dalle organizzazioni sindacali: mi hanno già anticipato i colleghi
in questa espressione.
Devo con forza e chiarezza ribadire che l'attuale snellezza
delle procedure, non deve avvenire a deterioramento di una
completezza di informazioni per il Consiglio regionale, soprattutto
su documenti finanziari che restano - restano Assessore! - il
volano dell'intera attività dell'esecutivo, del legislativo; i
tempi, non sono indifferenti. La ripartizione delle risorse resta
un tema fondamentale, perché dalle scelte votate da questo
Consiglio si prefigurano indirizzi e priorità da trasformare
nell'azione quotidiana. L'azione quotidiana di cui dobbiamo
corrispondere ai cittadini valdostani e il ruolo di controllo che
sarà operato dalle sezioni della Corte dei Conti, come da norma di
attuazione dello Statuto. Nell'esaminare questi documenti,
constatiamo un bilancio di rassegnazione, rinunciatario, privo di
volontà di ripresa, mentre occorrerebbero scelte radicali e non il
solito alibi di uno Stato che ci penalizza. Non è con un monito
continuo di retorica, con un velo di lacrime che possiamo
nascondere di fare un confronto con quanto hanno ottenuto Trento e
Bolzano, o perlomeno quanto otterranno.
La crisi che viviamo oggi non è solo economica e sociale, ma
anche sfiducia nelle istituzioni, quindi è urgente ricostituire una
cultura dei valori. Bisogna avere la consapevolezza che si tratta
anche di un cambiamento culturale che coinvolge tutte le
istituzioni, l'intera società e che richiede a tutte le componenti
della società civile una partecipazione responsabile agli sforzi
che la Valle d'Aosta dovrà e sta affrontando per riprendere il
sentiero della crescita. Per fare questo, dobbiamo salvaguardare e
rafforzare l'autonomia finanziaria della Valle d'Aosta, che
richiede innanzitutto la rigorosa e decisa difesa dell'assetto
statutario, contrastando con gli opportuni strumenti le manovre
nazionali adottate in violazione alle prerogative statutarie. Per
essere in tema, lo stesso relatore nella relazione di ieri
dichiara: "per essere lungimirante, occorre che la politica che noi
rappresentiamo prenda atto che è in opera un cambiamento". Lui lo
chiama un cambiamento epocale e quindi occorre cambiare visione,
marcia, metodi, ristrutturare il sistema Valle d'Aosta attraverso
una condivisione. È vero, non dobbiamo accettare passivamente le
imposizioni del mondo della finanza; ha ragione lei. Possiamo noi
accettare questo? No: in nome di una pretesa efficienza mal
definita, non possiamo più accettarlo! Decisioni che ormai
caratterizzano la filosofia dei governi nazionali, con una logica
decisionale accentratrice contraria a tutti i principi autonomisti
e federalisti, principi su cui dovrebbe poggiare saldamente ogni
azione del governo.
Tutto questo coincide, purtroppo con periodi di profonda
antipolitica, che investe noi stessi e le istituzioni che
rappresentiamo. Temo che la malattia sia grave e non risolvibile
con logiche di espiazione, fatte di continui ridimensionamenti
dello Stato e degli eletti, perché il pozzo è davvero senza fondo.
In crisi è la democrazia rappresentativa. Anche per questo mi
permetto un'osservazione: il contrarsi delle risorse a disposizione
della comunità implica un confronto vero e partecipato, su come
allocare le risorse e su dove devono operare le economie. Abbiamo
sentito queste difficoltà anche nelle audizioni in commissione. La
stessa Confindustria, la Dottoressa Pirovano, dichiara: "in questi
periodi si deve cercare di farsi venire idee che con poche risorse
possano ottenere risultati importanti". È inutile che ce lo
nascondiamo, le risorse sono poche per tutti e quindi bisogna
trovare soluzioni per ottimizzarle al meglio. Su questo punto, da
parte delle imprese sicuramente ci sono due fattori importanti: il
primo è che, avendo poche risorse e dovendole destinare ad alcuni
settori e campi, è fondamentale, è importante il coinvolgimento. Se
siamo tutti convinti che il modo migliore di spendere le poche
risorse sia quello di destinarli ad alcuni ambiti, è meglio che la
convinzione sia condivisa, altrimenti rischiamo di sprecare le
risorse: in questo periodo non possiamo assolutamente
permettercelo. L'altro punto importante per le aziende è quello
della certezza e della rapidità. Mi rivolgo a Lei, Presidente
Rollandin: lei ha citato la burocrazia. Ha ragione, condivido,
condividiamo, ma di questa burocrazia ne parliamo da anni e quale
risultato abbiamo attivato per dare questo riscontro?
Ma veniamo alla nostra manovra finanziaria. Mai come quest'anno
il solo Presidente della Regione in barba alla Giunta - so che a
lei, Assessore Baccega, darà fastidio, ma è la realtà - ha
confezionato il bilancio regionale e l'intera manovra finanziaria.
Lo ha fatto in modo apparentemente dimesso, non aggressivo, dicendo
in sostanza: 'così è, e non poteva essere diversamente'. Insomma,
le sue scelte sarebbero le migliori e sono comunque - anche come
atteggiamento mentale - indiscutibili e frutto, si potrebbe
aggiungere, delle tante emergenze concomitanti. Questa è la realtà!
Perché, poi, ad essere onesti, esiste una dimensione fatta di
affermazioni politiche di apertura e collaborazione, ma è tutto
finto, serve solo a girare la frittata. La verità è che c'è chi
comanda e vive un'inquietante e crescente solitudine, dove anche
una legge finanziaria prende l'aria grigia e mesta di una crisi che
è anzitutto una crisi di idee e di credibilità. Così questa crisi
finisce per essere adoperata come una sorta di alibi per un mondo
vecchio che non sa reagire e proporre cose nuove: vivacchia, mentre
tutto va male in un vuoto di azioni amministrative e contatti
politici con Roma e Bruxelles. È stato citato anche da chi mi ha
preceduto: sarebbe opportuno che questi incontri avessero delle
idee e dei confronti in quest'aula. Noi riteniamo che ci siano
tante cose che non vanno e lo avremmo detto in tempo utile, con
logica di dialogo, di proposta, se appunto non si fosse disatteso
l'impegno politico, ma anche il rispetto dovuto verso l'Assemblea
regionale trovatasi con il pacchetto confezionato: altro che
condivisione! Assessore Baccega, dimentica la mozione
d'indirizzo!
Ma al di là del metodo, siamo di fronte a una reale diminuzione
delle risorse, Questo ormai è il nodo da sciogliere, che mostra
come la partita del federalismo fiscale e del rinnovato riparto
fiscale sia stata negativa per la nostra Valle, anche per questioni
non disinnescate come la riserva erariale che fa sì che fondi che
ci spettano restano allo Stato. Lo stesso vale per il patto di
stabilità che ormai è l'appiglio a cui attaccarsi, quando la Giunta
regionale mostra la sua incapacità nel governare. Nessuno nega che
il patto di stabilità sia un'operazione che strangola le nostre
finanze, ma nessuna azione politica vera è stata fatta per
negoziare strade diverse, come stanno facendo Trento, Bolzano e il
Friuli Venezia Giulia - è vero! - con statuti diversi, ma
probabilmente anche con un impegno diverso dei parlamentari.
Vedo in prospettiva due questioni. La prima è quella del sistema
delle autonomie locali: è un tema questo che mi sta a cuore. Se la
legge 48 esiste bisogna applicarla, altrimenti abroghiamola!
Abroghiamola con coraggio: non facciamo il gioco delle tre carte
con le deroghe, dicendo che tutto rimane come era stato
preventivato, perché non è così. Credo che su questo si debba
essere fra di noi molto chiari, perché credo che in futuro, pur nel
limite del possibile, perché so che dobbiamo risparmiare, ma come è
stato fatto dal '93 in poi ci debba essere una capacità
d'inventiva, pur nella rapidità dei tempi, che ci consenta di avere
un sistema democratico che si rifaccia a quello spirito federalista
in cui crediamo. Non potremmo mai lamentarci con Roma di un cattivo
comportamento se con i Comuni valdostani assumiamo degli
atteggiamenti simili a quel centralismo. E credo che ci siano qui
energie di tutti gli ambiti, compresi i molti che vengono dal mondo
delle autonomie locali, che potranno aiutare il Governo regionale
in un rapporto franco tra esecutivo e Consiglio a trovare delle
soluzioni ragionevoli.
L'altra questione riguarda lo Statuto di autonomia. Fino a
quando non avremo sancito nell'articolo 116 dello Statuto, il
principio dell'intesa, sarà molto difficile abbandonare come una
navicella nel mare procelloso della politica italiana un nuovo
testo di statuto, ma credo, sulla base dei lavori che sono stati
fatti a partire dagli anni '90, che una riflessione per essere
pronti in qualsiasi momento ad affrontare dei cambiamenti sia
necessaria. Il nostro Statuto è una creatura meravigliosa, è come
un messaggio infilato nel 1948 dai padri dell'Autonomia e dai
costituenti dentro una bottiglia, e ogni tanto scopriamo in questo
Statuto, che è cangiante nella logica dell'autonomia dinamica,
qualcosa di nuovo e importante che arriva come un messaggio del
nostro passato, per essere vissuto nel presente. Ma che sia chiaro
che dobbiamo essere attenti al fatto che alcune parti sono
invecchiate, perché l'ordinamento nazionale e quello Europeo si
sono modificati e non possiamo pensare di avere un ferro vecchio,
per quanto rispettabilissimo, come strumento giuridico principale
del nostro ordinamento.
Questo bilancio, invece, è privo di un progetto di futuro: è,
appunto, miope! Non c'è quel filo che unisce le diverse pagine del
bilancio: le audizioni degli assessori in commissione lo hanno
messo in luce. I responsabili dell'esecutivo che abbiamo audito non
erano componenti di una squadra, di un team affiatato che aveva ben
chiaro un obiettivo comune: il progetto. Lo ha detto, anche André
Lanièce, Vicepresidente: questo maledetto progetto! Ogni Assessore
con la propria personalità ha più o meno messo in luce il suo
dicastero, senza far emergere quelle scelte, al di là dei tagli,
che collegialmente la Giunta regionale si era data: non sono
risultate visibili le scelte di campo pensate, non è emersa
chiaramente la direzione di marcia. Quindi un bilancio dai
presupposti fragili, che è stato scritto ancora una volta da un
uomo, un uomo solo che ha nel suo cassetto il riordino delle
società controllate, che viene distribuito goccia a goccia agli
Enti locali su cui pende una spada di Damocle pesantissima, e
questi sono - attenzione! - pilastri della politica regionale
valdostana. Non vorremo che questi pilastri subissero effetti
devastanti, come hanno subito altri settori che si sono trovati in
questi anni a subire svolte politiche inattese, come il settore dei
cantieri idraulico forestali attraverso le peripezie della "salva
precari" e della privatizzazione forzata.
Non posso non fare due considerazioni sul mondo agricolo e sulle
scelte fatte in questi ultimi anni. Qui si certifica, ma non è una
cosa nuova, il declino dell'agricoltura valdostana e della sua
zootecnia: la riduzione degli stanziamenti del 50 percento nel 2014
è un fenomeno assolutamente devastante! Un fenomeno di cui solo il
Vicepresidente Lanièce non si è accorto. Quelli che dovrebbero
essere strumenti per dare slancio, ci riferiamo alla
Chambre,
tanto per non fare nomi, diventano strutture dove
la spesa corrente, oggi, è superiore alla spesa di investimento,
cioè spendono più soldi per mantenere le loro strutture di quanto
non investano per il loro proprio mandato.
Passo al capitolo trasporti che è ormai definitivamente terreno
di politica rinunciataria e con l'ulteriore depressione del
trasporto pubblico ferroviario e su gomma; sorvoliamo, per rimanere
in tema, sul discorso dell'aeroporto. Non si può più parlare di un
settore di mobilità, ma solo di immobilità: qualcuno ha chiesto di
rivedere il piano trasporti.
Credo che questo sia il momento e il luogo adatto anche per fare
alcune riflessioni sulle controllate e sulle partecipate. A tal
proposito, prendo con soddisfazione l'accettazione di una mozione e
quindi lì mi rivolgerò. Occorrerà aprire ragionamenti ad ampio
raggio sulle società partecipate dalla Regione, analizzando costi,
benefici e traendone adeguate conseguenze per gli investimenti.
Ebbene, di fronte alla più grave crisi che la Valle d'Aosta sta
vivendo dal dopoguerra, non possiamo commettere l'errore di
credere, come sembra fare il Governo regionale, che i tagli e il
rigore del bilancio, l'iperattivismo di Finaosta, gli interventi
istituzionali decisi quasi in maniera unilaterale senza
partecipazione e coinvolgimento, possano tirarci fuori dalla
difficoltà in cui ci troviamo. È il momento, invece, della
politica. Se è vero che il problema sta innanzitutto nella
politica, è a questa che spetta recuperare la propria dignità,
dimostrare la capacità progettuale, mobilitare l'interesse e la
partecipazione.
Vorrei fare alcune considerazioni anche su un settore che è di
vitale importanza per la nostra regione: il turismo, quello che
dovrebbe essere il motore della nostra economia, per il quale la
materia prima è costituita dal nostro patrimonio ambientale,
storico, culturale, architettonico. Un settore che richiede
costante lavoro di promozione, di pubblicità, che vede
sensibilmente ridotti i fondi a disposizione e per questa ragione
sarebbe opportuno e auspicabile che i diversi assessorati -
turismo, cultura, agricoltura - facessero uno sforzo di unione, di
condivisione, programmassero le risorse, affinché la pubblicità
della nostra regione sia fatto in modo coordinato, senza sprechi,
intensificando l'azione promozionale. Questo perché gli
investimenti promozionali nel turismo dovrebbero porsi come
obiettivi economici, quindi andare a toccare principalmente i
potenziali turisti che portano ricchezza nella nostra regione.
Insomma, ha ragione Assessore Baccega: il bilancio è una
cornice, lo dice lei. Ma manca il quadro! Il quadro entro cui
definire gli interventi specifici. Non nascondo né il punto di
arrivo né il tragitto stabilito. Ha ragione il relatore La Torre,
nelle sue conclusioni di bilancio 2014/2018: resta una transazione
incompleta verso un futuro finanziario tutto da definire e che non
soddisfa certamente le aspettative dei valdostani, concordo
totalmente.
Avviandomi alla conclusione, in Valle d'Aosta un giovane su
quattro non ha un lavoro, la stessa relazione della Banca d'Italia
lo ha evidenziato. Il tanto decantato modello che, solo fino a
pochi anni fa, era portato ad esempio di solidità e buona
amministrazione, sta dimostrando tutti i suoi limiti. Il numero di
imprese in calo aumenta la precarizzazione degli avviamenti alla
disoccupazione, schizza in maniera esponenziale la disoccupazione.
In un momento di grave difficoltà per l'occupazione è ancora più
insopportabile che non si adottino metodi di assunzione
trasparente, al di sopra di ogni sospetto.
Noi ci auguriamo che questa manovra finanziaria del Governo
Rollandin, fatta di lacrime e sangue per cittadini, famiglie, Enti
locali, segni la fine di un metodo di governare ormai
insostenibile. Presidente, si renda conto: questa politica è priva
di strategia, una situazione degradante per la Valle, i suoi
destini e anche la sua immagine esterna. Per questo la vostra
finanziaria è il segno più evidente della fine di un sistema e
sarebbe bene prenderne atto di fronte ad una Valle d'Aosta, delusa
dalla vostra azione di governo e dai vostri comportamenti. Noi per
questo ci batteremo per un'alternativa, per avviare un processo di
ristrutturazione del sistema, di riflessione e trasparenza, con
l'obiettivo di difendere gli interessi dei valdostani, il loro
benessere e costruire un futuro per i giovani. Come vede, collega
La Torre, cogliamo questa opportunità, ma solo con confronto
sincero e trasparente. Grazie.
Presidente
-Prima di passarle la parola, collega
Guichardaz, chiedo solo la distribuzione degli emendamenti che sono
stati presentati. Le collègue Guichardaz.
Guichardaz (PD-SIN.VDA) -
Grazie Presidente.
La legge finanziaria, può essere letta come un documento
contabile, come la presa d'atto d'indirizzi già predefiniti o come
un atto eminentemente politico: far ricadere la finanziaria
nell'una o nelle altre categorie dipende tanto da chi la scrive,
quanto da chi la legge. L'opposizione ha per sua natura un
approccio politico alla legge finanziaria, la lettura critica dei
numeri fa parte dei compiti dell'opposizione, così come fa parte di
compiti dell'opposizione l'interpretazione dei numeri in chiave,
appunto, politica. Anche senza forzare la mano, senza voler leggere
a tutti i costi ciò che c'è al di là dei numeri, in questa
finanziaria si può scorgere un messaggio, un disegno, un indirizzo
politico. Finalmente - potrà dire qualcuno - dai numeri nudi e
crudi si passa alla
vision
intesa, leggo da internet: "come
la proiezione di uno scenario futuro che rispecchi i valori, gli
ideali e le aspirazioni di chi fissa gli obiettivi e incentiva
l'azione". Il termine inglese
vision
può essere tradotto in
italiano con la parola visione, intesa come la capacità, appunto,
di prevedere, di interpretare i segnali in un'ottica di lungo
periodo. Beh, devo deludere gli entusiasti! Se conferissimo a
questa legge il crisma di documento di programmazione a lunga
visione, cioè di un documento che vada al di là del breve lasso
temporale, mistificheremmo la realtà. Questo disegno di legge è, a
mio modesto parere, il parere di un neofita, un esercizio contabile
assolutamente privo di struttura, di spina dorsale, di strategia,
in una parola, di visione. Per redigere una legge finanziaria come
questa è sufficiente un ragioniere a cui è stato dato il mandato di
tagliuzzare un po' qua e un po' là, giusto per fare tornare i
conti, anzi i saldi. Me lo immagino il ragioniere come una sorta di
parrucchiere che deve aggiustare una capigliatura ormai diradata,
un parrucchiere a cui viene chiesto di nascondere la calvizie
incipiente con un bel riportino e pure una bella mano di tintura.
Questa legge finanziaria, cari colleghi, è vernice sulla ruggine.
Ma al di là della metafora, resta la presa d'atto di un fallimento:
il fallimento di una politica clientelare, assistenziale, di una
politica dell'improvvisazione fatta giorno per giorno, senza una
visione, appunto; il fallimento di una politica, o meglio di una
parte politica, che dopo aver fatto la cicala per lungo tempo si
ritrova inerme ad affrontare le rigidità dell'inverno che qui da
noi, come noto, è piuttosto lungo e freddo.
La cosa che più irrita in tutta questa faccenda, però, è il
dover sempre cercare la causa esogena alla crisi, non endogena,
come ha scritto, commettendo un evidente
lapsus freudiano,
il Presidente della II Commissione nella sua relazione di ieri. Le
relazioni che abbiamo sentito appaiono più delle lamentazioni verso
un nemico esterno, verso quelli che minano la nostra autonomia, che
interferiscono inopinatamente nei casi nostri, che non
l'esplicitazione della
ratio,
delle ragioni che stanno
dietro alla manovra. È una strategia ormai collaudata, quella di
individuare un nemico esterno delle nostre prerogative: serve a
distogliere l'attenzione dai fatti concreti, ma soprattutto
distrae, mettendo in secondo piano la vera causa di questo presunto
accanimento contro la nostra regione, le nostre ragioni, contro la
nostra autonomia e il nostro particolarismo. Noi dell'opposizione -
so di poter parlare anche a nome dei colleghi che su questo tema ci
siamo confrontati lungamente - riteniamo che la causa di questo
fallimento risieda anche e soprattutto nella sostanziale incapacità
della maggioranza di proporsi quale interlocutore credibile e
autorevole nei confronti delle istituzioni statali, e non parlo
solo dei nostri rappresentanti in Consiglio regionale e in Giunta,
ma anche di coloro che ci rappresentano a Roma. Fatti leggere le
dichiarazioni del Senatore Zeller, parlamentare trentino e
presidente del Gruppo per le autonomie in Senato, e raffrontale con
quelle del Senatore Lanièce che se non sbaglio è ancora iscritto al
gruppo di Zeller, di cui Zeller è Presidente, mi pare che ricopra
anche il ruolo di vicepresidente in questo gruppo. Ci accorgiamo
subito di come sia diverso l'approccio dei due, quando si tratta di
spendersi per tutelare gli interessi dei propri cittadini e le
prerogative dell'autonomia. Ci accorgiamo anche del diverso impegno
profuso dell'uno e dall'altro, e non è difficile immaginare chi
vince in questa gara di sbattimento. È facile cogliere nelle parole
del Senatore altoatesino una strategia, un percorso diplomatico
consapevole perseguito con costanza e anche con una certa
insistenza caparbia, quasi fastidiosa, quell'insistenza che alla
fine permetterà ai cittadini rappresentati da Zeller di,
virgolette, "tirarsi fuori dai casini nazionali". Già, proprio così
ha detto il Senatore Zeller. Guardate, cari colleghi, che la
differenza anche solo di atteggiamento tra chi piagnucola contro lo
Stato, contro la
troika
, sentendosi addirittura come un
novello Cattaneo o un Mazzini dei nostri tempi, sta nel diverso
atteggiamento tra chi è capace di difendere con determinazione e
caparbietà le proprie ragioni e chi cede alla prima difficoltà.
Zeller racconta che per fare approvare l'emendamento che
trasferisce alle Province autonome di Trento e Bolzano la
competenza sui tributi locali e finanza locale, facendo diventare
le due Province, secondo Zeller, specialissime, ha dovuto fare la
spola per oltre un mese fra Palazzo Chigi, la Ragioneria dello
Stato, il Ministro Delrio, il Ministro Franceschini, perché, dice
il Senatore ai giornali, è inteso che senza l'appoggio del
Presidente Letta nulla di tutto questo sarebbe stato possibile.
Credo che alla fine abbiano accettato di emendare la legge di
stabilità sul testo Zeller, anche solo per sfinimento. Il nostro
senatore Lanièce, si legge in una sua intervista rilasciata a
caldo, subito dopo aver cinguettato il famoso
tweet
sul voto
di fiducia al Governo e sul maxi emendamento, secondo lui, a noi
favorevole, riferisce con ingenuità disarmante che, virgolette:
"mai si era visto, finora, che un Governo nei confronti di una
Regione a Statuto speciale, andasse ad accollare delle spese di
servizi senza discutere prima le norme di attuazione", proprio così
ha detto, aggiungendo: "Quindi questo andava a ledere anche quella
che è la dignità della Regione". E conclude: "Inoltre ci sono degli
emendamenti che non erano stati accolti e che avevo presentato in
accordo con il Presidente della Regione". Intervista di una
settimana e mezzo fa. Insomma Zeller ottiene, dopo un mese di
appostamenti tra Palazzo Chigi e il Ministero degli affari
regionali la piena e totale sovranità sui tributi locali e varie
altre cosette riguardanti le agenzie fiscali e le funzioni
amministrative, organizzative della giustizia e del parco dello
Stelvio, mentre il nostro Senatore non sa neanche se ci saranno i
soldi per la ferrovia e non riesce neppure a spuntare un
"emendamentino", e non ho capito, tra l'altro, che cosa emendavano
i suoi emendamenti, posto che siano suoi.
Non concordo con chi dice che in termini numerici noi valdostani
siamo irrilevanti, che le Province autonome di Trento e Bolzano
hanno un peso. L'accordo che firmammo, la collega Morelli ed io con
l'allora segretario del PD Bersani, è molto simile a quello firmato
dai rappresentanti del SVP e del partito autonomista trentino
tirolese. Oggi quell'impegno è stato messo all'incasso dagli amici
di Trento e Bolzano, a dimostrazione che gli accordi sono
rispettati se l'interlocutore è autorevole e se gli impegni vengono
perseguiti con serietà e determinazione. Noi, invece, siamo qui a
navigare a vista con la speranza che presto o tardi qualcuno si
accorga che esistiamo e ci faccia la cortesia di considerarci, cosa
che potrebbe anche avvenire, lo speriamo tutti, ma più per i
margini risicati della maggioranza che per l'autorevolezza delle
nostre istituzioni. Penso, cari colleghi, che alla fine sia sì una
questione di credibilità personale, ma anche istituzionale. Chi mai
può aver simpatia per le ragioni di chi, un giorno sì e un altro
pure, con stizza inusitata parla di neocentralismo, di schizofrenia
legislativa, di patto di stabilità odioso, anzi odiato, e anche qua
mi spiace dirlo la differenza con gli amici trentini è evidente.
Provate a vedere se Zeller, dopo avergli votato la fiducia, parla
di Letta e del suo governo come dei nemici giurati dell'autonomia:
mi chiedo chi è lo schizofrenico. Speriamo, almeno, che l'incontro
romano del nostro Presidente e dei suoi assistenti parlamentari
sortisca qualche risultato dell'ultimo secondo. Non ho visto il
sequel
del
tweet
del nostro Senatore Lanièce di
questa mattina, quindi sono allo stesso tempo confortato e anche un
po' preoccupato. Certo, è l'ennesima riprova, se mai ce ne fosse
stato bisogno, della nostra propensione ad accodarci. La si
potrebbe definire la politica del filo di lana, un atteggiamento da
veri temerari, cari colleghi, lo stile tipico di chi aspetta che il
proprio interlocutore sia attaccato alla tagliola per fare lo
splendido, per avanzare le proprie rivendicazioni. Chi ha una
visione di lungo periodo deve essere in grado di assumersi la
responsabilità di rischiare, anche quando le condizioni non sono
del tutto favorevoli, quando non si gioca facile.
A tale proposito mi piace ricordare le dichiarazioni del nostro
Presidente durante la
rencontre
della base dell'Union
Valdôtaine, convocata per decidere l'eventuale allargamento della
maggioranza al PdL, avvenuta quasi tre anni fa. Disse: "A noi va
bene avere un Governo debole. Finché a queste difficoltà abbiamo
una chance ad essere ascoltati". La storia ci insegna cosa capitò,
nei mesi e negli anni successivi: accadimenti riassumibili nelle
varie dichiarazioni fotocopia, che da qualche tempo i nostri
amministratori regionali esternano in occasione delle discussioni
sul bilancio, "Roma di qui, Roma di lì, Roma cattiva, quei
monellacci di là". I colleghi sanno meglio di me quali sono le
conseguenze delle trattative al fotofinish e soprattutto sanno
quale credibilità assume la nostra regione ad alzare la cresta, ma
solo quando il Governo è debole. Quando il Presidente Rollandin
fece quella sortita su governo debole uguale maggiori chance,
scrissi una cosetta che si trova ancora su internet e citai una
frase di Massimo D'Azeglio, tratta dai miei ricordi. La frase dice
così: "In ogni genere e in ogni caso il governo debole è il
peggiore di tutti".
E concludevo - ero in vena di citazioni,
evidentemente - riportando la sempre valida esortazione di
François-René de Chateaubriand: "Quasi sempre in politica il
risultato è contrario alle previsioni".
E infatti oggi siamo
qui a discutere della più devastante finanziaria degli ultimi
decenni, malgrado un immutato affetto per Berlusconi prima, Monti
dopo e Letta oggi.
Speriamo, Signor Presidente, di non doverci pentire del suo
incontro di oggi. Spero, almeno, che lo abbiate fatto in una sede
istituzionale e non il solito incontro privato come quello di
Palazzo Grazioli con l'ex Senatore Fosson e l'ex Senatore
Berlusconi: era il 14 settembre del 2010. La prego, ci dica che non
avete suggellato un patto di ferro di quello dei vostri, tipo
l'accordo con Calderoli sul federalismo fiscale del 11 novembre
2010: sappiamo dove ci ha portato fino ad oggi, ma non sappiamo
dove ci porterà. E le assicuro, collega Lanièce, che non intendo
metterla né sul violento né sul tribale: certo, sono letture, ma
basate sui fatti e a volte sulla tragicomica realtà.
Come vedete non ho voluto entrare nei dettagli di questo disegno
di legge. Ne parleremo lungamente nei tre giorni di dibatto
consiliare e i colleghi, che mi hanno preceduto e che parleranno
dopo di me, sono stati e saranno sufficientemente esaustivi nel
tratteggiare quella che nelle nostre intenzioni dovrebbe essere la
legge finanziaria alternativa e le critiche su quella discussione.
Aggiungo solo che nel costruirla, nel poco tempo che ci è stato
concesso e con tutte le difficoltà connesse al reperimento dei dati
e delle informazioni, abbiamo pensato soprattutto al futuro, non ci
siamo limitati al contingente, non abbiamo voluto fare una
finanziaria di tamponamento in attesa dei tempi migliori, magari
aspettando che il cambiamento caschi dal cielo. Al contrario,
abbiamo voluto sfidare gli eventi, pensando che non bastino i
provvedimenti anticrisi per risolvere la crisi, ma che sia
necessario rilanciare lo sviluppo, dare impulso all'occupazione e
soprattutto fiducia a chi ha voglia di mettersi in gioco. E tutto
ciò con la consapevolezza che solo attraverso un percorso di
trasparenza, attraverso pari opportunità di accesso al lavoro, agli
appalti, agli affidamenti, solo attraverso la meritocrazia il
sistema potrà finalmente cambiare, speriamo in meglio. Grazie.
Presidente
- Grazie. La parola al collega Cognetta.
Cognetta (M5S)
- Grazie Presidente.
Innanzitutto voglio dire due parole rispetto a questa sorta di
rito religioso che stiamo svolgendo in questa sala, ormai già da
qualche ora, da circa due giorni...questo rito religioso di una
religione laica che noi stiamo apprendendo adesso. Noi, diciamo
così, siamo appena entrati, certe cose le comprendiamo fino a un
certo punto; altre, devo dire, le subiamo...in fondo siamo ancora
dei cittadini, ci sentiamo dei cittadini e determinati discorsi non
riusciamo proprio a farli nostri, ci sono tantissime cose che non
riusciamo a fare nostre rispetto a questa discussione; però, prima
di cominciare a denunciarle, vorrei ricordare le parole che ha
detto Dario Fo sul palco di Genova di domenica descrivendo ciò che
siamo noi, come Movimento Cinque Stelle, e dicendo che noi siamo
democratici ma non moderati. E questo, chi lavora con
noi...soprattutto dicevo ai miei colleghi di opposizione...beh, di
questo se ne sono sicuramente accorti, cioè noi siamo persone che
quando poi prendono una decisione tendono a mantenere il punto,
magari anche a costo di rimetterci. Tutto questo per far capire che
noi siamo dentro questa istituzione, noi cerchiamo di lavorare per
migliorare la situazione, ci piacerebbe che le cose andassero in
maniera molto diversa, ma comunque siamo convinti che, continuando
a lavorare in questo modo, riusciremo ad apportare delle modifiche
sostanziali, modifiche che abbiamo poi esplicitato negli
emendamenti, che poi, tecnicamente, andremo a discutere.
Per entrare più nel dettaglio, sono d'accordo con lei,
Consigliere La Torre, quando dice che questo bilancio segna un
punto di rottura...in effetti lo segna, ma sinceramente lo segna
con i cittadini valdostani il punto di rottura, perché di fatto,
questo bilancio, così com'è stato pensato e interpretato...ci
distrugge, distrugge completamente la nostra economia! Lei dice che
siamo nella bollina stretta, dove praticamente non riusciamo più a
risalire la corrente o, meglio, dove il vento ci viene incontro al
contrario e questo ci mette in estrema difficoltà. Le ricordo le
parole che lei ha usato lo scorso anno quando ha presentato il
bilancio in qualità di Assessore; lei, tra le altre cose, dice: "Se
c'è un errore che le classi dirigenti di un paese non possono
permettersi è quello di confondere un normale ciclo economico con
una crisi storica, questa consapevolezza si sta faticosamente
affermando nel nostro paese e recentemente anche nella nostra
regione".
Ora, lei lo diceva un anno fa, non si è ancora
fermato di sicuro nella nostra regione, perché quello che leggiamo
del bilancio e come è stato costruito e come è stato impostato, non
mi sembra che chi lo ha impostato abbia capito che, invece,
bisognerebbe fare cambio di marcia totale e quindi è rimasto fermo
al fatto che forse possiamo ancora uscire da questa crisi, che
forse, finalmente, magari le cose cambieranno e, invece, tutto
questo non accadrà!
Per citare...vi ricordo che io ho partecipato in II Commissione
quale componente effettivo, e quindi ho seguito tutti quanti...come
buona parte, per non dire la completezza dei miei colleghi...tutti
quanti gli interventi; oltre a quelli importanti di Confindustria e
dei sindacati, e così via, mi ha molto colpito quello di Rete
Impresa del Signor Montrosset. Il Signor Montrosset cos'ha detto,
in sostanza? "Non ci servono i contributi a fondo perduto, a noi
serve che voi creiate mercati, perché poi a fare business
e
a lavorare ci pensiamo noi". Ha praticamente detto in pochissime
parole quello che noi pensiamo da sempre: il fondo perduto non è
mai servito a nulla, è servito semplicemente a distribuire
prebende, non ha creato mercato, non ha creato economia! Adesso per
forza si è tutto "incriccato", è figlio del fondo perduto, fine
dell'economia! E questo, voi, della Giunta, non l'avete ancora
capito! Voi continuate a riportare tutto quanto dicendo: "beh, ma
non c'è problema tra un po' metteremo dei soldi, tra un po'
troviamo questo, adesso andiamo a Roma e prendiamo qualche
spicciolo...", ma di fatto non risolverete nessun problema, perché
è cambiato il sistema e, se non lo capite, non andrete da nessuna
parte e, purtroppo, "non andremo" da nessuna parte!
Continuando, lei, Consigliere La Torre, afferma che la
decrescita non è mai felice...questo in contrapposizione a
qualcuno, come noi, che invece pensa che la decrescita è felice,
perché lei confonde la decrescita con la miseria, sono due concetti
completamente diversi. Quello che intendiamo noi per "decrescita"
vuol dire evitare lo spreco di risorse del territorio, lavorare con
i prodotti dell'ambiente locali, vuol dire non spostare le merci da
una parte all'altra del globo, e così via... Lei, invece, parla di
decrescita come di un qualcosa che si sta abbassando
dell'economia...in realtà non è decrescita quella che lei chiama
decrescita, è "deflazione", che è il contrario dell'inflazione e
avviene quando ci sono i prezzi che scendono perché la gente non
spende, non spende perché la stretta rispetto alle tasse è talmente
grande che la gente, anche se ha i soldi, non spende. Questo fa
abbassare i prezzi, la gente allora vede che i prezzi si abbassano,
continua ad aspettare per spendere, i prezzi continuano ad
abbassarsi e chiaramente le imprese chiudono, e tutto questo, via
via, blocca il meccanismo economico. È questa la situazione reale
in Italia e in Valle d'Aosta, cioè si chiama "deflazione".
Rispetto a questo problema c'è un immobilismo politico totale,
cioè il contributo che non ha creato futuro...l'unica cosa che
adesso sono riusciti a mettere in campo, è: "ma ci sono questi
romani che ci hanno rovinato!" Per essere precisi sono carogne o,
comunque, non sono di razza...adesso avete capito a cosa mi
riferisco, come vengono chiamati gli animali quando non sono di
razza...questo è quello che diciamo noi dei romani: loro sono
quelli che...come dire? ci rovinano, sono i peggio, e noi, invece,
ci dessero i soldi saremmo bravissimi!
Poi, però, come giustamente diceva il collega Guichardaz - e non
solo - c'è un'altra parte dell'Italia che invece marcia
allegramente a una velocità ormai decuplicata rispetto alla nostra,
pur non avendo i soldi..."ah, ma gliene hanno tolti un po'
meno"...non è questo il punto, è che loro hanno un certo tipo di
testa per gestire le cose e noi no! Infatti, è vero, abbiamo detto
che non facciamo più grandi opere...no, basta, non ne facciamo
più...però l'ospedale lo fanno, perché quello ormai...eh, ormai non
si può più fermare...e l'università? e l'università la facciamo,
eh, ragazzi, l'università serve...come facciamo senza l'università?
poi non si sa bene cosa sforni questa università, ma questo è un
altro problema! I treni...i treni vanno comprati, eh, ragazzi,
senza treni come facciamo? poi però abbiamo messo in mezzo anche
qualche altra piccola opera, tipo...ve la ricordate la storia
dell'archivio regionale? e quello non possiamo farcelo mancare...in
questo momento, come facciamo senza archivio? dove la mettiamo
tutta la carta che produciamo? e ci vanno 8 milioni per un
archivio! Tutto questo, dicevo, alla fine nella nostra
"contro-finanziaria" viene eliminato, ovviamente: nella nostra
"contro-finanziaria" noi stiamo attenti effettivamente al welfare,
da una parte, e a creare mercato e occupazione, dall'altra. Quindi,
se voi leggeste con un attimo di attenzione gli emendamenti,
notereste che alcuni di questi sono effettivamente fatti con
criterio, fatti con logica per cercare di trovare una soluzione al
problema, perlomeno una prima soluzione.
E adesso veniamo all'Assessore e al Presidente. Il pensiero di
Baccega, in commissione, noi di fatto non l'abbiamo sentito, perché
abbiamo capito, pur nella nostra...diciamo recente esperienza, che
non era lui che gestiva il bilancio, difatti non ci sono state
domande, è venuto in commissione due volte, nessuno gli ha
domandato nulla, ma è giusto, le domande si fanno alle persone che
decidono! Quando si va a contrattare con gli arabi, la prima
domanda che ti fanno è: "sei tu quello che prende la decisione?" Se
sì, parli, altrimenti non ti guardano neanche! E in effetti è
quello che è successo! Ora, io parlo così perché ho lavorato di
contrattazione per decenni, e quindi so benissimo cosa vuol dire
quando sei in grado di decidere e quando non lo sei, e quindi è
quello che è accaduto. Quindi quello che lei ha detto, Assessore
Baccega, di fatto...come dire? è il compito base.
Mi rivolgo invece a lei, Presidente Rollandin, perché lei è
veramente il
deus ex machina
di questa roba. Le dico,
sinceramente, che non ha ancora afferrato effettivamente ciò che le
ha suggerito il Consigliere La Torre, l'anno passato, o quello che
sta accadendo in tutto quanto il mondo: forse bisogna cambiare
effettivamente il modo di gestire. Lei continua a pensare che tutto
questo sistema che c'è qua possa essere gestito da lei in modo
esclusivo. Infatti, qui, in quest'aula ci sono tre gruppi di fatto
di persone: c'è l'opposizione, cioè noi, che volenti o nolenti, ma
soprattutto ormai con una certa...come dire? efficacia, riusciamo a
lavorare insieme...poi ci scontriamo, abbiamo i nostri problemi, i
nostri punti di vista diversi, non è che ci amiamo tutti, ma questo
è normale in 17, voglio dire...ci mancherebbe altro...però, alla
fine, portiamo avanti un documento economico, programmatico,
comune, condiviso fino in fondo. Poi c'è un altro gruppo, sono i
Consiglieri di maggioranza: i Consiglieri di maggioranza non
condividono affatto neanche loro, in completo, tutta quanta la
legge finanziaria, anche perché, probabilmente, è passata loro
completamente sulla testa, quindi adesso la devono subire e come
fanno? o votano...oppure si apre il baratro, però non sono affatto
contenti, lo si capisce anche dalle votazioni che si sono avute in
passato...questa situazione non dobbiamo dirla? Noi, adesso...è
vero, è così! E poi, infine, abbiamo il terzo gruppo, che è la
Giunta, che di fatto, però - e lo abbiamo visto questa mattina,
senza il pastore - si perde, sbanda, non si sa più cosa
succede!
Allora forse, forse...e sottolineo "forse", anziché parlare di
contrapposizione noi-voi, dovremmo cominciare a metterci d'accordo,
noi-voi, e cercare di superare il problema! Non so se sono stato
chiaro o se ve lo devo dire in un'altra parola...eh? Sì, infatti,
detto...beh, lo fate sempre voi, no? Ormai abbiamo capito com'è.
Quindi, dicevo, forse è il caso di lasciare che questa Giunta vada
per la sua strada e cominciare ad accettare i nostri emendamenti e
cercare di cambiare effettivamente la Valle d'Aosta: questo è
l'invito che vi faccio, adesso. Grazie.
Presidente
- Altri colleghi? Il y a quelqu'un qui
souhaite intervenir? A demandé la parole le
collègue
Follien.
Follien (UV)
- Merci Président.
Chers collègues, en tant que membre de majorité je veux moi-même
donner mon apport à la discussion générale sur le bilan, en faisant
quelque simple considération d'ordre générale et politique, après
avoir écouté avec grand intérêt les interventions des collègues.
J'ai écouté hier, avec la même attention, la relation très
ponctuelle et complète du rapporteur de la loi, Monsieur La Torre,
et les interventions de l'Assesseur Baccega et du Président
Rollandin, qui ont mis l'accent sur tous les aspects de la loi
financière, notre document d'adresse général de la politique
économique de la Région, qui a été approfondit soit dans les
aspects techniques soit dans les principes, qui ont guidé les
actions du Gouvernement dans la construction du bilan. Un Bilan
que, comme ont répété d'autres qui sont intervenus avant que moi,
cherche à donner des réponses concrètes à un moment de crise
générale, qui perdure et qui est commencée déjà an 2008-2009, à
tout échelon et dans tous les secteurs. Mais - je veux encore
l'affirmer - un bilan presque obligé dans certains passages, signé
négativement dans ses numéros par l'application du pacte de
stabilité, d'un pacte et des accords sur le fédéralisme fiscal et
des transferts au bilan de l'État demandés par le Gouvernement
central. Je crois que sur cette affirmation on peut être même en
partie d'accord: c'est une prémisse présente dans beaucoup de
documents de beaucoup de groupes politiques de majorité, de
gouvernement; je l'ai même entendu dans une prémisse des forces
syndicales, lors d'une audition. Donc, surtout pour ce qui est du
pacte de stabilité, l'impossibilité d'utiliser des ressources
financières qui sont des citoyens valdôtains et qui, si on aurait
la possibilité d'utiliser, comme on nous avait dit plusieurs fois
le Président, nous donnerait la couverture financière nécessaire
même pour ne pas couper. Mais il y a la volonté de la part de
l'État de miner notre autonomie statutaire, en cherchant quand-même
d'amoindrir notre autonomie financière, qui est un des éléments qui
permet notre spécificité et notre autonomie. Les Régions à Statut
spécial sont désormais considérées des anomalies, peut-être, dans
la structure administrative de l'État et des situations de
privilège. Un cadre que je ne partage pas et qui ne correspond
absolument pas à la réalité.
Non entrerò in un elenco di numeri già forniti in precedenza,
ieri dall'Assessore Baccega, dal Presidente e da altri molto più
competenti e che hanno approfondito più di me questi numeri, ma ci
terrei ad evidenziare alcune caratteristiche di questo bilancio che
è comunque, lo ripeto, un po' un bilancio obbligato, con una forte
incidenza della spesa corrente, più in generale delle spese non
comprimibili, per un importo di 912 milioni di euro, con una cifra
quindi disponibile per investimenti, per scelte politiche, non così
grande. Ma la prima scelta politica è stata sicuramente quella di
non effettuare dei tagli orizzontali, ma di prediligere dei
risparmi ragionati, stabilendo nel limite del possibile delle
priorità, consci del fatto che dei risparmi e quindi alcuni tagli
si dovevano fare. Un bilancio che ha visto diminuire le proprie
risorse dai 1.629 milioni del 2009 ai 1.077 del 2014, con ora più
della metà della spesa destinata a tre voci: sanità, personale e
finanza pubblica. Però è importante anche fare notare, come
ricordato ieri l'Assessore Baccega, che si è fatto un grande sforzo
per non aumentare la pressione fiscale, a parte l'introduzione del
ticket specialistico sulle prestazioni sanitarie, visto e
considerato che la Valle d'Aosta era l'unica Regione a non averlo
ancora introdotto.
Si è partiti, innanzitutto, da una logica di salvaguardia delle
fasce più deboli e più colpite dalla crisi ed è per questo che si
sono confermati tutti gli interventi anti crisi per l'anno
prossimo: i mutui prima casa, la sospensione della rata per una
semestralità, lo sconto del 30 percento sull'energia elettrica e
tutte le altre misure che ben conoscete.
Si è riconosciuta ancora una volta l'importanza e la centralità
degli Enti locali, dei nostri Comuni, enti da sempre più vicini ai
nostri concittadini, erogatori di servizi ed in qualche modo scudo
sociale, in un momento di crisi, dimostrato con un sostanziale
mantenimento dei trasferimenti senza vincolo di destinazione in
finanza locale e con altre misure. Il CELVA ha dato parere positivo
a questo bilancio: è un segnale di forte condivisione di questo
documento, questo è un dato di fatto.
Vi è stata poi una riduzione del budget destinato alla sanità,
ma questo taglio non andrà a incidere sulla qualità dei servizi
alla persona, da sempre orgoglio del nostro welfare, con interventi
a sostegno delle politiche della famiglia e delle persone mantenuti
invariati. E dopo ritengo giusto ritornare su questo tema che mi
sta a cuore.
In tutti gli altri settori, dall'agricoltura alle attività
produttive, dalla cultura al turismo, la logica presentata dalla
maggioranza che ha guidato le scelte dell'esecutivo con le sue
proposte è stata quella di confrontarsi in un modo importante e
intenso con il territorio, a partire dal lavoro che è stato fatto,
molto completo, dalla II Commissione. Un lavoro di confronto
importante con gli operatori economici e le rappresentanze delle
associazioni di categoria, facendo presente l'obbligo di dover
chiedere dei sacrifici, ma ascoltando quelle che erano le loro
proposte ed esprimendo una volontà di non effettuare tagli
verticali ed indiscriminati, ma cercando di operare scelte
ponderate che, anche in un momento di recessione e di crisi
economica, permettono di mantenere i livelli di servizi di qualità
e di stimolare l'economia, senza abbandonare, nel limite del
possibile, nessun settore e nessuna categoria produttiva, che sia
quella agricola o quella industriale, cercando di dare risposte
concrete in un momento di emergenza. L'agricoltura, di cui più
volte abbiamo parlato in questo Consiglio, dall'inizio di questa
legislatura, rimane una delle priorità in un momento di forte
crisi, ben consci dell'importanza delle sinergie di questo settore
che è alla base del nostro ambiente e del nostro turismo di
qualità. In questo documento vi è un impegno nel sostenere, seppure
con dei limiti di budget, il mondo della zootecnia e comunque a
dare una garanzia di copertura delle indennità compensative
agroambientali per il 2014. Anche nel settore agricolo si sta
cercando di sviluppare scelte politiche che portino a risparmi,
puntando poi su politiche di promozione dei nostri prodotti, alla
ricerca della qualità dei nostri prodotti, con grandi sforzi di
un'importante riduzione della burocrazia e cercando nel futuro,
magari se pure in un modo limitato, di destinare dal punto di vista
degli investimenti una parte delle risorse di quello che sarà il
nuovo piano di sviluppo rurale, tenendo conto che comunque - ed è
già un dato di partenza - la quota Stato-Europa non dovrebbe
scendere al di sotto di quella stanziata nell'ultimo piano
settennale, e questo già di per sé è un dato positivo.
Il welfare valdostano è stato sostenuto anche in questo
bilancio. In tempi di crisi economica, si è riusciti a non
modificare la nostra offerta, che è una caratteristica specifica
della nostra autonomia e della nostra identità e che ha
nell'attenzione alla persona una delle sue caratteristiche. La
solidarietà cui ci spinge la nostra storia, il nostro ambiente, ha
sempre avuto nell'attenzione agli anziani e ai bambini uno sguardo
particolare. Sarà ancora così, anche se queste due grosse realtà
sociali dovranno riorganizzarsi e dare inizio a nuovi modelli di
assistenza, meno costosi ma con più qualità. La finanziaria prevede
ancora 29 milioni di euro di spesa per il sostegno ai nostri
anziani, 19 milioni di euro per le micro pubbliche, 6 milioni di
euro per le micro private. Sono stati tagliati 3 milioni rispetto
al finanziamento del 2013: vi è stato un taglio, ma questa cifra è
ancora molto alta percentualmente, se facciamo dei paragoni con le
Regioni a noi vicine e quindi non produrrà dei cambiamenti
traumatici. La filosofia, che stava all'origine della nascita delle
tante piccole micro presenti nella nostra valle, prevedeva il
ricovero di anziani ancora autosufficienti, con necessità di
assistenza alberghiera e di compagnia. Ora forse non è più così,
gli anziani ricoverati nelle micro non sono più nella maggioranza
dei casi autosufficienti e quindi crescono le loro necessità
sanitarie, di qui l'esigenza di dare un'assistenza diversa, più
specialistica e continua. I piccoli nuclei residenziali di dieci
pazienti non possono sostenere questa esigenza, sia da un punto di
vista economico che di qualità dell'assistenza. Credo che anche in
futuro nella V Commissione ci sarà un confronto su questo tema con
l'Assessore. Di qui la necessità di accorpare i nuclei con più
posti disponibili e con una presenza di infermieri in modo più
continuativo. Non saranno diminuiti i numeri delle capacità di
ricovero delle strutture e il personale non sarà ridotto, ma
riorganizzato in strutture comunque vicine. Gli Enti locali
saranno, con l'Assessorato, i veri riorganizzatori di questo
processo. Saranno determinati dei costi standard dell'assistenza
degli anziani, in modo da confrontare i modelli amministrativi
delle varie Comunità montane, migliorare l'efficienza e tagliare
gli sprechi. Alla fine avremo un sistema più sostenibile, con una
maggiore qualità per i nostri anziani, che meritano rispetto e
sostegno.
Il secondo pilastro di questo nostro welfare è costituito dagli
asili nido: questi sono delle vere eccellenze nella realtà di
accoglienza, non confrontabili con analoghe strutture delle regioni
vicine. Il sistema era da tempo in affanno, come sanno bene le
famiglie, non sostenibile a lungo. A fronte di contribuzioni di 620
euro al mese per bambino - non erano neppure il 15 percento le
famiglie che potevano sostenerla, questi sono i dati
dell'Assessorato - il costo per gli Enti locali e per la Regione
era di oltre 1000 euro al mese per ognuno. La differenza tra i
ricavi e offerta non è più sostenibile. L'eccellenza comunque
rimarrà, con i sacrifici previsti in altri capitoli, ma sarà
necessaria anche una revisione del sistema. Gli standard saranno
modificati nel rapporto tra educatori e bambini solo per i piccoli
più grandi, cioè per quelli di 2-3 anni. Per i bambini disabili il
rapporto rimarrà sempre di uno a uno: i più deboli saranno sempre
tutelati, come è giusto che sia. I nuovi asili nido saranno più
flessibili nella loro offerta, con orari personalizzati e legati
alle diverse richieste della famiglia. Si sta lavorando con il
CELVA anche su questo argomento e credo che da parte
dell'Assessorato e della Giunta ci siano dei confronti anche con i
sindacati del settore. Ripeto ancora una volta che la logica non è
stata quella di tagliare in questo settore, ma di modernizzare, di
armonizzare, creare delle economie di scala, dove possibile, senza
stravolgere una realtà, quella della famiglia, che è alla base di
tutto, di ogni possibile benessere presente e futuro. Il welfare
rimane per noi una priorità.
Chaque groupe au Conseil a le droit-devoir de faire des
propositions, des critiques même marquées, mais je crois que on
doit les faire avec du réalisme, en tenant compte des difficultés
et des problèmes qui sont à affronter de la part du Gouvernement.
On a comme majorité la volonté de continuer à travailler
sérieusement, à lutter dans le futur, pour donner des réponses
concrètes à la crise, avec responsabilité, cohérence entre idées et
action, en recherchant où il est possible un ample partage sur les
recettes pour la résolution des problèmes. Des problèmes qui ne
sont pas ni de la majorité ni de l'opposition, je pense par exemple
au défi de l'emploi pour les jeunes, au défi de stimuler une
croissance économique dans un moment dans lequel, quoi qui gouverne
la majorité ou l'opposition, les ressources sont et seront très
limitées. Il y a le futur d'une génération entière en jeux, de
laquelle partiellement je fais encore part, et nous sommes tous
appelés à faire notre partie. Merci.
Président
- Merci. La parole au collègue Grosjean.
Grosjean (UVP) -
Merci Présidente.
Il bilancio per tutta l'attività è un momento estremamente
importante, innanzitutto di riflessione e dove si analizzano i
risultati ottenuti; successivamente si fanno i programmi per il
futuro, non solo con delle cifre che in questo momento non possono
essere che in ribasso, anche in modo drastico. Ebbene, io sono
profondamente deluso dal documento che ci è stato proposto. Mi
sembra semplicemente una ridistribuzione matematica al ribasso,
senza nessuna riflessione sulle ripercussioni che si verificheranno
nei differenti settori. I richiami del collega La Torre sulla
collaborazione, durante la presentazione fatta ieri, avrebbe un
senso se fosse stata preceduta da un lavoro di approfondimento.
Chiedere la collaborazione, se prima non si è approfondito
l'argomento, diventa una cosa abbastanza difficile, perché
effettivamente un approfondimento avrebbe potuto portare alla reale
creazione di un bilancio che poteva essere qui discusso. Un
programma, il bilancio, anche con delle disponibilità ridotte,
dovrebbe dare delle certezze, dovrebbe dare delle indicazioni
soprattutto ai giovani, dei quali si continua a parlare, ma poi
realmente nulla viene fatto.
Io, per mia indole, ho valutato attentamente il settore
agricolo: come tanti altri sono un po' un novello di questo
mestiere e quindi mi sono limitato in modo particolare al settore
dell'agricoltura. Il settore agricolo: veramente mi aspettavo
qualche segnale, qualche segnale sul futuro della nostra
agricoltura. Sappiamo tutti che il momento è difficile, e questo è
indubbio, ma come diceva già qualcuno prima, nei momenti di
difficoltà a volte si sviluppano le idee nuove, strategie nuove per
rilanciare l'economia. Invece nulla! Nulla ho visto
sull'agricoltura, nessuna indicazione sulle strategie future e - la
cosa più assurda - nulla anche per il pregresso. È vero, abbiamo
presentato una nostra mozione che non è stata accettata, ma avevate
comunque parlato di una rimodulazione: io non sono riuscito a
captare nessuna allusione, nessuna possibilità di assolvere a
questa drammatica situazione, né per l'agricoltura, né per gli
altri settori. E qui mi viene un dubbio, che è un po' che mi
assilla: non è che forse, ci sono dei rubinetti che noi non abbiamo
il diritto di conoscere, che all'opposizione non vengono fatti
conoscere
e forse neanche ai colleghi della maggioranza, ma
che potranno essere aperti nei momenti più opportuni, a seconda di
chi è il destinatario.
Io credo, e lo voglio dire ai 350 agricoltori del pacchetto
pregresso, che su questo bilancio purtroppo non c'è niente per
regolarizzare la loro situazione. La mia riflessione è che non c'è
la volontà di sostenere il settore agricolo, o forse - scusate la
mia chiusura mentale - forse il bacino di voti dell'attuale
maggioranza, o meglio del Presidente, non è più il mondo agricolo,
non lo so...!
Colleghi della maggioranza, vi chiedo veramente di valutare bene
gli emendamenti che noi dell'opposizione vi proponiamo, emendamenti
che vanno verso una riorganizzazione dell'attività economica della
nostra regione, perché solo provando a dare delle indicazioni
riusciremo a venire fuori da questa situazione, altrimenti l'anno
prossimo ridurremo ancora di un altro tot percento e arriveremo
alla fine che non sarà neanche più necessario fare il bilancio. Non
so se ridere o se piangere, in particolare per quello che ho visto
nel bilancio sul capitolo dell'agricoltura, perché credo che
l'investimento a sostegno dello sviluppo aziendale in agricoltura,
che è di ben 0,29 euro, ci dia poche speranze: sicuramente qui non
ci sarà il problema del patto di stabilità. È vero che per il 2015
e il 2016 raddoppia, arriviamo a 0,55.
Il collega Follien, appena prima, ha specificato che la crisi
finanziaria è iniziata nel 2008 e lo condivido, ma io gli chiedo e
vi chiedo quali strategie sono state messe in campo dal 2008 al
2013, quali cambiamenti, quali nuove proposte per i cittadini, se
non qualche misura a fondo perso, il
bon
chauffage
per esempio, o il rinvio di qualche rata di qualche mutuo. Vorrei
anche capire meglio cosa ha provato a spiegare per l'agricoltura,
perché non ho seguito bene il suo passaggio. Merci.
Si dà atto che dalle ore 18,42 la Presidenza è assunta dal
Vicepresidente Lanièce.
Presidente
- C'è qualcuno che vuole prendere la parola?
Siamo sempre in discussione generale.
La Consigliera Morelli
ne ha la facoltà.
Morelli (ALPE)
- Merci Monsieur Président.
Chers collègues, nous voilà cette année aussi arrivés au moment
clou: la discussion du budget et de la loi de finances. Nous y
arrivons suite à un début de législature plutôt tourmenté, où la
majorité et l'opposition sont les protagonistes d'un affrontement
quotidien, qui n'est peut-être pas exagéré de définir en quelque
sorte historique, toute proportion gardée, bien évidemment,
vis-à-vis de l'histoire, celle avec le "h" majuscule. Un
affrontement qui est révélateur d'une évolution qui est en train de
se produire dans notre société, dans notre communauté et que la
crise est en train d'accélérer. D'ailleurs les différences entre
deux visions de la Vallée d'Aoste, deux approches aux problèmes,
deux manières de se rapporter aux citoyens, deux façons de
concevoir la gestion de l'administration publique, qui étaient déjà
bien évidentes dans la législature passée, n'ont fait que se
confirmer à partir de la campagne électorale des régionales et sont
régulièrement réaffirmées à chaque séance du Conseil de la Vallée.
Nous assistons, aujourd'hui à la même politique datée! Apparemment
paternaliste, qui n'arrive pas à dépasser le caractère d'urgence
des mesures anti crise nées en 2009 sous la poussée de l'émotivité
du moment, de la nécessité de donner une réponse immédiate, à même
de rassurer la population, les familles, les entreprises. Des
mesures qui auraient dû, dans un délai de temps raisonnable, perdre
leur caractère de mesures tampon, imaginées pour absorber le choc
et se transformer dans des dispositions structurées, ponctuelles,
claires et surtout applicables facilement.
In audizione, lei Presidente Rollandin, ci ha detto
testualmente:
"dal 2008 stiamo attraversando un periodo di crisi
che anziché ridursi è aumentato sotto tutti i profili. A seguito di
questa osservazione non potevamo immaginare di togliere la legge
anti crisi"
. Certo, ma dal 2008 sono trascorsi cinque anni e in
questo lasso di tempo si potevano, si dovevano mettere in atto
politiche strutturali per affrontare non una semplice una crisi, ma
una vera e propria recessione che investe tutti i settori economici
e tutti gli ambiti sociali. Bisognava creare assieme le misure
normative per far fronte alla nuova povertà che coinvolge fasce
crescenti di popolazione, a cui bisogna riconoscere dei diritti,
perché non ci si può limitare a concedere dei contributi con
modalità mutevoli, che creano anche confusione, con nomi diversi,
come se si stesse facendo loro una concessione, quasi un regalo. È
sicuramente successo a tutti noi di essere apostrofati da persone
che ci chiedono, ansiose, se potranno ancora beneficiare delle
misure di sostegno. E noi dobbiamo essere ben coscienti che il
sostegno alle famiglie e alle persone in stato di bisogno non è una
benefica concessione, è una condizione necessaria per mantenere un
patto sociale di convivenza civile, che ci vede tutti coinvolti.
L'attenzione ai problemi reali delle persone, attraverso tavoli di
concertazione che coinvolgano tutti gli attori, è l'unico modo per
prevenire la conflittualità sociale, che anche nella nostra regione
sta crescendo. Tavoli, che come oggi ci hanno ricordato i
sindacati, sono abbandonati e umiliati. Non di riproposizioni
annuali quasi a titolo filantropico c'è bisogno, ma di disposizioni
chiare, con criteri equi, ben studiati, sulla base di rilevazioni
reali che diano fiato a cittadini e imprese. Ma sono necessari
anche controlli, regole e paletti ben precisi, che non consentano
gli eventuali abusi che i provvedimenti generalisti di questi
scorsi anni potrebbero aver favorito, ci auguriamo in misura
minima. Perché ogni abuso, ogni uso improprio o immeritato dei
contributi è un danno all'Amministrazione pubblica, ma costituisce
anche una penalizzazione nei confronti di altri cittadini o di
altre imprese, che sono in questo modo private di quanto
spetterebbe loro.
Ce premier budget de la XIVème législature est l'occasion -
peut-être la dernière occasion - pour imaginer un système nouveau,
plus équitable, plus transparent. Un système Vallée d'Aoste qui
soit moins dépendant économiquement et psychologiquement de
l'Administration régionale et du pouvoir politique, d'un pouvoir
politique unilatéral. Et sur cela je rejoins les affirmations du
rapporteur La Torre, que hier j'ai écouté avec intérêt, comme tout
le monde d'ailleurs, tout le monde est en train de le citer, en
particulier là où il affirme que "la politica prenda atto che è in
opera un cambiamento epocale e che quindi occorre cambiare visione,
marcia, metodi, ristrutturando il sistema Valle d'Aosta attraverso
la condivisione degli obiettivi e del modo di conseguirli". Sono
affermazioni che condividiamo, ricalcano concetti che sono nostri
da tempo, ma che suonano tardive, fuori tempo massimo, da parte di
un esponente di maggioranza, perché alla domanda che in me è sorta
spontanea, se la presente legge di bilancio corrisponde appieno a
questa necessità di cambiamento così ben enunciata, francamente io
non riesco proprio a dare una risposta positiva e alla fine
l'auspicio del collega La Torre rimane per il momento una speranza
vana. Quanto alla necessità di condivisione, che come viene
ricordato nella relazione è stata da più parti evocata in
commissione, come una
conditio sine qua non
per raggiungere
obiettivi necessari a fare fronte comune nel cercare di risollevare
le sorti della nostra regione, dobbiamo constatare che anche
quest'anno è stata largamente disattesa. Anzi, la sensazione è che
la tanto invocata condivisione non sia patrimonio comune nemmeno
della maggioranza e nemmeno dei nove componenti della Giunta:
ognuno ci sembra impegnato a difendere i suoi fondi, le sue
prerogative e le sue ragioni. La vicenda del refuso ferroviario mi
pare emblematica in tal senso, per non parlare dell'incidente
diplomatico di questa mattina.
Quanto poi al cambiamento, di certo ne registriamo uno epocale,
con la sospensione dei contributi a fondo perso, legato alle leggi
di settore. Su questo è veramente strano l'atteggiamento della
maggioranza, quasi di sollievo, come se la crisi e le manovre
finanziarie vi avessero sollevati dal prendere provvedimenti
restrittivi, necessari per certi versi, ma molto scomodi e
impopolari. "Dobbiamo attivare meccanismi che per alcuni versi
modifichino la legge oggi sostanzialmente improntata su contributi
a fondo perso", ha affermato in audizione il Presidente Rollandin.
Siamo tutti d'accordo e ce lo hanno confermato tutti i
rappresentanti delle categorie economiche, dagli industriali a Rete
Imprese, agli albergatori: il ruolo principale della Regione è
creare dei mercati, creare delle opportunità, cercare acquirenti
per i nostri prodotti artigianali, industriali, turistici,
enogastronomici, oltre naturalmente a garantire le infrastrutture
necessarie. Raggiunte quelle condizioni si può e si deve ragionare
sui contributi a fondo perso, ridimensionandoli e operando scelte,
ma non senza avere prima mantenuto gli impegni presi nel passato,
impegni su cui si è fondata la campagna elettorale della
maggioranza alle elezioni regionali, impegni che ora sono
ingiustamente disattesi. Le persone e le imprese hanno fatto i loro
investimenti, hanno anticipato, preso impegni contando su quei
contributi, benché già falcidiati del dieci percento, ed ora noi
non possiamo negarli o sospenderli, come preferite eufemisticamente
dire voi. Prima dovete mantenere gli impegni presi e poi ragionare,
possibilmente in modo collegiale e condiviso, ad un nuovo sistema
che faccia scelte strategiche e definisca cosa vogliamo
privilegiare per il futuro della nostra regione e dei suoi
abitanti, in quali settori potremo creare nuovi posti di lavoro:
nel turismo, nella diversificazione dell'agricoltura, nel settore
manifatturiero. Di certo, non potendoci permettere la quantità,
dovremo puntare ulteriormente sulla qualità e poi procedere con
politiche promozionali efficaci e coordinate. Riprendo un passaggio
del collega Rosset, che ha richiamato la necessità di una
razionalizzazione nella promozione della nostra regione: bisogna
andare a dare attuazione al più presto a quella cabina di regia che
voi, maggioranza, evocate nel vostro programma di legislatura, per
fare in modo che la promozione degli eventi, dei prodotti, del
patrimonio sia ottimizzata e non vi siano ridondanze o
sovrapposizioni. Perché una delle parole d'ordine deve essere
efficienza: il personale della pubblica amministrazione deve essere
impiegato al meglio, favorendo la mobilità e valorizzando le
competenze interne, così come un grande sforzo deve essere fatto
nell'utilizzo razionale di tutte le strutture pubbliche.
C'è molto da fare, ma non ci sembra di intravedere reazioni
adeguate, proposte innovative e stimolanti, anzi, abbiamo
constatato esserci quasi una rassegnazione espressa da parte di
alcuni Assessori, in particolare quelli i cui bilanci sono stati
particolarmente decurtati; ma non soltanto: è un sentimento
generale, subdolo, ma che si percepisce. Noi riteniamo non
ammissibile che non si sia potuto prevenire questa situazione, che
non ci sia stata una visione di prospettiva, ma che si sia subito
l'aggravarsi della crisi senza attivarsi prima, senza prender il
toro per le corna, ma facendo un po' come la nobiltà decaduta della
Russia zarista, che a Parigi perpetuava il suo stile di vita
illudendosi che la crisi fosse solo momentanea.
In questi anni si è continuato a progettare grandi opere su cui
ora si fanno retromarce spettacolari e invece non si è cercato, ad
esempio, di favorire la riqualificazione energetica degli edifici,
a cominciare da quelli pubblici - veri colabrodo - che avrebbe
generato lavoro per un settore in crisi, come quello dell'edilizia,
senza andare ad occupare nuovo territorio. L'Assessore Marquis ci
ha detto che c'è uno stanziamento di ben 150 mila euro per iniziare
una ricognizione energetica: alla buon ora! Peccato che gli
interventi regionali in favore di ricerca e sviluppo siano passati
dai 10 milioni del 2010 ai 17 mila euro del 2014. Altro che
investimenti e altro che gli investimenti della Provincia autonoma
di Bolzano, che ci ha ricordato il leader di Confindustria del
Südtirol. Per non dimenticare la gestione dei rifiuti, sulla quale
si è perso, si è sprecato un anno di tempo, invece di concentrare
risorse per portare avanti progetti innovativi, in un settore che è
irrinunciabile e può creare nuovi posti di lavoro, come dimostrato
da altre realtà virtuose di cui abbiamo avuto recente testimonianza
in un convegno, nel quale la Giunta e la maggioranza e dove
l'Assessore competente è brillato per la sua assenza. Il solo
obiettivo verso cui si procede spediti sembra essere quello
dell'acquisto dei treni bimodali che dreneranno un be po' di
quattrini e non porteranno soluzioni definitive al ritardo della
nostra regione sui trasporti ferroviari, settore a cui si destinano
275 mila euro, contro i 4 milioni 256 dell'aeroporto.
Un bilancio inquietantemente ridotto per affrontare il quale
sarebbero necessarie concertazione, pianificazione, coesione,
invece c'è un clima quasi da "si salvi chi può", dove le
responsabilità non sono condivise e tanto meno la visione d'insieme
e la pianificazione. Dell'abbandono dell'agricoltura siete
responsabili tutti, non solo l'Assessore Testolin, così come delle
politiche attendiste sulla gestione dei rifiuti o del taglio di 20
milioni di euro alla sanità, a proposito del quale mi piacerebbe
che qualcuno ci spiegasse come possano essere conciliati il
mantenimento dei servizi con la diminuzione delle risorse in questa
misura.
Questo è il Bilancio del fallimento di un modello che non è più
al passo con i tempi, un modello che non informa, che non
coinvolge, neanche i più stretti collaboratori, i quali si
ritrovano disarmati e ignari a difendere un capo che, invece, vuole
giocare il
coup de théâtre
e che non favorisce intorno a sé
la crescita politica. Questa mattina è stato lampante, è stato
evidente come ognuno vada per conto suo, in questa maggioranza a
cui evidentemente non interessa il gioco di squadra!
Ma veniamo a noi, forze di opposizione. Il nostro lavoro per
affrontare questo bilancio è stato impegnativo. Un lavoro che ha
dovuto fare i conti con la reticenza della maggioranza a fornire
dati in tempi adeguati, ma che ha beneficiato anche della
conduzione dei lavori nella II Commissione, da parte di un
Presidente all'altezza della carica e questo credo che sia giusto
riconoscerlo. Per noi è stato un momento di confronto fruttuoso e
importante, sicuramente impegnativo, che ci ha visti condividere
quella che è forse presuntuoso definire una "controfinanziaria", ma
che di certo è una proposta che mette sul tavolo questioni nodali,
come il sostegno alle famiglie e alla natalità. La nostra è una
società che sta invecchiando progressivamente, con un indice di
natalità tra i più bassi. Una società che sta vedendo capovolgersi
la piramide anagrafica con il 25 percento della popolazione che ha
più di 65 anni, e dobbiamo in qualche modo cercare di invertire la
tendenza, creando condizioni favorevoli alla natalità, rafforzando
se possibile i servizi all'infanzia, consci che ciò è
insufficiente, perché la decisione di diventare genitori richiede
una certa stabilità e delle certezze anche economiche, in
particolare per le donne, per le giovani donne, che si trovano ad
affrontare la scelta di diventare madri in un contesto di
precarietà lavorativa e di mancanza di tutele. Nella nostra
"controfinanziaria" cerchiamo di non occuparci di quisquilie,
andiamo a toccare argomenti come la
governance
delle
partecipate, come la riduzione dei costi della politica, come
l'introduzione di ticket in sanità sulla base di criteri oggettivi,
con la voglia di andare alla radice dei problemi, anche con un
certo coraggio e anche rischiando, mettendoci un po' la faccia, e
con la speranza, che è quasi certezza, che molto si possa fare e
che nonostante le ristrettezze finanziarie la nostra regione saprà
trovare nuove vie se saprà proporre nuove idee.
"C'est quand on est très bas qu'il faut regarder très haut",
disait quelqu'un dans des moments historiques bien plus durs et
difficiles, par rapport à ce que nous vivons aujourd'hui. Et nous
voulons regarder très haut pour notre région, mais il faut avoir la
force et la volonté politique de remettre en question nos modèles.
Comme l'a fait le collègue Cognetta, c'est aux conseillers de
majorité que j'adresse cet appel. Il faut reconstruire une maison
commune sur des bases partagées. Nous devons lancer un signal fort,
avoir des idées nouvelles, et c'est ce que nous avons essayé de
faire avec la présentation des amendements qui proposent des
changements, d'après nous significatifs, sur lesquels nous
souhaitons avoir un débat franc, finalisé à atteindre réellement
des solutions pout toute notre communauté. Merci.
Président
- Merci. Qualche altro collega che intende
prendere la parola? Siamo sempre in
discussione generale.
Passo la parola al collega Donzel, ne ha la facoltà.
Donzel (PD-SIN.VDA)
- Grazie Presidente.
Cari colleghi, un atto importantissimo questo che stiamo
discutendo, la finanziaria regionale che accompagna il bilancio di
previsione 2014 e il triennio seguente. È probabilmente l'atto più
importante di tutta la legislatura, ne ho una certa consapevolezza
soltanto in questi giorni, con lo studio assiduo che abbiamo fatto
sui numeri, sulle cifre, insieme ai colleghi dell'opposizione, in
un lavoro nuovo per me, di grande collaborazione per cercare di
capire che cosa raccontava la legge finanziaria, il progetto per il
futuro che ha presentato la maggioranza e che cosa potevamo fare
noi dai banchi dell'opposizione rispetto a questo provvedimento. Un
intervento, quindi, molto delicato, perché di solito un governo si
presenta all'opinione pubblica e traccia la sua strada con la prima
legge di bilancio. Avvenne così nel 2008 e poi difficilmente si
riesce a cambiare strategia cammin facendo, il percorso rimane
tracciato, quindi l'atto che approviamo adesso segnerà
profondamente lo sviluppo di questa legislatura.
Ipse dixit
: "non taglieremo scuola, sanità e sociale"! 9
milioni in meno al sociale - perché qualche numero parlando di
bilancio bisogna pur tirarlo fuori - meno 20 milioni alla sanità!
Già solo questo... Sulla scuola mi riservo un passaggio finale,
perché quello che sta succedendo in Valle d'Aosta sulla scuola è
surreale, nascosto, mascherato; l'aspetto più importante che
abbiamo è messo in un angolo, abbiamo i fondi delle istituzioni
scolastiche completamente stravolti, azzerata l'attività didattica
di moltissime scuole e tutto questo passa nel silenzio più totale,
nel dimenticatoio: bisognerà che ci ritorni all'interno di questo
intervento.
Ipse dixit:
"l'agricoltura è il nostro punto di
riferimento assoluto, l'agricoltura non si tocca, si difende ad
oltranza". Io ho provato a confrontare le cifre, facendo uno sforzo
e andando a vedere dal 2010 fino al 2014. Ovviamente i tagli sono
impressionanti se rapportiamo il bilancio al 2010. Meno 16
percento: fa un sacrificio anche il Consiglio regionale. Meno 13
percento sulle spese del personale: come si fa a risparmiare sul
personale? Qui nessuno parla di queste cose, la maggioranza non ci
ha detto quanti lavoratori in meno ci saranno nel pubblico impiego
nei prossimi anni. È questo che dovete raccontare: la verità ai
cittadini!
Qui riprendo una espressione di una grande filosofa, Hannah
Arendt, che diceva: "Il bugiardo che ha un certo successo, che
riesce a convincere tanta gente, dopo un po' finisce per credere
alle sue bugie". È un po' quello che credo sia capitato al collega
Lanièce, che ci stava raccontando di un bilancio con fiorellini,
rose, margheritine... No, questo è un bilancio molto pesante, molto
duro. Dobbiamo avere il coraggio di spiegarlo ai cittadini
valdostani, di spiegare cosa è successo, non soltanto con la
premessa, come bene ha spiegato il collega Guichardaz, che "lo
Stato taglia, lo Stato taglia..." e andare a raccontare che con
questi enormi tagli al bilancio, meno 22 percento rispetto al 2010,
noi si continui ad avere tutto il
welfare
di prima, tutto il
lavoro di prima, tutto come prima. Questo è impossibile: bisogna
avere il coraggio di dire la verità ai cittadini.
Dicevo dell'agricoltura. Guardando tutte le percentuali e
facendo un raffronto dal 2010 a oggi, l'agricoltura perde il 78
percento del bilancio! È uno scandalo, una vergogna che si continui
a dire in quest'aula "noi abbiamo tenuto i conti dell'agricoltura"!
È una baggianata! Diciamo la verità a questi agricoltori,
altrimenti queste aziende non si riorganizzano, non rimettono in
campo energie nuove, non si attrezzano per il futuro, se non gli
diciamo la verità! Se non gli diciamo la verità! I numeri li avete
scritti voi nei bilanci! C'era scritto: 2010, 76 milioni 980 euro;
oggi c'è scritto 17.237.493 euro! Queste sono le cifre che
scrivete! "Ma no, ma poi andiamo a prendere un po' nei fondi di
sviluppo rurale...", ma non raccontate queste fandonie! Questi sono
i numeri che scrivete nel bilancio, queste sono le cose che dovete
dire alla gente! Non raccontate "non è successo niente" oppure -
colmo dell'arte, la massima arte possibile! - l'Assessore Fosson:
"Faremo delle limature". Me lo sono segnato, perché poi una mia
cara amica, collega latinista, mi ha corretto anche un errore:
nella fretta ho scritto
limae labor,
che
era un
espressione del poeta Orazio (l'ho scritta in un latino non
proprio... in un "latinorum"), però il concetto è "lavoro di lima".
Ma quale lavoro di lima: sono 20 milioni in meno alla sanità! Ma
quale lavoro di lima: e giù un'accettata, una sciabolata, una
manganellata! E dove la tagliamo? Dov'è che facciamo questi tagli?
"Sono dei risparmi, spese comprimibili...".
Oggi è arrivato un sindacalista in quest'aula e ci ha detto "non
avete concertato nulla, è tutto da decidere poi". E chi lo decide?
Ardissone, lo decide? Lo decide Ardissone? Oppure lo decidiamo
insieme, come collettività, come parti sociali? Bisognava deciderlo
prima! Quello che non avete fatto, quello che vi contesto è che
avete detto "taglio qua, taglio là": nessuno capisce esattamente
che cos'è. La Finanziaria è la legge che dice "questa è la strada
che cammineremo insieme". Una strada difficile che si poteva anche
provare a condividere con la minoranza, magari non con i più
"terribili" avversari, come Donzel che è troppo veemente, ma ci
sono anche persone qui più serene, più pacate, non lo so! Ma non
c'avete neanche provato! Non c'avete fornito i dati! I sindacati
sono venuti qui e hanno detto "scusate, ma...", la cosa di cui più
si sono lamentati è che non avevano un dato per giudicare quello
che facevate, non gli mandavate le tabelle; hanno detto "non esiste
più il patto per lo sviluppo", avete umiliato il patto per lo
sviluppo. Li avete naturalmente messi al chiuso, nessun cittadino
l'ha potuto sentite, però le han dette queste parole in quest'aula
e sfido qualcuno di voi a dirmi che i sindacati non hanno detto che
avete umiliato il patto per il lavoro e lo sviluppo, il luogo dove
si doveva decidere insieme, concertare la strategia da seguire!
Perché l'avete fatto? Perché, in un momento in cui dobbiamo evitare
di avere la gente che ci bussa alle porte, che entra nelle piazze,
dobbiamo concertare insieme i tagli, le difficoltà, voi decidete
per i fatti vostri? Questa è la più grossa lamentela!
Poi questa abitudine... scusate, perché non ho capito bene! Oggi
ci sono dei problemi anche regolamentari su come funziona l'aula,
ci sono state sospensioni e quant'altro, ma c'è anche all'ordine
del giorno qualcosa della Corte dei Conti. Questa cosa che non date
i dati e non fornite le informazioni, non è un'invenzione della
minoranza o dei sindacati (pericolosi!). La Corte dei Conti:
l'analisi "ha dovuto scontare diversi ordini di difficoltà, alcune
di carattere pratico, altre di tipo giuridico, che hanno reso
l'attività istruttoria particolarmente complessa e non del tutto
appagante, a fronte degli obiettivi programmati in termini di
completezza e univocità dei dati raccolti". Dice: "Analoghi
problemi sono sorti con riguardo alla trasmissione dei dati da
parte delle società a partecipazione regionale. Queste hanno fatto
pervenire esclusivamente dati relativi ai contratti mediante i
quali sono stati acquisiti beni e servizi per conto e
nell'interesse della Regione. Non sono stati a tutt'oggi trasmessi,
invece, dati concernenti la gestione contrattuale finalizzata alla
realizzazione dei loro scopi sociali". Questa abitudine di non dare
i dati sta diventando una cosa incredibile, neanche alla Corte dei
Conti glieli date i dati! Cioè, uno vi chiede i dati e voi non
glieli date! Ma cosa c'è da nascondere? C'è qualche misterioso dato
che non è dato conoscere a noi?
Quindi la preoccupazione sorge forte! Perché sorge forte la
preoccupazione? Perché abbiamo l'impressione che vogliate
raccontare non tutta la verità, che ci sia qualcosa che non va
detto. Per esempio, nella relazione del collega La Torre: io avrò
la gentilezza di non leggere tutte le leggi che lei ha citato, per
raccontare ai valdostani quanti soldi si riversano nelle loro
tasche, avrò la bontà di citarne solo alcune, ma facendo il
raffronto con l'anno precedente. Raffronto con l'anno precedente:
legge n. 93 del 15 dicembre 1982, concernente il testo unico delle
norme in materia di promozione di servizi a favore delle persone
anziane ed inabili, con uno stanziamento di 19 milioni. Questo
leggeva lei: 'anziani, inabili, gli diamo 19 milioni!'. Peccato,
però, che l'anno scorso in bilancio ce n'erano 22. Tagliate 3
milioni! 3 milioni agli anziani, agli inabili, tagliati! Poi, più
avanti: legge regionale 11 del 19 maggio 2006, concernente la
disciplina del sistema dei servizi socioeducativi per la prima
infanzia, con stanziamento di 3 milioni e 300, peccato che l'anno
prima erano 4 milioni 240. Un milione in meno alle famiglie coi
bambini! Allora qual è il risultato? Che analisi fate voi della
società valdostana? Sempre più anziani, la società valdostana che
sta invecchiando, non ci sono più bambini; scelta strategica del
Governo regionale: tagliamo agli anziani e ai bambini! Ma è
esattamente l'opposto di quello che bisogna fare! Sono le due
categorie di questa regione che sono in grossissima emergenza! Noi
abbiamo un'emergenza anziani, perché la popolazione fortunatamente
vive più a lungo, ma con grossi problemi riesce a vivere più a
lungo. Dobbiamo garantirgli una dignità di vita, non solo la
lunghezza della vita! È bello arrivare a 90 anni, a 95, ci sono
anche delle centenarie che pubblicano le foto, ma è bello arrivarci
in condizioni di vita dignitosa, non abbandonati in una corsia di
una microcomunità, senza le assistenze dovute.
Queste cose non le dico io, le hanno dette a un convegno e
arriverò su questo punto. Le cose che non avete affatto chiarito -
il personale e l'assistenza - da che cosa viene fuori? Io sento una
volta con due interpellanze l'Assessore Fosson e gli dico: 'Avete
in mente un progetto sull'esternalizzazione del servizio
domiciliare?'. L'Assessore Fosson risponde in aula: "Io sono
contrario alle esternalizzazioni, ma valuteremo". Vado a un
convegno - un bel convegno di una cooperativa che festeggiava il
trentennale - e l'Assessore Fosson fa uno sperticato elogio al
privato sociale. Dice: "Sono contro le...".
(interruzione di un Consigliere, fuori microfono)
...Sì, ma voglio riportare i fatti Assessore, non si preoccupi.
Se dico qualcosa che non va, avrà modo di intervenire e animare
questo dibattito. Lei dice: "Io idealmente sono contro le
esternalizzazioni, però dobbiamo andare a guardare i conti e
vediamo un po' il privato sociale come va". Cioè, il problema non è
privato sociale sì, esternalizzazioni no, il problema è cosa volete
fare: glielo dite ai cittadini valdostani? Perché una persona che è
precaria da vent'anni, che vuole sapere che fine fa il suo lavoro,
lo deve sapere! Perché se sa che avete in mente di montare su tutto
un sistema privatizzato con le cooperative, magari cambia vita, fa
un'altra scelta. Lo deve sapere! Non glielo dovete buttare lì
all'ultimo minuto, non dovete fare calare le scelte dall'alto,
dovete dire la verità ai cittadini valdostani. Uno che ha in mano
una cooperativa deve sapere se in futuro c'è un progetto così
grande, perché dovrà investire, se no le cooperative arrivano
quelle da fuori prenderci il lavoro e ci passano davanti perché le
nostre non si sono attrezzate. Quello che vi dico è che dovete
raccontare ai cittadini cosa volete fare, non dovete venire qui e
dire - lo vedremo nella legge finanziaria, punto per punto -
"abbiamo sospeso una legge qua, sospeso una legge là, non si sa
dove si va, forse ci sono ancora dei contributi a fondo perso,
forse per l'agricoltura, ma forse non solo per l'agricoltura". Ma
scusate, avete bloccato lo sviluppo economico valdostano! 42
milioni di euro di domande bloccate, immobilizzate da questo
Governo regionale. Dovete dire chiaramente cosa volete fare. Nella
legge finanziaria dovevate dirlo, dovevate dire se rimodulate e
come: la legge finanziaria era la legge dove si scriveva la
rimodulazione! Invece voi dite "vedremo", "faremo", "forse", "si
vedrà", e allora chi ha la domanda in mano con la scritta "Sì, è
approvata, la finanzieremo se ci sono i fondi", dice: "Eh,
figurati! Aspetto, prima o poi arriverà il mio turno!". E campa
cavallo che l'erba cresce! E lo sviluppo non arriva!
Allora noi abbiamo fatto una cosa e il Presidente con orgoglio
lo rivendica, dice: "Nell'accordo che abbiamo fatto con lo Stato
noi adesso abbiamo i dieci decimi". Ma i dieci decimi della
decrescita sono dieci decimi di nulla. I dieci decimi hanno un
senso se questa regione torna a crescere, se riparte lo sviluppo!
Questo è il punto fondamentale, cosa che, invece, assolutamente non
c'è.
Sempre nella bella e lunga relazione del collega La Torre,
venivano citate un'infinità di leggi. L'ho già detto prima: mi
guardo bene dal fare il suo elenco in cui ha scandito tutti i
soldini che la Regione dà. Anche perché lei ha avuto la gentilezza
di raccontarci tutte le leggi che danno dei soldi, naturalmente
dimenticando di dire quanti ne tolgono, ma senza citare i dato più
importante di tutti, quello che bisogna raccontare ai cittadini
valdostani. Voi avete fatto, in un momento di crisi economica, un
bilancio in cui la spesa corrente arriva all'87 percento! Voi avete
condannato a morte lo sviluppo della Valle d'Aosta! Con delle cifre
così nessuna azienda in nessuna parte del mondo, da nessuna parte,
va da nessuna parte! Fa esattamente quello che diceva il collega
Grosjean: l'anno prossimo avremo ancora meno soldi e avremo ancora
più difficoltà, cioè ogni anno peggio. A meno che arrivi un Babbo
Natale dall'Europa o dallo Stato, che ci porti un regalino.
Perché la Valle d'Aosta è finita in questo punto? È una cosa che
è arrivata così, di colpo? È ieri che è successo? Mi è venuto un
flash e sono andato a trovarmi un articolo che mi aveva scioccato.
Allora ero un giovanissimo insegnante - eh, gli anni passano! - e
trovo un articolo in cui si raccontava questo, sul Corriere della
Sera, quindi una fonte autorevole, che diceva: "Val d'Aosta terra
di sussidi. La Valle d'Aosta a pochi chilometri da quella che
un'indagine del Sole 24 Ore ha laureato capitale italiana del
benessere, Eldorado, monti di Bengodi, provincia felice, oasi di
efficienza, quasi un frammento di Svizzera rotolato come un masso
erratico al di qua delle Alpi. Così dicono le statistiche, in
singolare consonanza con i dépliant delle aziende di soggiorno.
Purtroppo la realtà è un po' diversa. Strade ingorgate, parcheggi
inesistenti, trasporti pubblici - poi arriviamo ai trasporti -
trasporti pubblici del terzo mondo". E più avanti si diceva, in
conclusione, "ha ragione De Rita, questa è la valle della ricchezza
senza sviluppo. Si dà il caso che sia anche la vetrina di alcune
tra le montagne più belle del mondo, ma non basta avere il
monopolio del Cervino, del Monte Rosa, del Monte Bianco, quando in
due o tre ore di macchina si possono raggiungere stazioni come
Crans, Chamonix, Megève, che offrono servizi decisamente migliori.
E poi non è più il tempo di vacche grasse nemmeno qui, la
cornucopia dell'economia assistita si sta prosciugando. Sarà la
volta buona che i
montagnards
per sopravvivere diventeranno
imprenditori?". Ma lo sapete questo articolo quando è stato
scritto? Nel 1994! Era il '94, quando ci dicevano "state attenti,
dovete cambiare modello di sviluppo". E a dire queste cose sarà poi
lo stesso Assessore all'industria della Valle d'Aosta, l'Assessore
alle attività produttive Leonardo La Torre, nel 2007 però, cioè dal
'94 passano gli anni e l'Assessore alle attività produttive
Leonardo La Torre dice: "Abbiamo assicurato elevati livelli di
sviluppo - è virgolettato, collega La Torre - ma non possiamo più
rimanere l'unico motore di sviluppo, come Regione, l'unico soggetto
a cui tutti fanno riferimento. Bisogna ripensare il ruolo della
Regione, che deve diventare meno invasivo, serve un cambiamento
culturale, ognuno deve fare la sua parte, le imprese invece che
confidare nei finanziamenti a fondo perso devono imparare a
camminare con le proprie gambe". Era il 2007: avete erogato
finanziamenti a fondo perso nel 2008, nel 2009, nel 2010, nel 2011,
nel 2012 e c'era sempre lei in maggioranza Assessore La Torre,
insieme al collega Rollandin! Ci venite a raccontare... è questo di
cui siamo stufi! Raccontate delle cose che non fate! Lei l'ha
scritto, questo è virgolettato: 2007!
Lo sapete perché adesso togliete i contributi a fondo perso?
Perché non ne avete, perché non ce n'è! Se no continuereste tale e
quale, tant'è che - grande iniziativa! - avete detto
"rimoduleremo", forse per l'agricoltura non si tocca tutto, facendo
un danno enorme non dicendo quali sono i contributi a fondo perso
che rimangono e quali quelli che vanno tolti. Perché francamente,
per dirla tutta, io sono per la rimodulazione, perché qui c'è un
impazzimento generale! Confindustria cita il modello Bolzano, viene
qua e ci dice 'bisogna fare come a Bolzano!' Benissimo, si sono
illuminati e hanno scoperto l'industrializzazione, quindi
Confindustria ha capito che non basta più solo dare finanziamenti
alla Cogne. Forse bisogna avere un'idea di sviluppo generale: ci fa
piacere questo risveglio di Confindustria in Valle d'Aosta. Si è
stufata di dire 'basta finanziamenti alla Cogne, vogliamo ragionare
in termini più ampi'. Però quello che non fa Confindustria è andare
a guardare dentro il modello Bolzano, perché a Bolzano
paradossalmente nel 2013, su alcuni settori specifici, per esempio
l'edilizia e la prima casa, hanno aumentato i mutui a fondo perso,
contributi a fondo perso che integrano il mutuo; a Bolzano! Voi
siete fuori dal mondo! Dovete andare a casa, non siete in grado di
fare una legge di bilancio, questo è il punto! Avete fatto una
confusione, spaventato i valdostani, creato malessere dappertutto e
adesso vi metterete, dopo questo bilancio, ad andare a guardare
'qual è la legge che devo tenere? Qual è quella che devo
correggere? Questa è sospesa, ma fino a quando? Sospesa
sine
die
o sospesa che la riattiviamo?'. Ma la gente deve lavorare,
la gente deve investire, non può aspettare che voi vi decidiate a
dire qual è la legge che va avanti, qual è la legge che torna
indietro. Cosa ne facciamo di queste domande sospese? Cosa ne
facciamo?
E poi vengo alla questione tragica: trasporti. Così, tutto a un
tratto avete deciso di buttare giù le vecchiette dai pullman! Gente
che piglia 457 euro di pensione, gli dite 'ma tu devi pagare il
biglietto!'. Notiziona: no, certamente no, nessuno ragiona così,
bisognerà fare una legge, andare a vedere quali sono i redditi e
quant'altro. Ma c'era il caso di fare un ragionamento di questo
tipo? Ma voi pensate che si possa dire a un pensionato che ha un
reddito al minimo 'devi pagare il biglietto del pullman'? Ma questo
non ci va nemmeno più in pullman; ce lo ritroviamo però in
microcomunità, perché dopo due giorni cosa fa in casa sua, se
qualcuno non si occupa di lui? Il sociale non è un costo, è un
investimento mirato, perché costino meno le cure mediche, costino
meno altri costi molto più gravosi per la società. Se non aiutiamo
alcune fasce deboli, saranno i figli che dovranno occuparsi di
questi genitori, togliendo spazio al lavoro e ad altre esigenze.
Quindi, l'idea perversa che continua ad esserci: 'eh, ci dobbiamo
accollare il costo del sociale'. Andate a vedere in altre regioni e
vedrete che c'è un'altra interpretazione. Poi bisognerà cambiare il
modello, ma il modellino delle piccole microcomunità mica l'abbiamo
inventato noi!
Un aspetto importantissimo sui trasporti: giovani andate fuori
dalla Valle d'Aosta a studiare. Togliamo, naturalmente, il
contributo per il trasporto ferroviario! Ma come si fa!
L'investimento più importante, la cultura, i nostri giovani che
vanno fuori, e noi andiamo a tagliare sul trasporto ferroviario,
che è già in difficoltà, che già è un disagio, che già devono
subire la rottura di carico e quant'altro e aspettare i bimodali e
altre fantasie sciocche; loro non hanno neanche più diritto a
questo contributo. Ma come può reggere una legge finanziaria di
questo tipo, che va contro il bisogno di far crescere culturalmente
i nostri giovani, rafforzarli, farli diventare più forti. Ieri un
genitore, un agricoltore, mi raccontava: "Mio figlio non voleva
studiare, non voleva continuare gli studi, poi la moglie ha
insistito, ha fatto sta prova all'università, perché veterinaria è
a numero chiuso e l'hanno preso. È il ragazzo più entusiasta del
mondo, ha ritrovato tutta la voglia di studiare, si sta buttando
nello studio". Queste sono soddisfazioni! Adesso noi gli diciamo
'beh, ti tagliamo la borsa di studio, ti tagliamo il contributo per
il treno...'. È questo che facciamo per creare dei giovani che
abbiano poi voglia di lavorare e fare in Valle d'Aosta.
Alcune cifre che assolutamente devo dare, perché è
indispensabile che si abbiano. La frase mitica l'ha pronunciata il
Presidente della Regione. Siccome non c'è più Zucchi qui in aula,
che ogni anno ci parlava della sburocratizzazione e della necessità
di sburocratizzare, si è assunto il Presidente Rollandin l'onere di
raccontarci la sburocratizzazione. La sburocratizzazione è già in
atto nell'Amministrazione regionale, ma non nei confronti del
cittadino! Vi racconto la sburocratizzazione della Regione che,
però, il cittadino tutte le partiche se le continua a fare
dall'inizio alla fine. Anno 2010, delibere della Giunta regionale:
3774; anno 2011, delibere della Giunta regionale: 3217; anno 2012,
delibere Giunta regionale: 2549; anno 2013, delibere della Giunta
regionale ad oggi: 1885. Siccome il Presidente Rollandin è una
persona che lavora, questo glielo riconosciamo tutti: come mai non
si fanno più le delibere della Giunta regionale? Dove sono finite?
Volete sapere i provvedimenti dirigenziali? Di quei dirigenti che
nessuno osa dire che bisogna ridurre di numero? 2010, provvedimenti
dirigenziali: 6546. Taglio corto, 2012: 6117; 2013: ad oggi 4980.
Se non ci son soldi che delibere, che provvedimenti dirigenziali,
che fa la macchina amministrativa regionale? C'è l'idea di
riorganizzarla? Di che sburocratizzazione state parlando? Avete
fatto delibere onnicomprensive? No. Continuate a fare le stesse
"deliberine" di prima, solo che non c'è lavoro, non c'è lavoro
nella macchina regionale, se non ci sono i quattrini. Se voi mi
togliete i 90 milioni che c'erano all'agricoltura nel 2008 e li
portate ai 17 di oggi, che delibere volete che facciano, che
provvedimenti dirigenziali volete che facciano quegli uffici?
Gliela raccontate la verità ai valdostani? Gliela dite? Questi
numeri! Questi sono i numeri che voi nascondete, che non dite, che
mascherate dentro le cifre del bilancio, dicendo: "Non si tocca la
sanità, non si tocca qua, non si tocca là".
Voglio chiudere con la scuola. Effettivamente, ho guardato il
bilancio e vedo - miseria! - che almeno sugli insegnanti, i soldi
per il personale non si toccano. Però, sono andato a vedermi le
tabelle del fondo delle istituzioni scolastiche e già da quest'anno
- faccio un esempio per una scuola come la San Francesco di Aosta -
il fondo che doveva essere di 12 mila euro scende a 4 mila euro.
Addirittura l'Einaudi, con un meccanismo molto interessante che fu
costruito in tempi passati, che aveva una sua logica, importo
attualmente erogabile: euro zero! Cioè all'Einaudi di Aosta gli
date zero euro nel fondo di istituto. Ma come pensate che facciano
l'attività formativa! Altro che visite guidate o cose di questo
tipo! Voi distruggete la scuola valdostana così, a colpi di
machete, con la scusa di dire: 'ah, ma questa decisione l'han presa
a livello nazionale', perché questa è una tiritera che va avanti da
dieci anni. E qui vi voglio! A livello nazionale, a livello
nazionale... Si è sempre sostenuto in Valle d'Aosta che la scuola,
e l'avete ribadito oggi voi della maggioranza, la paga la Regione;
l'unica differenza è che si applica per pagare, per erogare questo
fondo, il contratto nazionale, ma chi paga, è la Regione. L'avete
sempre rivendicato. Adesso vi mettete ad applicare, invece, i tagli
nazionali? Se a livello nazionale tagliano i fondi di istituto, li
tagliate anche voi qui? Ma per far cosa tagliano, a livello
nazionale, i "governacci" Letta
and company
? Tagliano perché
alcuni sindacati - qui rivendico che la CGIL per senso di
responsabilità nei confronti delle famiglie e degli alunni non ha
firmato quell'accordo - vorrebbero che fossero pagati gli scatti di
anzianità agli insegnanti: gli insegnanti hanno scatti di anzianità
e dicono "dovete pagarli"; lo Stato non ha soldi e dice "li prendo
dai fondi di istituto per pagare gli insegnanti". Ma la Valle
d'Aosta paga gli insegnanti con i suoi soldi: perché li porta via
ai fondi di istituto delle scuole? Applicando una procedura
peraltro non firmata da tutti i sindacati a livello nazionale e -
colmo dei colmi, Assessore Farcoz - lei l'ha fatto senza convocare
neanche i sindacati in Valle d'Aosta! Lei l'ha fatto di sua
iniziativa, senza convocare le parti, lei ha tagliato i fondi di
istituto, ma siamo all'impazzimento! Non si può fare un'operazione
così, senza convocare le parti! Dov'è l'accordo con cui lei firma
il nuovo riparto dei fondi di istituto in Valle d'Aosta? Lei porta
delle tabelline in quest'aula in questo modo? Ma non si può fare
un'operazione così senza coinvolgere il sindacato, applicare un
mezzo accordo nazionale senza il passaggio regionale, avendo noi la
prerogativa di pagare gli insegnanti! Avete raccontato per anni
agli insegnanti che gli facevate il contratto regionale, che gli
riempivate le tasche di soldi - fate il contratto regionale: sarete
tutti più ricchi e più felici! - e adesso non siete in grado
neanche di pagargli gli scatti di anzianità nazionali! Ma come lo
volevate fare il contratto regionale? Coi soldi di chi? Ma cosa
avete raccontato i questi anni nelle scuole? Come avete preso in
giro queste persone che credevano nella serietà di un contratto
regionale, che si poteva sedersi a un tavolo seriamente con gente
come voi? Che ha rapinato i fondi di istituto, perché questa è una
rapina, bella e buona! Dovete fare marcia indietro su questa storia
dei fondi di istituto, costi quel che costi: questa è qualità della
scuola! Non si può fare!
Una delle cose che andrà messa in campo in questa delicatissima
analisi della finanziaria, è che tutti i posti che meriterebbero
una approfondita analisi di riorganizzazione, quindi la macchina
pubblica, non vengono toccati: qui non si tocca un dirigente, non
c'è santo che tenga, non si toccano, non passa per l'idea a nessuno
di ridurre gli stipendi ai maxi dirigenti! È una cosa
intollerabile! In tutto il mondo se ne sta parlando. Magari non
passa quest'idea: in Svizzera è andato male il referendum che
voleva limitare gli stipendi maxi ai dirigenti. Ma è una cosa che
dobbiamo provare a fare noi, questo piccolo popolo che rivendica di
essere più avanti degli altri. Vogliamo dire che ai grandi
dirigenti delle partecipate andiamo a ridurre questi stipendi,
creiamo una Valle d'Aosta più equa, più giusta? La parola equità è
la parola inesistente in questa legge finanziaria che presentate.
Qui chi è più ricco diventa più ricco ancora, e chi è più povero
cade, rimane indietro. Tutte le promesse di stabilizzazione ai
precari disperse nel nulla: si ricomincia tutto da capo. Tutte le
promesse ai giovani che dovevano mettersi nelle attività
economiche, lanciarsi nelle attività: tutto bloccato. Dobbiamo
cambiare strada! Questa legge finanziaria che presentate è un
fallimento! Noi ci siamo arrabattati, lo spiegheranno meglio i
colleghi sui singoli emendamenti, abbiamo fatto ogni sforzo
possibile per cercare di correggere questa cosa qui, però ragazzi
qui non ci siamo, non ci siamo: la Valle d'Aosta così è lanciata
dritto verso lo schianto. Bisogna cambiare strategia! Ci vuole più
lavoro, più equità in questa regione, due cose che assolutamente su
questa strada non andranno, non andremo da nessuna parte.
Presidente -
Grazie
.
Qualcuno intende prendere la
parola? Il collega La Torre ha la parola.
La Torre (UV) -
Grazie Presidente.
Approfitto di questi pochi minuti, perché l'intervento del
collega Donzel è un invito ad intervenire, anche perché ha detto
molte cose. Devo subito dire che a me pare che lei crede solo di
avere idee chiare. Ci dice che spaventiamo i valdostani e fa una
storia della Valle d'Aosta, a partire dagli anni '90, disegnando
questa regione come se fosse un paese del terzo mondo. Denigra e
dice che questa è una regione che non ha una sanità efficace ed
efficiente, ci dice che in questa regione gli anziani non sono
assistiti con dignità, ci dice che in questa regione non abbiamo
attenzione nei confronti... Ma questa è una regione che è stata,
dagli anni '90 a oggi, un modello di sviluppo! È stata un modello
di sviluppo di cui noi ci dovremmo vantare rispetto all'esterno, di
cui noi siamo fieri! Quello che noi invece oggi diciamo - qui
forse, secondo me, dovrebbe anche mettersi d'accordo con il suo
collega Guichardaz, che era intervenuto prima - noi oggi diciamo
che c'è una ingerenza da parte dello Stato, c'è una ingerenza molto
forte da parte dello Stato! Quindi, quando voi ci contestate
addirittura l'accusa che noi ci facciamo scudo di questa ingerenza,
negate quella che è l'evidenza! Car colleghi Donzel e Guichardaz,
quando voi venite a difendere il Governo, venite a negare il patto
di stabilità. E non lo dico io che il patto di stabilità è iniquo,
lo dicono in maniera bipartisan tutti i Sindaci d'Italia! In
maniera bipartisan! Quando si dice che la
spending review
è
una legge difficilmente applicabile, non lo dico io, lo dicono
tutti! Quando si viene a dire che la TARES - è di questi giorni - è
di nuovo un elemento distruttivo rispetto ad una economia, non è
che lei ci può venire a dire che questa regione non ha le idee
chiare, quando accusa lo Stato di una ingerenza. Forse, io dico,
lei difende il Governo e difende probabilmente in questo caso anche
Letta; io, tanto per dire, tengo per Renzi e credo che Renzi stia
evidenziando molto bene quelle che sono le problematiche di quel
Governo. Quando, poi, lei ci viene a ricordare gli inciuci con il
PdL: ma insomma un po' di decenza, parlare di inciuci con il
PdL!
Presidente
- Prego, ha la parola il collega Gerandin.
Gerandin
(UVP)
- Merci Madame la Présidente.
Io penso che ancora oggi, più che nel passato, l'atto di
formazione del bilancio annuale e pluriennale della Regione è
l'atto di indirizzo e di pianificazione più importante per
l'economia valdostana. La situazione di crisi generale e di
riduzione delle risorse, che contraddistingue la nostra economia e
che ha investito pesantemente anche il sistema Valle d'Aosta, ci
impone di rivisitare gli indirizzi di pianificazione economica e
finanziaria alla luce anche di queste previsioni e dell'evoluzione
delle norme che regolano i conti della pubblica amministrazione. Le
difficoltà erano già note da tanto tempo, ci sono stati segnali
importanti esternati più volte, ne voglio citare due. Il 27
febbraio del 2012 all'inaugurazione dell'Anno Accademico
dell'Università della Valle d'Aosta, il Ministro della coesione
territoriale, Barca, ha fatto una relazione molto interessante
nella quale si parlava di necessità contingente da parte della
politica di tornare a parlare di sviluppo e crescita, anche in
un'ottica sociale, e che un sistema basato solo sul contributo, era
un sistema clientelare e senza futuro. La sala applaudiva; qualcuno
era sordo all'invito. Cito un altro esempio: il 19 novembre 2010,
incontro con il Presidente Dellai. All'interno dell'incontro con
quel personaggio, che Monsignor Anfossi aveva organizzato, e al
termine di una relazione che illustrava scelte, dava indicazioni
importanti con una visione di prospettiva ad una realtà autonoma
come Trento - ci ricordiamo che Dellai era il Presidente del
Trentino - lei non apprezzava, Presidente, senz'altro perché le
pareva inopportuno che qualcuno osasse mettere in dubbio le sue
scelte, che qualcuno parlasse di modelli diversi.
Abbiamo avuto, purtroppo, pochi giorni fa, la conferma come in
quelle realtà territoriali, dove non regna la presunzione e
l'autoritarismo presidenziale, gli effetti delle politiche
finanziarie, chiari e forti, nella loro visione strategica, stiano
già producendo effetti sull'economia reale. Se la Provincia
Autonoma di Bolzano, nell'ultimo decennio vede il numero di
occupati cresciuto del 15 percento, il prodotto interno lordo di
oltre il 28 percento, l'export di oltre il 51 percento, da noi si
sceglie di gestire un bilancio regionale alla giornata, di non
pianificare il futuro, di non interloquire con lo Stato, in forza
del fatto che il Presidente vuole gestire anche il bilancio di una
Regione, ma soprattutto il futuro della nostra Valle. Allora non
dobbiamo meravigliarci se Trento e Bolzano riescono a far inserire,
nel maxi emendamento all'articolo 13 della legge di stabilità dello
Stato, una svolta storica, come la chiamano loro, sui tributi
locali. Legiferare su IMU e tariffe su Enti locali indubbiamente
rafforza il principio dell'autonomia, mai come ora sotto attacco,
su questo non c'è dubbio, ma avvicinano anche i cittadini alla
politica, tirandoli fuori dalle secche e da quelli che comunemente
vengono chiamati le incomprensioni e i casini nazionali. Ci saremmo
accontentati di accodarci al maxi emendamento, sottolineando che
c'era una intesa preventiva e demandando l'attuazione alla
paritetica. È drammatico l'isolamento politico a cui ci hanno
portato l'azione politica del Presidente e dei nostri Parlamentari.
Io mi aspettavo che nelle sue dichiarazioni ci dicesse, Presidente,
che lei oltre a quanto ci ha comunicato, con il presidente Letta
avesse magari provato a sondare se era possibile accodarci a questo
emendamento. Sarebbe stato un segnale importante per la nostra
autonomia, sarebbe stato un segnale importante per i valdostani.
Nulla di quanto!
Fa male ai valdostani confrontarsi con realtà a noi simili,
leggere sul Sole 24 Ore che in Alto Adige le politiche di
insediamento delle imprese sono cosa fatta. Millecinquecento
progetti finanziati dal 2006 all'anno scorso, con 10 milioni di
investimenti annui, con tre mesi per l'impegno dei fondi, con due
mesi e mezzo per la liquidazione degli importi, esenzione
quinquennale per l'IRAP su aziende di nuovo insediamento. Sappiamo
che noi non abbiamo competenza su questo, è indubbio, però magari
era interessante che su questo due parole con il Presidente Letta
le scambiasse.
Tasso di sopravvivenza delle imprese oltre il 90 percento. Vede
consigliere La Torre, quando parliamo di modelli diversi, noi ci
riferiamo a questi: sono modelli che hanno a che fare anche loro
con il Patto di Stabilità, hanno a che fare anche loro con l'IMU,
hanno a che fare anche loro con la TARES, ma hanno creato modelli
di sviluppo diversi. È questo forse che noi intendiamo, è questo
che forse ci divide, è questo che in questo momento ci rende tanto
distanti su una prospettiva futura. Anche la Valle d'Aosta ha dato
segnali precisi. La relazione di Banca Italia parla di
disoccupazione raddoppiata dal 2011, di un PIL che segna meno 1,8
alla fine del 2013. I sindacati, oggi li abbiamo sentiti, chiedono
a gran voce un patto per lo sviluppo, ma soprattutto quello che
preoccupa è che loro, a margine di questo, dicono che non sia un
tavolo abbandonato ed umiliato. Parlano di tagli lineari, di
mancanza di condivisione, di mancanza di trasparenza e di volontà
di dare documenti, che permettano una lettura chiara del bilancio
regionale.
Il 26 di novembre, seduta pomeridiana, il Consiglio regionale
approva all'unanimità dei presenti una mozione che impegna il
Presidente della Regione a fornire, entro quindici giorni, alla
Commissione consiliare competente la reale situazione economica e
di bilancio della Regione. Un fatto straordinario: forse la
maggioranza regionale ha capito l'opportunità, anche la convenienza
politica di condividere scelte così complesse ed importanti con
tutte le forze politiche in Consiglio regionale, forse ha capito la
gravità del momento? Forse il Presidente ha capito che il confronto
con la Commissione consiliare possa risultare utile per migliorare
il documento di programmazione finanziaria della Regione? Nulla di
tutto questo! L'impegno assunto dal Presidente di fronte a tutta la
popolazione valdostana di portare alla Commissione consiliare la
reale situazione economica della nostra regione non è stato
mantenuto, la Giunta regionale ha approvato in totale solitudine il
disegno di legge finanziaria, la Commissione consiliare ha lavorato
senza dati reali, un breve passaggio di quindici minuti del
Presidente, qualche minuto in più con l'Assessore alle Finanze. È
stato comunicato l'ammontare della disponibilità complessiva del
bilancio 2014, con l'evidente mandato di non anticipare nulla sui
contenuti della finanziaria. Abbiamo vissuto anche noi la stessa
situazione vissuta dalle organizzazioni sindacali.
Quando parliamo di modello superato, ci riferiamo a un sistema
senza prospettive e mi riferisco all'accordo - a lei non piace che
venga denominato di palazzo Grazioli ma, confrontandomi con l'amico
Guichardaz, mi faceva leggere che sembra sia proprio il palazzo
Grazioli, poi non so. Comunque, o l'informazione non funziona o il
posto era un altro - ebbene quell'accordo supponeva un cambio di
strategia. I dieci decimi sull'imposizione versata in Valle era il
presupposto per un'azione più che incisiva per aumentare l'entrata,
era questo il presupposto per creare un minimo di prospettiva di
futuro per la Valle. Cito alcuni dati: nel 2013 le imposte erariali
sul reddito e patrimonio valgono per la Valle d'Aosta 532 milioni;
sempre nel 2013 le imposte e tasse erariali sugli affari 263,5
milioni; l'imposta erariale su produzione e consumi doganali,
monopoli, lotto 248,3 milioni. Abbiamo un ammontare di quasi 1
miliardo e 44 milioni, che è quasi l'equivalente delle
disponibilità finanziarie della Regione. Abbiamo, poi, un'incognita
e questo ci tengo ad aggiungerlo: nell'accordo da lei siglato, a
partire dal 2015 avremo una variazione in meno di 43 milioni su
quel residuo di IVA da importazione. Ebbene, malgrado la valenza
così importante dell'imposizione locale sul bilancio regionale,
nulla è stato fatto per l'investimento. Avete continuato con la
politica del contributo a pioggia, erogato come favore, gentile
concessione del politico di turno. Oggi, il sistema è finito, ma è
finito per tutti, purtroppo. Ma il più grave è che voi questo lo
sapevate già più di due anni fa, avete volutamente taciuto le
difficoltà, avete nascosto le verità e sotto il tappeto non avete
solo lasciato polvere, avete fatto crollare sogni e fallire imprese
e cittadini. Il paradosso è - e qua si continua a citare il fatto
di patto di stabilità che veramente non c'entra nulla - che
rischiamo di perdere i finanziamenti dei fondi europei, perché non
rendicontati in tempo. E qua non c'è la scusa del patto di
stabilità, non esiste! Non paghiamo gli enti formatori, gli enti di
volontariato terzo settore, unica stampella quando viene tagliato
il sociale: gli vengono tagliati drasticamente i trasferimenti e
sono impossibilitati a partecipare ai futuri bandi, perché non gli
avete pagato il pregresso. C'è stato detto in Commissione, non
meravigliatevi, eravate presenti, questa è la realtà.
Sulla finanziaria è importante intervenire su vari articoli,
però alcune considerazioni sono d'obbligo. Vorrei accettare
l'invito fatto da un giornalista, probabilmente presente in
tribuna, invito fatto al relatore La Torre: invece di dare tanti
dati, dateci le diminuzioni delle risorse nei vari capitoli
rispetto al 2013. Il Consigliere Donzel ha già anticipato qualcosa,
io vi farò riferimento solo alla differenza fra 2013 e 2014. Tre
milioni e mezzo per personale risorse naturali, tre milioni e tre
per le strutture scolastiche sulle manutenzioni, un milione e sei
sul diritto allo studio, due milioni e sette per la promozione
culturale, venti milioni sulla sanità, sedici milioni
sull'agricoltura, tre milioni e mezzo sulla promozione turistica,
tre milioni e uno sull'efficienza energetica. Qua ci avete detto:
beh, avete sempre di che consolarvi, fate riferimento ai contributi
dello Stato. Cinque milioni e mezzo sulla viabilità, tre milioni e
otto sul trasporto pubblico, alla faccia di quanto ci ha detto oggi
la parte sindacale, la quale ci diceva che c'è bisogno di un nuovo
piano e magari di qualche risorsa. Quattro milioni sulla gestione
impianti e l'informazione sul tema dei rifiuti; sei milioni per gli
eventi calamitosi, prevenzione rischi. Un unico capitolo in aumento
è quello del trasporto aereo, l'aveva detto mi pare la collega
Certan. Qua veramente c'è da sperare di perdere il ricorso, con
questa finanziaria.
Ho volutamente omesso finanza locale che con l'agricoltura è il
vero paradosso della finanziaria. Ma su finanza locale, ci devo
spendere veramente un po' di quel tempo a mia disposizione per
l'intervento. Penso che su finanza locale lei Presidente abbia
fatto il suo vero capolavoro, perché è riuscito ad andare al CELVA,
convincere una buona parte dei Sindaci a votare, dicendo che i
trasferimenti, quelli senza vincolo, giustamente erano...
(interruzione di un Consigliere, fuori microfono)
...no, ho detto che ha fatto un capolavoro! Gli ha detto che i
trasferimenti erano ancora superiori a quelli dell'anno scorso,
assolutamente vero. In quei trasferimenti è riuscito, comunque, a
infilarci due milioni per quello che riguarda il rimborso
dell'energia, che era una quota che gli altri anni era a carico
della Regione. Ma, secondo me, il vero capolavoro nasce dal fatto
che ha continuato a chiamarla finanza locale. Ora, io non lo so:
chiamatela finanza creativa, finanza derivata, chiamatela quello
che volete, ma non chiamatela finanza locale!
E vi dico qualche dato, sulla finanza locale. Tre milioni e
mezzo sulle quote capitali degli anziani. E qua le abbiamo
tagliate, caso strano - caso strano! - li abbiamo tagliati solo
sulle microcomunità, quelle pubbliche...
(nuova interruzione di un Consigliere, fuori
microfono)
...no, non è vero! Assessore, non è vero! Perché le dimostrerò
poi, quando parleremo nel dettaglio, che non solo prendevano di più
quelle convenzionate - e faccio il nome: il J.B. Festaz - non solo
prendevano di più... Comunque rientreremo nel merito di questo.
Siete riusciti a togliere, praticamente azzerare, i finanziamenti
sulle ristrutturazioni delle micro; neanche il conto investimenti e
adeguamento: sono sparite anche le manutenzioni...
(nuova interruzione di un Consigliere, fuori
microfono)
...sì è corretto, è vero: 300.000 euro. Da un milione e sette
che avevamo, a 300.000 euro.
Sugli asili nido, qua tagliamo 950.000 euro, quando il
ragionamento fatto dal collega Follien andava nel senso di dire: le
famiglie non possono più permettersi di mandare i bambini all'asilo
nido. Allora, io voglio dire che noi assolutamente abbiamo uno
stato sociale all'avanguardia, io non voglio dire che noi siamo...
Anzi, siamo l'unica Regione che ha raggiunto lo standard di Lisbona
sugli asili nido, per cui non voglio denigrare nulla. Il vero
problema è che le famiglie non riescono a mandare i bimbi agli
asili nido: ci sono i posti, ma non riescono a mandarli perché è
troppo caro. Allora, voi non potete togliere questo! Perché
continueranno ad essere vuoti e si svuoteranno sempre di più gli
asili nido, perché la quota capitaria è altissima! Avete tagliato
600.000 euro sul postnatale, 300.000 euro sulle tate familiari.
Per quello che riguarda poi gli eventi calamitosi, colate,
detriti e la somma urgenza, che Dio ce la mandi buona e non ci
capiti mai più un evento come il 2000! Perché qua di finanza locale
spariscono 6 milioni e 94.000. È vero che avete qualche
mutuo...
(nuova interruzione di un Consigliere, fuori
microfono)
...no, no, ma lo dico... qualche mutuo, ma non è finanza locale
il mutuo. Avete fatto sparire da finanza locale le risorse, quelle
che i Sindaci potevano attingere quando avevano dei problemi!
Adesso dovranno andare su e chiedere, magari per favore,
all'Assessore, se riesce ad accendere a un mutuo.
Però io penso che i due capolavori li avete fatti sul FoSPI:
azzerato! Azzerato il FoSPI! Il FoSPI è cancellato! I Comuni che
devono fare investimenti di una certa rilevanza non avranno più
nessun tipo di risorsa; l'unica cosa di buon senso che avete avuto
è che gli rimborsate le spese di progettazione che hanno fatto. Ma
la cosa più drammatica è che avete praticamente tolto 14 milioni
sul servizio idrico. Ora, il servizio idrico: quando le ho fatto la
domanda in Commissione, Presidente, lei mi ha detto che il servizio
idrico era nato per i maxi depuratori. Adesso le rispondo...
(nuova interruzione di un Consigliere, fuori
microfono)
...no, no, ma adesso le rispondo! Il servizio idrico è nato con
una legge di 180 milioni in dieci anni, dove voi avete fatto un
mutuo destinato al servizio idrico. Adesso voi li state
cancellando. Questa legge era nata - tanto per ricordarlo, per
essere chiari, tenuto conto che adesso si parla di tariffazione, di
IMU, di TARES e storie varie - era nata perché nella legge c'è un
passaggio molto importante che dice esattamente questo: che le
risorse che vengono finanziate nel servizio idrico da risorse che
sono esterne al Comune, vale a dire Regione, Stato, fondi europei,
non rientrano in tariffa. Bene, voi siete riusciti a cancellare
questo! Se un Comune avrà quattro risorse da mettere, dovrà
gravarle sui cittadini perché entreranno in tariffa. È la verità! A
prova di smentita: è esattamente la verità. Le faccio un esempio,
tenuto conto che lei non ritiene che non sia così urgente. Voi
sapete che per gli agricoltori uno dei compiti da fare è
l'autocertificazione. Ebbene, le autocertificazioni devono
presentare l'analisi delle acque. C'è un Comune che ha un'analisi
al 28 di novembre con 0,68 di nichel, quando il limite è 0,20. Gli
agricoltori non possono nemmeno fare l'autocertificazione, perché
non hanno le analisi in regola. E questi non possono intervenire
perché, tra patto di stabilità e questa bella trovata che avete
fatto, li avete ridotti in mutande.
Concludo con l'ennesimo capolavoro, quello di mettere 64 nuove
leggi di settore in finanza locale. Per aggirare il patto di
stabilità della Regione, il pozzo senza fine è: gli Enti locali,
per cui 64 leggi nuove dentro! Ve ne leggo solo qualcuna, perché
poi ci divertiremo molto di più quando le esamineremo direttamente
in dettaglio, ma qualcuna è assolutamente interessante! Convenzione
Istituto Don Bosco di Châtillon; finanziamenti di progetti
realizzati nell'ambito dell'attività di oratorio e similare;
attività connesse allo sviluppo di funzioni di coordinamento
pedagogico; acquisto di materiale attrezzato per strutture
convenzione spese di investimento; contributo ordinario alla
Fondazione sistema Ollignan; provvidenze a favore di nefropatici
cronici trapiantati, a favore di tubercolotici, a favore di
silicotici; indennità giornaliere per il ricovero ospedaliero a
favore di artigiani, commercianti, agricoltori; sussidi a mutilati
e invalidi del lavoro; sostegno della previdenza complementare,
iniziative di natura assistenziale; spese per la gestione di
strutture di primo intervento di accoglienza per soggetti con
problemi abitativi, donne maltrattate e quant'altro; assistenza
alle famiglie di detenuti; contributi straordinari a favore di
soggetti a carico della Regione; contributi a famiglie per il
sostegno di difficoltà socioeconomiche; trasferimento a Finaosta
per l'istituzione del fondo per l'accesso al credito sociale e per
la concessione dei prestiti d'onore; spese derivanti dalla
convenzione con le imprese distributrici dell'energia elettrica,
per l'attività di elaborazione, trasmissione di dati di consumo
degli utenti; spese per la stipula di convenzioni con associazioni
non profit nel campo della Protezione civile; fondo per lo
svolgimento dell'attività relativa ad azioni di promozione sociale
per funzione commissioni di applicazione della legge regionale 16;
spese per i valdostani del servizio civile ragionale; contributi a
enti e istituti per il patrimonio di assistenza sociale. I Comuni
non possono più dare contributi. C'è anche quello all'AVIS, per non
farci mancare niente! Contributi ad associazioni ed enti per quello
che riguarda mutilati ed handicappati; contributi per la
realizzazione di iniziative diverse in materia sociosanitaria. E
poi ci sono le due chicche. Quella riferita al trasporto: l'anno
scorso mettevate ancora qualcosa di finanza regionale, quest'anno è
totalmente a carico di finanza locale per un importo di circa 19
milioni. E poi paghiamo in finanza locale la bellezza di 26 milioni
e 500.000 di invalidi civili. Sinceramente, non capisco perché
continuate a chiamarla finanza locale! Se non è aggirare o trovare
un sistema per rispettare il patto, ma non chiamatela più finanza
locale, chiamatela come volete!
Concludo con un dato. I trasferimenti senza vincolo e le leggi
di settore consolidate fanno tornare finanza locale indietro di
diciotto anni. Torniamo indietro di diciotto anni! Con quattro
manovre finanziarie abbiamo perso una generazione! È la generazione
dei disoccupati, quelli che adesso stanno cercando, i giovani...
Abbiamo perso diciotto anni! Torniamo indietro di diciotto anni!
Torniamo indietro al 1996! Queste sono le risorse effettive che
vengono trasferite.
Concludo con una premessa. Io penso e sono convinto che fare il
Sindaco non è una questione di casacca, non può e non deve essere
una questione di casacca. L'appartenenza politica, l'amicizia coi
politici, possono essere un
atout
da giocare, ma va giocata
per far capire a chi decide, a chi fa le finanziarie, che così non
si può andare avanti. Enti locali senza nessuna disponibilità in
conto investimenti, significa la morte di imprese, artigiani,
piccole manutenzioni: questa è la realtà! Gli Enti locali delle
grandi opere non sanno che farsene, salvo il Comune di Aosta che
probabilmente qualche interesse ce l'ha. Altri non sanno che
farsene. Allora, c'è la necessità di avere risorse, di ridare un
po' di risorse agli Enti locali. E lo ripeto per l'ennesima volta:
non può essere l'amicizia o l'appartenenza politica che fanno dare
un giudizio positivo su una finanziaria del genere.
Concludo. L'ha detto prima il collega Donzel, noi abbiamo
provato a mettere insieme i cocci di questa finanziaria e provare a
fare delle proposte che vadano a mitigare un po' l'impatto. Il
momento è difficile, su questo non c'è ombra di dubbio, glielo
riconosciamo, ma non vogliamo più che si continui a decidere da
soli, non vogliamo più che si continui a decidere di finanziare
sempre gli stessi e le stesse opere, le grandi opere. Dobbiamo far
ripartire i piccoli artigiani, quelli che creano quell'indotto,
quelli che fanno crescere quell'imposizione che le ho detto,
quell'imposizione che in questo momento sta morendo! L'ho già detto
una volta e lo ripeto: noi abbiamo imprese familiari sane! Sane,
con patrimoni, che stanno chiudendo perché non hanno lavoro.
Chiudono per non erodere il patrimonio. Allora, questo deve farci
pensare, che abbiamo sbagliato, o comunque chi c'è stato ha
sbagliato nel scegliere questo tipo di politica, ha sbagliato nel
non investire, nel non far crescere quella che è l'imposizione,
vale a dire il fatturato, quello che significa il lavoro per i
giovani. Noi su questo ci saremo e cercheremo di modificare nei
limiti del possibile. E penso che l'articolo 1 dei nostri
emendamenti sarà di sicuro accoglibile da parte vostra, perché
andrà nel senso di farvi rispettare gli impegni e le illusioni che
avete dato fino ad ottobre alle persone che hanno creduto in
voi.
Presidente
- Grazie. Colleghi sono le 8 e un quarto
passate. Riprendiamo i lavori alle ore 21, va bene? A dopo.
La seduta è sospesa dalle ore 20,19 alle ore 21,16.
Rini (Presidente) -
Colleghi buonasera, possiamo
riprendere i nostri lavori. C'è qualcuno che chiede la parola? Ha
chiesto la parola il collega Borrello.
Borrello (SA) -
Grazie Presidente.
Questo mio intervento è necessario anche per evidenziare come il
bilancio di previsione che stiamo affrontando, così come hanno
anticipato tanti dei colleghi che mi hanno preceduto, è
particolarmente influenzato dalle manovre dello Stato, che
intervenendo in maniera molto pesante sulla nostra autonomia, nel
nome del risanamento della finanza pubblica, chiede ai valdostani
sempre più sacrifici, in termini di limitazioni della spesa
pubblica e questo indipendentemente dalle risorse a
disposizione.
Fino a qui, è un intervento comune: la mia introduzione è molto
semplice, è un'introduzione che in maniera trasversale è stata
prodotta da tanti colleghi. Però, proprio in virtù dell'importanza
di questo atto che noi ci apprestiamo a votare e stiamo discutendo
in questo momento - ricordiamo che è l'elemento fondamentale,
l'atto politico di indirizzo gestionale principale all'interno di
un'amministrazione regionale - mi sono posto il problema, il
quesito se ero preparato per poter affrontare questo tipo di
ragionamento in maniera molto umile e ho cercato di capire, prima
di intervenire, come funzionavano le dinamiche all'interno di
un'assise pubblica come quella che noi abbiamo l'onore di
rappresentare per tutti i cittadini valdostani. E allora che cosa
ho fatto? Ovviamente, da una parte ho preso visione del bilancio,
lo abbiamo preparato insieme con il Governo regionale, che ha
prodotto uno sforzo notevole. Parallelamente, però, io mi sono
posto una domanda che è la seguente: questi numeri che analizzati
singolarmente non hanno nessun significato, soprattutto per uno
come me che è un neofita, che non aveva l'esperienza pregressa. Un
valore, qualsiasi esso sia, per me non ha nessun significato. Ho
cercato di fare un'analisi degli anni precedenti dal punto di vista
numerico - molto semplicemente, perché i dossier sono talmente
elevati, talmente corposi, che sarebbe troppo impegnativo andare a
produrre un'analisi dettagliata - ho cercato di capire quello che è
l'aspetto più di dettaglio, per capire l'evoluzione finanziaria
dell'amministrazione regionale, anche perché non ne ho e non ne
avevo percezione. Parallelamente, ho anche dato un'occhiata - molto
veloce, ripeto, perché è tutto molto corposo - anche ai resoconti e
ai verbali delle sedute precedenti, e l'analisi si è soffermata
soprattutto nel periodo che va dal 2010 a oggi. Una cosa ho capito:
dal 2010 a oggi c'è stato un denominatore comune, che è stato il
continuo taglio delle risorse a disposizione. Questo è necessario
per capire il valore della cifra, di un numero. Detto questo, ho
anche analizzato quello che è stato il dibattito all'interno
dell'assemblea e, ovviamente, ho preso atto del fatto che c'è una
giustificata contrapposizione delle parti: c'è una maggioranza che
propone un bilancio e lo difende, dall'altra parte, ripeto, in
maniera giustificata e coerente con la propria posizione di
opposizione, c'è una minoranza che produce delle osservazioni.
Ho cercato di fare un'analisi prettamente personale di quello
che è l'attuale bilancio, e lo faccio con molta semplicità, senza
toni trionfalistici e senza toni remissivi. Faccio un'analisi, una
fotografia di quello che è lo stato attuale. Lo stato attuale è il
seguente, secondo noi: è un bilancio in linea con l'analisi della
crisi economica che sta investendo l'Italia, l'Europa e la Valle
d'Aosta. È un bilancio concreto, è un bilancio che, per quanto
espresso precedentemente, non può essere condiviso a 360 gradi, ma
è un bilancio che è in linea con il nostro programma di Governo. Si
poteva fare meglio: forse, può darsi. Si poteva fare peggio: forse,
può darsi. Ma questo è quello che noi produciamo, in linea con le
nostre visioni.
Ho voluto, in maniera forse anche un po' provocatoria, fare
un'analisi rispetto al 2010, perché quando io leggo dei numeri e
leggo il valore sul quale si attesta il bilancio previsionale, per
quanto riguarda l'anno 2014, di 1 miliardo e 77 milioni di euro, di
per sé è un valore che deve essere interpretato. E come ho cercato
di interpretarlo? Andando a fare un'analisi sul pregresso. Si passa
nel 2010 da 1 miliardo e 638 milioni di euro, a scalare, a scalare,
a scalare, fino ad arrivare all'attuale cifra. Su questo ci sono i
resoconti che lo testimoniano: se nel 2010 c'era un momento di
crisi, a maggior ragione lo era nel 2011, a maggior ragione lo era
nel 2012, a maggior ragione lo era nel 2013 e di conseguenza,
adesso, noi stiamo affrontando un momento veramente difficile.
Perché, se lo era nel 2010, a oggi con ulteriori tagli, ulteriori
imposizioni che ci arrivano dal governo centrale, ovviamente
l'analisi deve essere fatta con molta coerenza, dicendo che non ci
possiamo aspettare da un bilancio dei segni "più", perché sennò la
matematica è un'opinione. Se abbiamo dei continui tagli, l'attuale
bilancio non può prevedere delle risorse supplementari. Deve essere
un bilancio che ovviamente deve prendere in considerazione tutta
una serie di tagli, ma che devono essere fatti, previa un'analisi,
per andare a definire quello che è il minor impatto negativo che
potrebbero avere questi tagli sulla popolazione valdostana.
Questo era necessario, perché ho sentito tanti interventi di
carattere generale, che io non riprenderò, perché ovviamente sulla
politica generale europea avete già ben espresso voi, ma
parallelamente ho sentito delle valutazioni numeriche. Io, nel mio
piccolo, ho cercato di produrre quello che è un minimo di analisi,
che ben conoscete, ma sicuramente noi non possiamo nasconderci
dietro a un dito e non dire che questo bilancio taglia.
Effettivamente taglia, ma è la matematica! Si passa da 1 miliardo e
263 milioni di euro del 2013, a 1 miliardo e 77: c'è effettivamente
un calo delle risorse, quindi ovviamente ci saranno degli elementi
in deficit, per quanto riguarda la riproposizione di tutti quelli
che sono i capitoli di spesa che sono previsti.
Ho voluto iniziare con questa mia introduzione che, sono sicuro
lo avete notato, è comune un po' a tutti gli interventi e mi sono
reso conto che - questo è un dato importante - siamo tutti
consapevoli del fatto che è un periodo difficile. Ho voluto
approfondire, per andare a capire effettivamente all'interno di
questa cifra che ho enunciato, quelle che sono le possibilità reali
di spesa. L'avete anticipato: più o meno l'84 percento è spesa
corrente e più o meno il 15 percento è la spesa per gli
investimenti. Di conseguenza il margine di manovra è sicuramente
ridotto, in merito a questi tipi di possibilità di scelta, di
produrre una finanziaria che possa andare a dare delle risposte a
360 gradi al popolo valdostano. Però, alcune azioni di carattere
politico sono state prodotte. Ovviamente, ripeto, questa è la
nostra posizione e non pretendiamo che voi la possiate sposare in
toto, però cerchiamo, nel limite del possibile, di difenderla.
Fondamentalmente, per quanto riguarda la spesa d'investimento,
questo 15 percento - e qui che c'è l'azione politica - è stato
rimpinguato, permettetemi questo termine, da tutta una serie di
elementi supplementari che potrebbero essere propedeutici a cercare
di risollevare e dare nuovo volano all'economia regionale. Parlo
per quanto riguarda il discorso dei soldi che verranno utilizzati
dal riparto dei proventi delle partecipate, parlo dei fondi europei
che dovranno essere assegnati e che non sono stati contestualizzati
all'interno del bilancio e parlo, per esempio, dei 42 milioni dei
rimborsi dei mutui, che verranno poi utilizzati, in maniera che poi
successivamente vi andrò a specificare, per quanto riguarda tutta
una serie di azioni pratiche sul territorio valdostano.
Risulta evidente che dai dati sopracitati ci siano delle
difficoltà per quanto attiene alla spesa di investimento, spesa su
cui inevitabilmente incide in maniera significativa la riduzione
delle risorse disponibili, a seguito delle manovre approvate dallo
Stato. Su questo tema vorrei aprire una parentesi molto breve. Noi
non siamo - con noi intendo la maggioranza, in maniera trasversale
- non siamo critici nei confronti del Governo Letta, del Governo
Monti. Siamo critici in generale sul Governo centralista, che in
questo momento sta creando una reale difficoltà all'economia
valdostana. Quindi non è una presa di posizione nei confronti
dell'attuale interlocutore nazionale. È che i dati sono abbastanza
evidenti e ripeto - l'ho letto anche nei resoconti - anche altri
colleghi l'avevano detto in tempi diversi. È chiaro, è netto che
tutta una serie di decreti, il decreto salva Italia, il patto di
stabilità e la
spending review
, hanno prodotto dei danni
reali a questa economia valdostana. E noi siamo qui a cercare di
gestire questo momento difficile, cercando di produrre un bilancio,
che non è un bilancio dei sogni, ma un bilancio coerente che cerca
di andare incontro a delle esigenze, che ovviamente produrrà anche
delle situazioni di difficoltà, che cercheremo in tutti i modi di
rendere il meno impattante dal punto di vista negativo, anche con
un monitoraggio continuo rispetto all'evoluzione economica del
contesto di crisi che stiamo vivendo.
Sapete meglio di me che a volte bisogna produrre delle scelte
anche impopolari, però, in questo momento, un'analisi che è stata
fatta da questa maggioranza e dal Governo in particolare, è la non
volontà di andare a predisporre un bilancio, facendolo quadrare con
quelle che sono le risorse ricavate da manovre su aliquote dei
tributi regionali e provinciali. Questo è un dato importante e, in
poche parole, non abbiamo aumentato le tasse. Avrebbe prodotto un
introito che sarebbe stato sicuramente utile, ma in questo momento
particolare di crisi, non abbiamo ritenuto opportuno andare a
incidere ancora rispetto a quelle che sono le problematiche per
quanto riguarda le imposte ai nostri cittadini valdostani.
Altri tipi di ragionamento si possono fare. Io, ovviamente, come
avete capito, non ho preparato un discorso continuativo, ma vado a
leggere quelli che sono i dati. Una situazione che bisogna
sicuramente prendere in considerazione, quando si va a fare
l'analisi della distribuzione della spesa corrente all'interno di
questo bilancio. Ho sentito tanti valori: meno 5 milioni, meno 3
milioni, meno 2 milioni. Tutto vero: sono dati reali, sono dati
scritti all'interno del bilancio. Bisogna andare a capire come sono
tutelate anche in percentuale quelle che sono le risorse che
abbiamo cercato di produrre all'interno del bilancio. Per esempio,
ho sentito alcune valutazioni in merito alla sanità e alle
politiche sociali. La sanità occupa una percentuale rilevante
all'interno di questo bilancio, che è del 28,06 percento, quindi è
vero che c'è stato un taglio, è vero che è un taglio che è stato
quantificato in 20 milioni di euro, ma è altrettanto vero che le
risorse in impegno, che questa maggioranza pone in essere
all'interno della sanità, è un impegno importante. Ed è qui la
sfida, la sfida che noi rimettiamo nelle mani del nostro Governo,
che è quella di riuscire a garantire la qualità di servizi, avendo
un importo economico minore. Però, permettetemi colleghi, molte
volte ho sentito, sia in quest'aula, sia dalle organizzazioni
sindacali, la necessità di andare a intervenire sugli sprechi che
vengono prodotti. Quindi, il discorso è: all'interno di una
percentuale così elevata di finanze prodotte all'interno delle
politiche della sanità, noi riteniamo che è vero che ci sono stati
dei tagli, ma è altrettanto vero che c'è una forte attenzione
rispetto a questi tipi di tematiche.
Parallelamente, anche per quanto riguarda le politiche sociali,
anche qui, qual è la percentuale che viene iscritta all'interno del
bilancio a questa voce? È dell'8,5 percento. Vuol dire che, andando
a fare un'analisi rispetto a tutte le altre voci, è un qualcosa di
consistente. Vuol dire che c'è la volontà in questo bilancio,
seppure in un contesto generale di segno negativo, perché questo è
il dato di partenza, di andare incontro a quelle che sono delle
problematiche reali. Dico questo perché abbiamo parlato tutti, a
vario titolo, delle misure anti crisi. Condivido che le misure
anti-crisi non bastano, ma le misure anti crisi aiutano, aiutano
tutte quelle persone che non riescono ad arrivare a fine mese. È di
attualità la polemica sull'erogazione dei contributi: questo è un
dato importante che evidenzia come i cittadini valdostani prestino
attenzione a questi tipi di contributi ed è per questo che noi li
manteniamo, perché abbiamo percepito la sensibilità rispetto a
questi tipi di misure.
Cerco di riassumere, perché c'è anche un po' di confusione e su
questo concordo, a vario titolo, nomi diversi e quant'altro: forse
bisognerebbe fare un ragionamento per cercare di trovare un nome o
un'unica soluzione che possa andare in quella direzione. Però,
fondamentalmente, al di là di questo tipo di ragionamento, c'è una
volontà chiara di andare a produrre questi aiuti a delle persone
che ne hanno bisogno, seppur con una rimodulazione. Riassumo la
tabella: la sospensione della semestralità dei mutui regionali,
senza aggravi di interessi, verrà garantita? Sì. I fondi di
rotazione sulla prima casa verranno garantiti? Sì. Gli sconti
sull'energia elettrica del 30 percento? Sì. Il bonus riscaldamento?
Sì. La riduzione dell'IRAP? Verrà garantita. I fondi di rotazione
regionali a supporto delle imprese? Sì.
Il segnale politico qual è? Che in un momento di crisi come
quello che stiamo vivendo, seppure siamo consapevoli che non
bastano, vogliamo garantire ancora queste misure anti-crisi. Per
noi è un elemento importante, un segnale che vogliamo dare al
popolo valdostano.
Oltre a questo, non di seconda importanza è sicuramente la
garanzia degli interventi per quanto riguarda l'accesso al credito
sociale, al contributo alla locazione e al sostegno all'emergenza
abitativa, perché riteniamo, ma l'abbiamo già detto nel nostro
discorso di insediamento in questa assemblea, che in un contesto di
crisi ci siano delle certezze che devono essere garantite: da una
parte è il diritto alla casa e dall'altra è il diritto al lavoro,
così come si recita nella Costituzione. Con queste politiche
cerchiamo di andare incontro, non sarà la risoluzione di tutti i
problemi, ma ci stiamo provando. In un contesto, ripeto, di
riduzione generale delle disponibilità finanziarie, stiamo provando
a dare del sollievo ai cittadini valdostani.
Ho parlato della sanità, abbiamo parlato delle finanza locale,
il collega Gerandin ha fatto un'analisi dettagliata e, tra
virgolette, su molti temi io penso ci sarà anche la possibilità con
le repliche della Giunta di entrare nel dettaglio degli aspetti
numerici. Ma fondamentalmente voglio fare ancora un passaggio per
quanto riguarda gli aspetti sulla sanità e sulle politiche sociali.
Gli interventi a sostegno delle politiche sociali delle famiglie e
degli anziani ammontano a circa 79 milioni di euro, tra questi i
più significativi sono quelli a sostegno degli anziani, con quasi
30 milioni di euro e quelli per i trattamenti per l'invalidità
civile, che sono quasi 27 milioni di euro. Do questi dati, perché
precedentemente si è parlato di meno 2 milioni, meno 3 milioni,
meno 1 milione e due, meno 1 milione e sette, però è anche giusto,
parallelamente, dare il quadro generale di quello che è l'impegno
che questa amministrazione vuole dare, all'interno dei capitoli,
per quanto riguarda questo tipo di ragionamento. Si è parlato di un
taglio di 20 milioni di euro per quanto riguarda la sanità,
l'ammontare totale è di 281 milioni di euro di soldi messi a
disposizione di questo settore.
Mi viene difficile continuare con analisi numeriche in senso
stretto, non è il mio mestiere, non è il mio lavoro, ma alcuni
aspetti vorrei ancora sottolinearli, e qua veramente lo dico
proprio con sentimento: seppur in un contesto di minore risorse
finanziarie, ho visto la volontà, all'interno di questo bilancio,
di andare a tutelare quelle che sono le fasce deboli, con
particolare riferimento alla disabilità. Era stata una delle
richieste che avevamo prodotto in maniera chiara e netta durante le
riunioni e fondamentalmente questo è stato mantenuto, seppur con un
minimo di tagli, ma questo rientra nel contesto generale del
momento che stiamo vivendo. Siamo soddisfatti del fatto che, per
quanto riguarda il contesto della disabilità di queste persone che
realmente vivono il disagio sociale, ci sia un impegno da parte di
questo Governo, di questa maggioranza, all'interno di questo
documento programmatico importante.
Ho voluto, in maniera molto veloce e sbrigativa, cercare di
portare alla vostra attenzione quella che è la posizione della
maggioranza, che ha ascoltato i vostri interventi e che ascolterà
anche le vostre proposte, perché riteniamo che sia necessario, nel
rispetto dei ruoli, dare la possibilità ad ognuno di noi di
esprimersi. Quindi, così come avete fatto voi in questo momento
ascoltando con attenzione la mia relazione, che ha prodotto una
difesa di questo bilancio, una difesa di un bilancio che è un
bilancio reale, un bilancio con i piedi per terra, che prende in
considerazione quelle che sono le problematiche economiche che
stiamo vivendo, che parallelamente, però, si assume la
responsabilità di portare all'attenzione del Consiglio un documento
che è necessario per il proseguo dell'attività economica,
amministrativa e politica della nostra regione. Vi ringrazio.
Président -
Merci. La parole au collègue Chatrian.
Chatrian (ALPE)
- Grazie Presidente.
Penso che questo sia il momento più importante di un Consiglio
regionale e ancora di più all'inizio di una legislatura, quindi
questa finanziaria, questo bilancio triennale traccerà il
2014-2016. Ho ascoltato attentamente nel pomeriggio i vari
interventi dei colleghi sia di minoranza che di maggioranza e i tre
interventi fatti in aula ieri sera. Vorrei fare un ringraziamento
ai dirigenti e funzionari del Consiglio e della Regione per la
disponibilità che ci hanno offerto per redigere la nostra, io la
chiamerei, contro proposta, perché mettere insieme una contro
proposta - non solo analizzare, ma mettere insieme - vuole dire
studiare, lavorare, informarsi, scendere nel dettaglio per poi
proporre, per noi, un'alternativa. Un'alternativa scritta a più
mani, scritta a seguito di tantissime riunioni, a seguito di
confronto, di dibattito, di dibattito anche serrato, forte perché,
all'interno della nostra contro-proposta, ci sono scelte, io dico,
impattanti e scelte coraggiose. A cinque mesi dal debutto della
quattordicesima legislatura, vorrei fare qualche riflessione di
fronte a tutti voi sul ruolo che, a mio avviso, dovrebbe avere
questo Consiglio e che alle condizioni attuali non ha nel
determinare il destino prossimo della Valle d'Aosta, nell'incidere
sulle scelte che peseranno in negativo o in positivo sulle
prospettive di più lungo respiro dell'intera regione, quindi
istituzioni, classi produttive, imprenditori, giovani, lavoratori,
disoccupati, amministratori e amministrati.
Una riflessione sui tre interventi di ieri che ho ascoltato,
devo dire, molto attentamente. Ieri il relatore ha prodotto una
relazione corposa, il Presidente Rollandin ha presentato questa
finanziaria in quattro e quattr'otto, quattordici o quindici minuti
per elencarci e informarci su come è stato costruito l'impianto e
quali sono le sue priorità. Poi l'Assessore Baccega ci ha
illustrato anche nel dettaglio tutta una serie di informazioni,
tutta una serie di riflessioni su come è stato costruito questo
nuovo impianto, questa nostra finanziaria, questa finanziaria. Noi
oggi, questa sera, domani e dopodomani andremo a scrivere, nero su
bianco, il nuovo impianto legislativo e soprattutto dove andremo ad
allocare le relative risorse. Tre interventi che mi sembravano non
parlassero la stessa lingua. Il Presidente Rollandin che, come
dicevo prima, in quatto e quattr'otto, ci ha illustrato questo
impianto, mettendo a punto quattro fasi, ordini di grandezza. Il
primo, forse il più importante: "La philosophie de base sur
laquelle on a bâti le budget régional répond à d'exigences qui sont
en ligne avec les années précédentes". Quindi, prima impostazione:
l'impianto è simile al vecchio impianto 2013. Ci sono delle novità:
prima novità è la riparametrazione, la revisione delle cosiddette
grandi opere, novità evidenziata ieri sera; seconda grossa novità,
si è provveduto all'utilizzo di riserve delle società partecipate e
in particolare della CVA, eseguendo un prelievo triennale di cento
milioni di euro; terza novità - per noi, non è una novità - sono
stati ridotti alcuni fondi legati ai Comuni, ma preciso che per il
2014 manteniamo la stessa misura dei fondi IRPEF, perché collegati
al gettito 2011 (stiamo parlando di finanza locale).
Non vorrei aprire il dibattito sulla finanza locale, che il
collega Gerandin ha ben esplicitato. Io dico che la chiusura del
cerchio è iniziata dal 2009, lo smantellamento parte da lontano, la
filosofia dal punto di vista politico parte più da lontano, e con
questa finanziaria si chiude il cerchio dell'autonomia locale, si
chiude il cerchio dell'autonoma locale dei nostri Comuni.
Assessore Baccega, mi sono riletto ulteriormente le sue due
corpose relazioni che ci ha voluto gentilmente donare ieri nel suo
intervento. L'Assessore ci rende edotti dicendoci che: "Credo che
si possa tranquillamente affermare che questo è un bilancio nuovo,
che mette in campo altre energie - probabilmente si riferiva alle
energie che il Presidente Rollandin ci ha ben illustrato - che
modifica lo stile di fare amministrazione". Che modifica lo stile
di fare amministrazione: non ho riscontrato queste modifiche, se
devo dire la verità, ma queste parole invece sono molto forti.
Cambiano i metodi e il sistema: ecco, sul metodo e il sistema non
siamo d'accordo, non possiamo essere d'accordo. Questo Consiglio il
26 settembre aveva preso posizione, Presidente Rollandin, dicendo
al suo governo: andiamo in commissione e condividiamo le linee di
indirizzo. Condividiamo, confrontiamoci dato che la situazione è
molto grave, confrontiamoci e insieme decidiamo le grandi scelte
per il domani. L'Assessore Baccega ci dice che cambiano i metodi e
il sistema, che individua le priorità e vuole cambiare il concetto
di contributo a fondo perso. Su questo, scusatemi, ma farò qualche
riflessione più tardi.
Ieri mi sono letto attentamente pagina 12 della relazione
dell'Assessore Baccega, non per essere noioso ed neanche per essere
pedante, ma se le parole hanno un loro significato, un loro peso
sulle società partecipate dalla Regione c'è un passaggio forte:
"con il disegno di legge finanziaria si amplia il ruolo delle
società partecipate", si amplia il ruolo. Le sorvegliate speciali
di questo Consiglio che noi non sorvegliamo, perché non abbiamo
nessun potere per sorvegliare nessuna delle nostre società
partecipate, controllate, dirette e indirette, "nel sostegno dello
sviluppo economico regionale. Tra queste, alcune società come la
Finaosta e la Vda Structure hanno già nella loro natura statutaria
la finalità di sostenere lo sviluppo economico. Con questo
intervento cercherò pertanto di meglio definire il ruolo delle
società partecipate dalla Regione". Nella finanziaria non c'è
nessun nuovo ruolo sulle società partecipate, non c'è nessun nuovo
controllo per quanto riguarda questo Consiglio sulle società
partecipate, non c'è nessuna nuova impostazione sugli indirizzi
delle società partecipate o controllate direttamente e
indirettamente. Nonostante tutto questo, sempre nella sua relazione
scritto nero su bianco, si cita: "gli interventi tramite le società
partecipate sono così riassumibili". In maniera pesante, ce lo
ricordava il Presidente Rollandin ieri sera: interventi sui fondi
di rotazione, che vanno a ricadere a monte sugli utili del
comparto, soprattutto il Gruppo Energia; gli interventi tramite
l'utilizzo di fondi di gestione speciale presso la Finaosta - sono
tanti gli articoli, poi l'articolo andrà ad allocare le risorse -;
interventi di investimento a valere sul mutuo già autorizzato e poi
trasferimento del patrimonio immobiliare regionale destinato ad
attività di trasformazione e commercializzazione dei prodotti
agricoli. Aspettiamo ancora su questo quarto punto che, se non
l'Assessore delegato Testolin, quanto meno il Presidente della
Regione, ci illumini sul proseguo, sul percorso che è stato
definito da questo Governo per andare a conferire e dare delle
risposte al comparto caseario ed al comparto vitivinicolo.
Sulle società partecipate sempre l'Assessore Baccega: "gli
interventi per tramite delle società partecipate devono essere
modellati, tenendo conto della natura statuaria delle stesse. Dico
questo perché con le società partecipate - società al cento
percento nostre, del modello Valle d'Aosta - non si può fare
proprio tutto. Per questo motivo, non è stato possibile trasferire
tout court
l'onere dei contributi a fondo perduto a carico
delle partecipate. Si è reso necessario modificare la forma di
intervento da contributo a mutuo, dato che non possiamo prelevare
su queste società, si è reso necessario modificare la forma di
intervento da contributo a mutuo". Vado alle conclusioni, dove
indubbiamente ci sono i punti di forza e per non distogliere
l'attenzione vorrei soffermarmi esclusivamente sulle società
partecipate: "la grande novità di questo bilancio riguarda il
coinvolgimento importante delle società partecipate". Il Presidente
Rollandin ci dice nella sua illustrazione: "creiamo le condizioni
per prelevare, drenare 100 milioni di euro sulle partecipate".
L'Assessore Baccega, nella sua relazione, ci dice: "la novità di
questo bilancio riguarda il coinvolgimento importante delle società
partecipate dalla Regione, a sostegno dell'economia regionale". Da
una parte questo era necessario, perché a questo servono i
gioielli: noi non abbiamo controllo, non c'è trasparenza, non
possiamo dare i nostri indirizzi, ma sono i nostri gioielli! E ci
dice sempre l'Assessore: "Mi sento anche di dire che se facciamo
fronte a delle esigenze con i fondi delle partecipate, questi fondi
non potranno essere disponibili in una prospettiva di lungo
termine". Come dire, attenzione: chiudiamo comunque il recinto,
perché il gioco non potrà essere eterno.
Terza riflessione. Il relatore di questa finanziaria, che ho
ascoltato attentamente, ci mette sul tavolo delle riflessioni
interessanti, ma che vanno quanto meno in una strada, se non
alternativa, non sicuramente parallela ed occorre cambiare visione,
cambiare marcia, metodi. Metodi! Il 26 settembre questo Consiglio
aveva approvato una mozione all'unanimità dicendo 'condividiamo il
percorso, condividiamo, confrontiamoci', noi eravamo pronti. La
ringraziamo a nome di tutta la minoranza, perché come II
Commissione dico che abbiamo fatto un buon lavoro, quanto meno
qualche informazione ci è arrivata, non tutto, ma qualche
informazione ci è arrivata. E faccio ancora questo passaggio che a
mio avviso è importante. Sempre il relatore La Torre ci dà uno
spunto condivisibile penso da tutto questo Consiglio, se non da
tutto quanto meno dai colleghi consiglieri: "un ruolo importante lo
giocheranno sicuramente le società partecipate della Regione.
Queste società se utilizzate bene - se utilizzate bene! - potranno
essere..." e poi, non vorrei tediarvi. Comunque lo spunto è: questi
gioielli facciamoli funzionare bene, ridiamo un po' di centralità a
questo Consiglio, decidiamo insieme dove vogliamo portarle,
controlliamole e poi se ci saranno degli utili andremo ad
utilizzare questi utili.
Tre interventi che a mio avviso sono andati in direzioni
completamente opposte. Scusatemi per la parentesi che ho aperto, ma
ieri il Governo regionale ha presentato questa finanziaria ed è
giusto che le forze di minoranza non solo ascoltino, ma debbano a
questo punto anche interpretare qual è l'evoluzione all'interno di
una maggioranza, soprattutto a seguito di tre interventi, a mio
avviso, diversi.
In questi cinque mesi, in questa aula, grazie ai tanti temi
sollevati da questa minoranza, soprattutto attraverso mozioni
condivise, abbiamo avuto modo di dibattere tantissimi argomenti, di
sviscerare problematiche e di proporre soluzioni per tutta una
serie di criticità nei più vari settori, senza riuscire - e me ne
rammarico - a scalfire quel muro di gomma che come maggioranza
avete eretto per cercare di apparire comunque coesi. Qualche
esempio: Commissione speciale per la Casa da gioco, Commissione
d'inchiesta per il Gruppo Energia, sulla zootecnia, sui trasporti,
sulla trasparenza, sui compensi dei
manager
, sui premi, sui
contributi non erogati, sull'energia, sui rifiuti, sulle nomine,
sulle procedure. Le questioni che abbiamo sollevato non sono banali
sciocchezze, a nostro avviso, inventate da questa minoranza, ma
riguardano la vita dei valdostani, incidono in modo diretto sul
benessere, la qualità della vita, ma soprattutto sul tessuto
sociale che tiene insieme la nostra comunità, un tema che alcuni
tra voi hanno, almeno a parole, tanto a cuore.
Sui fattori che incidono sulla nostra economia e, di
conseguenza, anche sul lavoro dei nostri giovani, come i costi
dell'energia, l'efficienza dei trasporti, ci sarebbe da aprire una
parentesi che è già stata fatta, ma le risposte sono state
pressoché nulle. Sul sistema degli aiuti alle imprese, che pure
merita una riflessione per modificarlo: quasi imbarazzante!
Sull'agricoltura, così tanto sostenuta in passato e di colpo
abbandonata a sé stessa: poche, confuse le indicazioni di questo
Governo. E ovviamente una via d'uscita forse praticabile: ci è
arrivato all'ultimo momento un emendamento sull'articolo 11 che va
a modificare l'impianto. Ci saranno ancora aiuti: un emendamento né
spiegato, né illustrato, nessuna contezza, nessun ragionamento. E
intanto il nostro prodotto di punta, che giustifica l'esistenza
stessa di molte aziende zootecniche, resta in magazzino a perdere
peso e valore, mentre ogni giorno nuove giovani forme arrivano a
far loro compagnia.
Sulla dissoluzione del patrimonio finanziario che consentiva di
sorreggere il sistema, l'argomento più usato è quello trito e
ritrito della cattiveria dello Stato centrale - è stato detto
praticamente da tutti - mentre altre Regioni contenevano questa
débâcle
, perché poi dobbiamo fare qualche raffronto, qualche
confronto con chi è stato più bravo di noi. Forse, ogni tanto,
basterebbe, se non copiare, capire le dinamiche, capire come loro
hanno creato le condizioni, capire come loro hanno potuto rendere
fertile un terreno; in questo momento, da noi, questo terreno non è
fertile.
Apro una parentesi, a mio avviso vergognosa, sui contributi,
sugli aiuti, sulla vergognosa concessione di contributi senza le
necessarie garanzie di copertura, che costringono oggi centinaia di
imprese a sacrifici insostenibili. Un contratto stipulato con i
nostri cittadini che la Regione rischia seriamente di non onorare,
con danni incalcolabili. Nessuna assunzione di responsabilità è la
parola d'ordine. Peggio ancora: è minimizzare. Su tutto domina
sovente il silenzio colpevole sul funzionamento della macchina
amministrativa, sul risultato e sui movimenti di denaro delle
società partecipate, sulla trasparenza inesistente, sui progetti
faraonici, sulle spese folli nella Casa da gioco, sui compensi dei
manager
incaricati senza procedure di trasparenza, mentre i
Comuni devono fare i bandi anche per acquistare il picco e la pala.
Per non parlare di rifiuti e della evidente volontà di questo
Governo di perdere tempo, traccheggiare, sperare che i valdostani
si dimentichino di avere bocciato quel progetto un anno fa. Altri
meglio di me hanno argomentato tale situazione.
Queste sono alcune delle non risposte che avete dato alle
questioni sul tappeto che noi non abbiamo fatto altro che
sollevare. E mentre il nostro sistema di autonomia sta mostrando
tutte queste crepe, anche gestionali, trovate ancora i numeri, la
forza per difendere quasi l'indifendibile. Sostenete con il vostro
voto che sembra coeso un Governo che si porta addosso gran parte
della responsabilità di questa situazione. Non sono in grado di
rispondere se la vostra debolezza può essere forse anche la vostra
forza, non lo so, ma so per certo che come succedeva nella
precedente legislatura, forse in maniera anche più accentuata, per
effetto del venir meno delle risorse, non è in quest'aula che si
prendano le grandi decisioni che contano per la nostra regione. La
regia, quella puntuale, quella vera, quella che decide gli attori,
quella che decide i ruoli, i compensi, la sceneggiatura e la
collocazione del set, continuano ad operare - purtroppo io dico,
purtroppo! - fuori da questo Consiglio, di fatto esautorato da
queste scelte che possono fare la differenza per quello che io lo
chiamo il sistema Valle d'Aosta e per i valdostani. Il film, o
meglio la commedia, si è sempre, fino a poche settimane or sono,
consumato apparentemente nell'indifferenza di troppi consiglieri
che così facendo rinunciano di fatto ad esercitare il loro mandato.
Ripeto, rispetto a poche settimane fa. Intanto le scelte che
contano vengono assunte altrove e il Consiglio approva a colpi di
maggioranza - peraltro risicatissima, la geografia è mutata, è
cambiata - quel poco che viene sottoposto, senza che i suoi
componenti si pongano grandi domande o casi di coscienza.
Invece noi della minoranza, qualche caso di coscienza ce lo
siamo posti. Ve lo diciamo in maniera diretta, forse anche ingenua.
Ci siamo anche presi parecchi grattacapi, in queste settimane, in
questo mese e mezzo, nel tentare di mettere insieme i pezzi di un
puzzle
, che è stato costruito proprio per confondere le
acque, coprire opacità e mancanze, complicare la vita a chi non si
accontenta di subire le decisioni altrui, ma vuole capire - solo
capire! - e valutare se ci sono i margini per fare meglio, se tutto
quanto viene fatto è legittimo, se ci sono abusi o discriminazioni
e se ci sono protettorati intoccabili. Come dicevamo prima,
l'abbiamo definita operazione verità e sta già dando i primi
risultati. È un'operazione che definirei quasi di archeologia,
stiamo pian piano togliendo la polvere, non quella del tempo, ma
quella messa ad arte per coprire il "peccatuccio", da quelli che
potremmo definire con eleganza percorsi originali oppure scelte
incongrue. Se invece vogliamo utilizzare termini meno eleganti, con
meno eleganza potremmo invece parlare di bugie, di omissioni, di
leggerezze, di scaltrezze, ma anche, purtroppo per tutti noi, di
mediocrità o manifesta incapacità.
L'operazione trasparenza la stiamo portando avanti in
quell'enorme blocco motore che è costituito dalle società a
partecipazione regionale, dirette, indirette, controllate e
collegate. Vi annoierò cari colleghi, però riteniamo e ritengo che
è il vero grande giocattolo rimasto, alimentato con soldi pubblici
e gestito come fosse però una proprietà privata, dove scelte di
ogni genere, dagli incarichi alle forniture, dalle assunzioni alle
promozioni, ai
benefit
dei dipendenti, sono assunte col
criterio "molto" democratico della discrezionalità; e rimane da
chiarire chi è che esercita questo potere in prima persona e chi è
che esercita il potere di scegliere a sua discrezione. Ma questa
probabilmente in questo momento è un'altra storia. Così come è da
chiarire se c'è una mente pensante che detta la
mission
a
ogni singola società o se la loro gestione è delegata semplicemente
ai nominati dei Consigli di amministrazione, che a loro volta
lasciano che le cose siano mandate avanti dai dirigenti, purché,
quando serve, ci sia la possibilità di fare qualche assunzione
guidata, accompagnata, ben segnalata, di affidare qualche
bell'incarico al professionista amico, parente o quasi amico, di
prendere in affitto locali da quel determinato proprietario o un
capannone da quella certa impresa e naturalmente l'importante è
dare del lavoro alle solite imprese amiche che sapranno essere
grate nelle occasioni che contano. Lascio il dubbio. Tutto questo
va avanti da anni, tutto questo è tenuto sotto traccia grazie a
complicità, omissioni, interessi diretti o indiretti, per non
parlare di intimidazioni. Purtroppo le informazioni non circolano o
circolano per pochi: chi decide cosa e con quali obiettivi non è
dato sapere, quante risorse sono assorbite o impegnate per
garantire lo
status quo
e quanto realmente ne guadagna la
nostra economia è un altro mistero, nebbia totale.
Quanti sono però gli esclusi da questo sistema ve lo siete mai
chiesto? Noi invece un'idea ce la siamo veramente fatta in questo
periodo: altro che rispetto delle pari opportunità, altro che
trasparenza. In questi cinque mesi di legislatura più volte abbiamo
affrontato questo argomento con la sensazione che della questione
non importasse niente a nessuno della maggioranza. Finalmente, nel
Consiglio del 14 novembre è apparso un interessamento, un farsi
carico del tema, anche da parte di chi in questo momento in
quest'aula ha un ruolo di maggioranza. Forse è un inizio, uno
spiraglio e daremo tutto il nostro contributo per aprire queste
porte e creare finalmente una ipotetica, e spero non ipotetica,
casa di vetro per quanto riguarda queste società.
Queste premesse le ho dovute fare per vari motivi. Primo, perché
se avessimo avuto la possibilità di affrontare assieme, nel
rispetto dei ruoli, la valorizzazione di tali società attraverso un
ripensamento della loro missione e parallelamente la definizione di
regole base dalle quali nessuna di società si potesse sentire
esclusa, anche a tutela della Regione, dell'immagine della Valle
d'Aosta e degli interessi di tutti i valdostani, il dibattito di
oggi sarebbe più ricco, sarebbe più completo e soprattutto sarebbe
più organico. In ogni famiglia, al momento di fare il bilancio
della propria attività, vengono messe sul tappeto tutti gli
elementi per poter capire, per decidere, per modificare se
necessario la propria vita; in tutte le famiglie, probabilmente,
meno che nella Regione Autonoma Valle d'Aosta! Qui ci si permette
il lusso di tenere fuori dal bilancio, fuori dalle informazioni
base, fuori dalla discussione, dunque dalla discussione in
famiglia, le attività più onerose. Le società partecipate sono
terra di nessuno o forse solo di qualcuno. Lei Presidente e il suo
Governo con la complicità, non so se consapevole, di tutta o di
parte di questa maggioranza, tenete fuori dal tavolo di discussione
delle attività essenziali, determinanti per il nostro sistema, che
dovremmo conoscere a fondo per gestirla in forma condivisa e,
comunque, per confrontarci. Turbine cinesi, centrali e investimenti
all'estero, valzer di trasferimenti di valute, criteri di nomine
sono cosa vostra, o meglio, forse, cosa sua. Perché far sapere ai
valdostani che vivono così così - così così! - come gestite i loro
soldi, il loro patrimonio? Non è forse il patrimonio pubblico che
alimenta questo volume di affari? Non è un soggetto pubblico a
dettare le strategie di attività industriale? Non è un soggetto
pubblico eletto dai cittadini alla presidenza della Giunta
regionale?
Noi, senza presunzione, non ci arrendiamo per lo scippo
consumato ai danni del Consiglio regionale, all'assemblea elettiva
dei valdostani e auspichiamo che la Corte dei Conti si occupi anche
di queste società. Soprattutto crediamo in un sussulto di dignità e
di orgoglio da parte di tutti i consiglieri di questa assemblea, al
di là delle appartenenze, perché la nostra battaglia per ottenere
un vero bilancio allargato va nella direzione di riaffermare un
principio sacro che nessuno di noi può infrangere, quello della
sovranità popolare e dunque della preminente autorità dei
rappresentanti eletti dal popolo.
Apro una breve parentesi sulla relazione di sintesi della Corte
dei Conti. "L'attività contrattuale delle società a partecipazione
regionale di maggioranza. L'analisi dell'attività contrattuale
svolta dalle società a partecipazione regionale ha carattere
parziale per due ordini di motivi: il primo è dovuto al fatto che i
dati acquisiti e riguardano le sole quattro partecipate regionali
dirette di maggioranza, con esclusione quindi di tutte le altre; il
secondo attiene alle circostanze dei dati trasmessi da Finaosta
ineriscono esclusivamente ai servizi che la stessa ha acquistato
per conto della Regione, senza comprendere perciò l'attività
negoziale esterna in cui si sviluppa la quota maggiore e
finanziariamente più consistente dei mandati e disciplinari. In
sintesi, mette conto evidenziare altresì come la parte più
considerevole dell'attività contrattuale regionale sia costituita
dall'attività, non tanto delle partecipate dirette di maggioranza
dall'ente, bensì dal significativo numero di società a
partecipazione indiretta, vale a dire delle partecipazioni che
afferiscono alla gestione speciale di Finaosta, che gestiscono gli
appalti pubblici di maggior rilievo". In sintesi, la relazione
fatta dalla Corte dei Conti non entra nel dettaglio delle società,
le vere società che gestiscono centinaia di milioni di euro, vedi
Gruppo Energia, vedi Gruppo Impianti a Fune, vedi Gruppo Valle
d'Aosta Structure, vedi le due società di scopo messe in campo
qualche anno fa. Quindi, in questa relazione, manca la vera parte
che ha affidamenti di maggior rilievo nel comparto delle società
partecipate e controllate.
Questo argomento delle partecipate è ancor più attuale alla luce
della novità della legge finanziaria che stiamo per discutere:
l'amministrazione regionale di fatto istituisce e rende operative
due "carte di debito" o "bancomat". Queste sono novità
indubbiamente rispetto al vecchio impianto. La prima sarà
finanziata con le disponibilità a valere sui fondi di dotazione
alla gestione speciale presso Finaosta, la seconda carta di debito
servirà ad incrementare i fondi di rotazione, andando a drenare
risorse negli utili d'esercizio delle medesime società pubbliche
che allo stato operano in totale assenza di trasparenza, sia per
quanto riguarda i loro programmi, sia per quanto riguarda il loro
modus operandi
negli investimenti, negli affidamenti, nelle
assunzioni, nelle scelte aziendali. Due potenti conti correnti, due
potenziali leve di sviluppo, che hanno un senso, una logica, una
soluzione praticabile, sulla quale un confronto sarebbe stato
possibile e forse anche doveroso, ma le modalità oscure con le
quali il Governo e la Presidenza operano all'interno delle società
cassaforte - e in fin dei conti ce n'è una sola - impediscono in
questo momento un confronto, se non si conoscono i meccanismi, le
azioni, gli obiettivi industriali e se la macchina è nelle mani di
pochi che non rispondono al Consiglio. Di cosa dovremmo parlare noi
oggi? Quali responsabilità dovremmo assumerci?
Tutto questo per dire che questa maggioranza, per adesso, fa
apparentemente un bel passo avanti, inserendo direttamente in
bilancio, tramite questa legge finanziaria e queste improvvise
disponibilità e il Consiglio, tenuto all'oscuro fino ad oggi di
tutto, arriva buon ultimo e non fa altro che prendere atto di
quanto è già stato deciso altrove. La discussione dunque non potrà
che essere zoppa o assente e di questo me ne rammarico, colleghi
tutti, queste non sono scelte di poco conto e le questioni che
stiamo sollevando non possono essere confuse con scaramucce di
natura personale. Su questo ci tengo: queste questioni che stiamo
sollevando non possono essere confuse con scaramucce di naturale
personale o partitica. Mi è capitato la scorsa settimana, durante
il passato Consiglio, qui nei corridoi, nella
hall
di
quest'aula, qualche collega che mi ha chiesto 'ma i risultati che
ci hai detto poc'anzi in aula sono veri, sono quasi veri?'. Ma
come! Le cifre, i dati, le informazioni che diciamo in quest'aula
sono vere! "Ma è vero che il Gruppo Energia, cioè CVA, dal 1°
luglio 2006 al 30 marzo 2013, ha assunto 203 persone a tempo
indeterminato?". Sì! Sì, in 76 mesi il solo Gruppo Energia ha
assunto 203 persone a tempo indeterminato, due persone e mezza al
mese per quasi 80 mesi. Un altro collega la scorsa settimana,
quando mi chiese "ma è vero che questa società, questo gruppo nel
2011 o nel 2012 ha affidato per x euro di lavori?" Sì, nel 2012, il
solo gruppo CVA, in Valle d'Aosta, quindi non fuori dalla Valle
d'Aosta, il gruppo ha investito localmente nel 2012 54 milioni di
euro. Queste sono le cifre solo del Gruppo Energia. Sono stati
effettuati investimenti sugli impianti per la produzione di energia
idroelettrica per 43 milioni di euro, solo nel 2012; interventi di
manutenzione, sempre nel 2012, per 4 milioni; controlli per 40.610
ore e sulla linea di alta, media e bassa tensione la DEVAL ha
investito 9 milioni di euro. Queste sono le risorse investite in un
anno. Sempre per dare qualche informazione in più: "ma tu ne sai
qualcosa di più - mi è stato chiesto - dell'acquisto che il nostro
Gruppo Energia ha fatto sul campo eolico in località Piansano a
Viterbo?". Ma sinceramente io in questi mesi ho fatto delle
richieste con il semplice articolo 116. Le risposte non mi sono
state date per ovvi motivi di
privacy,
ma nel consolidato,
che possiamo leggere tutti, viene esplicitato bene cos'ha fatto il
gruppo lo scorso anno, 2012. "Nell'esercizio 2012 il gruppo ha
posto in essere operazioni di carattere straordinario, finalizzato
a incrementare la redditività, l'efficienza e rafforzare la sua
posizione di mercato. In particolare, nel corso del primo semestre
2012 - stiamo parlando di qualche mese fa - è stato acquisito un
campo eolico, in località Piansano, Viterbo, formato da 21 pale
eoliche, dalla potenza singola di 2 mega watt, per una potenza
complessiva di 42 mega watt e una produzione media attesa di circa
80 giga watt all'anno". Sempre su questo campo il gruppo ha messo
sul tavolo, a maggio 2012, circa 80 milioni di euro per
l'acquisizione della società Piansano Energy s.r.l. e per il
finanziamento della stessa.
Ho voluto fare questi passaggi, per rendere edotto in parte
questo Consiglio di cosa queste nostre piccole società stanno
facendo e come questo Consiglio non abbia la possibilità minima di
confrontarsi, incidere, confrontarci, scegliere e poi dare mandato
sui macro indirizzi. In queste condizioni oggi vorremmo, ma non
possiamo analizzare il bilancio della nostra regione per i prossimi
tre anni, pesare alcune scelte rispetto ad altre, valutare gli
effetti che potrebbero derivare all'economia della Valle d'Aosta,
se non ci è dato sapere, per fare qualche esempio, quali obbiettivi
si è dato il Gruppo Energia o l'insieme degli impianti di risalita,
come e in quanto tempo la Casa da gioco riuscirà a uscire dalle
sabbie mobili in cui si è infilata, quanto incideranno le nuove
competenze assegnate al gruppo informatico, cosa ne sarà delle
perdite di esercizio del Vallée d'Aoste Structure. Il concetto mi
sembra chiaro: se si vuole davvero il confronto, il supporto di
tutta la minoranza, se si vuole che si torni al concetto di una
minoranza critica ma partecipe e utile, la musica, a nostro avviso,
deve cambiare.
La vostra politica ci ritiene, oggi, come dei parenti noiosi,
pedanti, inutili, inutile presenza da sopportare per il passaggio
quinquennale in quest'aula. Non mi sembra utile. Se le cose
andassero per il meglio, le nostre critiche cadrebbero facilmente
nel vuoto o non ci sarebbero neppure, ma le cose, lo sapete bene
tutti voi colleghi, non vanno così bene, né sotto l'aspetto
economico e sociale, né per quanto riguarda gli ultimi brandelli di
autonomia, che voi, proprio voi, che non mancate mai di dichiararvi
unici depositari di questi valori, avete lasciato consumarsi sotto
gli attacchi di un centralismo pericoloso e inefficace, senza far
nulla, anzi, accettando a più riprese compromessi quasi umilianti e
a noi sconosciuti, anche nei più tristi periodi di prima
repubblica.
Colleghi, le cose in questa nostra travagliata famiglia, non
vanno molto bene e lo sapete anche voi. Ma quando il capo famiglia
convoca l'assemblea con tutti i famigliari conviventi, anche i meno
graditi, all'assunzione di responsabilità per decisioni dolorose,
deve mettere in campo un diverso metodo di confronto che tenga
conto che la gestione familiare non è delle migliori, non
l'arroganza del potere e l'autorità. Ecco perché, senza un sussulto
di umiltà, la responsabilità di questa finanziaria e degli atti
conseguenti non potrà che essere solamente in capo a questa
maggioranza e all'organo del Governo. Se vorrete continuare come
prima, risparmiate almeno a questa minoranza la pena di un
confronto senza conoscere e avere informazioni: abbiamo già dato!
Oggi non discutiamo solo di bilancio, oggi dobbiamo decidere il
futuro della nostra Regione. Noi non abbiamo preso sotto gamba
questa enorme responsabilità, ci siamo, come dicevo prima, dati da
fare: abbiamo studiato, abbiamo chiesto informazioni, abbiamo
ascoltato. Tante informazioni non ci sono state date! Tante
informazioni non ci sono state date! Mi sembra che una società, a
fine del 2013, non possa mettere a disposizione di 17 consiglieri
su 35 tutta una serie di informazioni, per poter oggi discutere,
affrontare, confrontarci su tale tema, mi sembra pazzesco.
Abbiamo, come dicevo prima, scritto a più mani questa nostra
contro-proposta - si, contro-proposta! - peccato che, come dicevo
sempre prima, da parte di questa maggioranza e del Governo, non è
stato onorato l'impegno preso in quest'aula il 26 settembre. Non
avete fatto purtroppo nessuno sforzo per coinvolgere la minoranza
nelle scelte, neanche le più impattanti e non avete aperto spiragli
al dialogo. Nonostante tutto, comunque, ci siamo rimboccati le
maniche e abbiamo lavorato intorno a una serie di proposte
alternative al vostro impianto preconfezionato e oggi vi
presenteremo ciò che secondo noi va fatto, se vogliamo fare il bene
della Valle d'Aosta.
Per quanto riguarda il bilancio vero e proprio si può
tranquillamente affermare, e su questo concordo con il Presidente
Rollandin, che tranne il doppio bancomat inserito in finanziaria e
l'azzeramento per il domani dell'erogazione dei contributi a fondo
perso su quasi tutte le leggi di settore, è la fotocopia con
qualche denaro in meno del bilancio 2013. Sale però inesorabilmente
quello che definirei il debito verso i valdostani, che vi è
ricaduto sulle spalle per effetto del vostro nascondere la realtà:
le pratiche inevase per mancanza di risorse, quei contratti non
onorati per i cittadini valdostani, a nostro avviso, gridano
vendetta. Le promesse mancate con cui vi siete fatti al campagna
elettorale non possono essere ignorate. Non possono essere
ignorate! Voi avete contratto a parole e con gli atti un debito
verso agricoltori, artigiani, commercianti, albergatori, piccoli
imprenditori, famiglie, per un totale di 41 milioni di euro. Non
raccontate, per favore, per l'ennesima volta la favola del patto di
stabilità, foglie di fico dietro cui vi trincerate contando sul
fatto che pochi sanno realmente cosa sia e come funzioni. In questo
momento di fronte a un bilancio, in una finanziaria del genere la
sensazione che abbiamo è di trovarci di fronte a un modello,
ammesso che lo sia mai stato, totalmente fallimentare. È fallito
perché alla sua base non c'era e non c'è tutt'ora un disegno alto,
si è andati avanti finché c'erano risorse sufficienti, attutendo il
rumore di fondo della nave che si incagliava con qualche
spot,
qualche annuncio ad effetto. Tante sono state le
promesse, tanti gli "investiremo", tanti i "faremo", tanti i
tentativi di far credere che, in qualunque circostanza, di fronte a
qualsiasi difficoltà c'era chi vigilava e decideva per il bene
della nostra Valle d'Aosta. La frase tipo ripetuta in ogni
occasione, quasi fosse un mantra, è stata 'bisogna andare nella
direzione di dare delle risposte'; quante volte l'abbiamo sentita
in quest'aula nella passata legislatura e nell'inizio di questa
legislatura, forse meno. Bene, non ci soffermeremo sull'analisi
logica di questa frase, andiamo piuttosto a cercare queste
risposte. Cos'è stato fatto per arginare l'effetto domino della
crisi economica sulla nostra economia? Quali scelte sono state
riviste alla luce di un fenomeno che non era sicuramente
prevedibile in queste dimensioni, ma che era stato preannunciato
fin dal 2008 e ci è piombato addosso in modo dirompente, provocando
danni enormi in un tessuto di per se fragile, visto che dipendeva
in massima parte dalle elargizioni e dagli investimenti dell'ente
pubblico? Siamo stati derisi sovente, quando in quest'aula e fuori
di qui avevano avanzato il sospetto che non sia stato fatto niente
di valido, niente di utile e soprattutto efficacie.
Il sospetto ce l'ha purtroppo confermato il rapporto della Banca
d'Italia, presentato pochi giorni fa, basta leggerne la sintesi.
"Nel corso del 2013 è proseguito il calo dell'attività economica in
Valle d'Aosta, è proseguita la flessione nel settore
manifatturiero, è rimasta molto contenuta la propensione delle
imprese a investire, è proseguita la flessione nel comparto delle
costruzioni, nel settore dei servizi e la congiuntura continua ad
essere sfavorevole e il numero di occupati ha continuato a
ridursi." Leggendo queste parole, ma anche soprattutto guardandomi
intorno, abbiamo ogni giorno la conferma che questo modello Valle
d'Aosta è esausto, stanco, che la nostra è un'autonomia non
reattiva, che la nostra comunità è demotivata e che comandante ed
equipaggio non sanno bene dove andare.
Ci siamo chiesti il perché. Forse perché i favori, le
raccomandazioni, le conoscenze giuste se possono integrare un
sistema che poggia su basi solide, non riescono a reggere a lungo
un impianto fragile, senza progettualità che viva alla giornata. La
nostra gente si è arresa, a volte senza neanche combattere, a volte
perché si è scontrata contro il sistema chiuso, ottuso,
impermeabile a nuove idee, protetto dalla cerchia di intoccabili.
Potremmo fare degli esempi, nei piccoli comuni, nei medi comuni
nelle vallate laterali e potremmo fare "
nom e cognom
"
purtroppo. Non è così che si cresce, non è così che si stimola la
voglia di fare impresa, così facendo si escludono le menti migliori
e si poggia il sistema sulle spalle dei mediocri e i mediocri
producono lavoro mediocre, idee mediocri e spesso fanno i
danni.
Mi sono chiesto come, con quali mezzi, con quali iniziative
potremmo noi dare speranze ai giovani, con una disoccupazione
vicina al 25 percento, uno su quattro nella fascia tra i 15 e i 24
anni, l'occupazione femminile in continua contrazione ed un calo
delle imprese attive preoccupante. Mi sono chiesto come valutare la
riduzione dei prestiti nell'ultimo anno che ha riguardato
principalmente i finanziamenti collegati alla gestione del
portafoglio commerciale e la diminuzione di altre forme di credito,
a causa della scarsa attività di investimento. Al proposito, mi
domando, che cosa potrebbe dire l'Assessore alle finanze, così
esperto degli effetti delle leve finanziarie delle imprese, del
fatto che chi ricorre al credito in questo momento in Valle d'Aosta
ha i tassi di interesse bancari decisamente più alti che nelle
altre realtà del nord d'Italia e soprattutto rispetto a regioni a
noi più vicine per realtà geografica, economica e anche per assetto
istituzionale.
Vorrei condividere con voi altre due riflessioni che il
leader delle Assoimprese Bolzano, dottor Pan, ha fatto
nell'incontro organizzato dalla Confindustria Valle d'Aosta. Due le
riflessioni. La prima: "Dalla pubblica amministrazione noi
chiediamo celerità nelle risposte e certezze". Non condivido e non
condividiamo quando nella relazione il Presidente Rollandin ha
rinnovato il percorso fatto sulla semplificazione e sulla
sburocratizzazione. Non accettiamo, perché non è stato
sburocratizzato il modello Valle d'Aosta e non è stato
semplificato. Seconda riflessione che ha fatto il leader
dell'Asso-Imprese di Bolzano: "La politica ci dica entro quali
limiti noi imprenditori possiamo giocare". Ebbene, nella nostra
contro-finanziaria o contro-proposta, siamo andati a riscrivere, a
nostro avviso, il nuovo perimetro del campo da gioco, soprattutto
per quanto riguarda tutto il mondo e il motore parapubblico, perché
in questo momento quei confini non danno le stesse pari opportunità
alle imprese valdostane. Mi chiedo, vi chiedo: vi sembra normale
che in questi cinque anni e mezzo mai una volta - mai una volta! -
questo Consiglio si è interrogato sulla
mission
del Gruppo
Energia, colosso della nostra economia, e che mai sia stato
possibile avere il contezza delle linee di indirizzo, delle
strategie commerciali e di investimento, dei piani di sviluppo,
degli organici, delle maestranze da ampliare o meno. Sempre per non
uscire dal seminato, si badi bene, si tratta dei medesimi
business
plan
che gli uffici della nostra finanziaria
regionale, cioè Finaosta, richiedono come procedura standard ai
piccoli imprenditori in cerca di qualche altrettanto piccolo,
piccolo, piccolo finanziamento per avviare o consolidare le loro
aziende. Nel momento in cui tutti gli indicatori occupazionali sono
negativi, il Gruppo Energia continua ad assumere. Per carità, sono
il primo a felicitarmi se si creano posti di lavoro! Mi piacerebbe
però sarebbe sapere sulla base di quale progetto di sviluppo e per
quali professionalità sono state decise, ma anche - mi ripeto, ma è
necessario - come sono avvenute queste assunzioni, chi ne è stato
informato prima, chi ha potuto concorrere? Ebbene, noi andremo a
scrivere nella nostra contro proposta delle modifiche legislative.
A noi non pare normale che il piano lavori del gruppo, come dicevo
prima, decisamente più importante del piano del collega Marco
Viérin, dell'Assessorato alle opere pubbliche, non venga neanche
comunicato al Consiglio, quando andrebbe probabilmente, a nostro
avviso, analizzato e discusso in quest'aula. Vi sembra normale che
tutto questo continui come se nulla fosse? Possibile, mi chiedo,
che oltre a noi che denunciamo da tempo questa deriva, a nessuno o
a pochi dei consiglieri di maggioranza venga in mente che un'epoca
è finita, che forse è il caso di aprire un nuovo percorso, una
nuova stagione che veda cadere i muri che hanno garantito per anni
le zone d'ombra e che la politica torni a fare politica, non
piccola gestione quotidiana nel chiuso degli uffici.
Ciò che stiamo dicendo esula dalle questioni personali, è un
ragionamento puramente politico, di prospettiva e non contingente.
Lo diciamo perché abbiamo un'altra visione rispetto alla vostra,
alternativa nei ruoli e nel metodo di lavoro, al di là delle
singole persone. Lo diciamo perché senza una svolta la nostra Valle
d'Aosta sarà ridotta, come in passato, a dipendere in tutto e per
tutto da ciò che viene deciso non da noi ma da altri, perché la
stessa roccaforte istituzionale in cui vi ostinate a vivere senza
ripensamenti verrà purtroppo cancellata e travolta, senza però
avere alternative democratiche e sicure. Un crollo però, e lo dico
amaramente, risparmierà solo chi, tra noi come tra i cittadini,
avrà approfittato delle debolezze del sistema per accumulare
incarichi e prebende, favori o patrimonio o frutto di conoscenze,
di posizioni dominanti, legittime fino a prova contraria sarebbero
comunque frutto immeritato a fronte delle difficoltà in cui versa
oggi la nostra piccola comunità. Sinceramente, ecco perché lo
ribadisco: non sono le questioni personali, anche se in questo
quinquennio passato, le responsabilità di accentramento del potere,
Presidente, prevalgono oggettivamente, su quelle di ogni altro fra
noi consigliere, anche nella maggioranza che la sostiene. E di
questo occorre tenerne conto in una prospettiva di cambiamento
futuro che preveda anche un ruolo più equilibrato e chiaro per la
massima istituzione della nostra Regione.
L'epoca dell'uomo solo al comando è alla fine e da parte nostra
non avremo certo nostalgie. Infatti per noi si tratta di affrontare
il domani diversamente, di lavorare in maniera diversa, collegiale,
come abbiamo fatto per questa nostra contro proposta. Ribadisco:
tante sono state le riunioni, tanti sono stati i confronti e mi
sembra che la sintesi sia più che dignitosa, ne discuteremo
sicuramente domani, stimolando innanzitutto ciò che è di nostra
esclusiva competenza, vale a dire gli apparati della pubblica
amministrazione. Tocca a noi e solo a noi fare in modo che si
ristrutturi, che sia aperta ai più bravi, annientando gli sprechi,
le consuetudini malsane a cui si è aggiunta negli ultimi tempi
l'atmosfera penosa di interi uffici che non hanno nient'altro da
fare che trascorre la giornata, perché mancano anche le pratiche da
sbrigare. Abbiamo preparato numerosi emendamenti, come vi dicevo
prima, con l'intento di cercare di modificare in modo sostanziale
la finanziaria, cercando di venire incontro alle famiglie meno
abbienti, rilanciando l'economia e cercando di creare posti di
lavoro. La sfida imminente a cui noi non possiamo rinunciare è
quella di affrontare il problema enorme della disoccupazione
giovanile, creando opportunità, accompagnando le iniziative,
battendosi fino in fondo perché siano introdotte le pari
opportunità nel comparto para pubblico. Non ci perdiamo d'animo,
perché siamo convinti che limiteremo l'incidenza e forse anche i
danni degli
yes man,
se il Consiglio regionale riprenderà la
sua dignità e il suo ruolo di capacità propulsiva come organo
legislativo, ma anche di dibattito politico, di confronto di idee,
di rispetto istituzionale e di rispetto reciproco. Solo così
potremmo affrontare questa difficile situazione con più forza, far
tornare la speranza in egual misura in tutte le case dei
valdostani, nel mondo delle imprese che chiedono giustamente
semplificazione, certezza per poter operare e dall'altra fra i
dipendenti di tutti i comparti, sempre più demotivati e purtroppo
spaesati. Perché è ormai chiaro che a tutti questo modello, secondo
noi, è fuori controllo, fa acqua da tutte le parti e soprattutto
non è più sostenibile.
Termino non entrando nel dettaglio dei nostri singoli
emendamenti, ma l'impianto che noi proponiamo va in una direzione
alternativa rispetto al recinto che continuate a voler tenere
eretto, sempre più fitto. La finanziaria che abbiamo in testa è
aperta sulle partecipate e inserisce risorse per creare nuovi posti
di lavoro, ma un lavoro qualificato in settori innovativi e con un
futuro di crescita, dunque oggetto di selezione in base a meriti e
competenze, non di valutazioni di appartenenza. Una finanziaria che
dà risposte certe e garantisce celerità ed efficacia, perché in
questo momento è necessario tamponare le ferite più gravi, operando
selettivamente nei settori che lo richiedono e non con i tagli
lineari, come è stato fatto su questo impianto. Una finanziaria che
elimina ogni discriminazione a qualunque livello questi si
consumino, perché discriminazioni e favori in cambio di consenso
sono la causa principale di questa crisi, qui come altrove: è
dunque necessario estirpale alla radice ed è un impegno sul quale
saremo inflessibili. Una finanziaria che non rimanda ma affronta i
problemi, attenta alle fasce deboli della nostra società, in grado
di disegnare dei percorsi risolutivi. Da parte nostra stiamo
facendo di tutto, sia pur dalla nostra scomoda posizione di
minoranza, con idee e progetti, ma senza poteri, affinché i
valdostani non siano ancora una volta delusi da questa politica.
Mettiamo in campo proposte e conduciamo battaglie perché siamo
convinti che con la nostra azione sapremo convincere anche i più
cocciuti, che una svolta è necessaria e che una via d'uscita è
possibile, ma che questo comporta una rinuncia netta e definitiva
al sistema e ai metodi attuali che ci hanno portato - è un fatto
incontestabile - allo stallo economico e sociale che viviamo
oggi.
Tutto dipende dalla responsabilità personale e politica di ogni
singolo consigliere di questa assemblea, dalle profonde convinzioni
che nutriamo, dagli ideali di partecipazione e democrazia, ma non
da ultimo soprattutto di un'autonomia personale, dall'esercizio di
quel libero arbitrio tanto proclamato e poco praticato che oggi
però è alla base essenziale per un autonomia istituzionale e
politica, oggi così annacquata e annebbiata dal calcolo personale.
Diradare le nebbie per vederci chiaro ed essere davvero autonomi
nelle scelte. Queste sono le condizioni necessarie per un confronto
aperto e per le scelte politiche lungimiranti per la Valle d'Aosta,
che possono, in tal caso, anche essere condivise tra maggioranza e
minoranza. In caso contrario il declino di queste istituzioni e
della Valle d'Aosta saranno inarrestabili.
Presidente -
Per garantire anche l'alternanza, passerei
la parola al collega Restano.
Restano (UV)
- Grazie Presidente.
Ognuno di noi in questa sala, come già anticipato dal collega
Cognetta, riveste un ruolo ben preciso: consigliere di minoranza,
componente della Giunta e consigliere di maggioranza. E qui vorrei
fare un piccolo inciso: anche i consiglieri di maggioranza
lavorano, non sono un costo della politica, almeno non superiore
rispetto ai consiglieri della minoranza, anche perché qualcuno
della minoranza, in passato, ha rivestito il nostro ruolo e non si
lamentava di certo. Ognuno di noi, come ho detto prima, svolge il
proprio mandato, facendo ricorso al proprio bagaglio formativo, di
esperienza professionale oppure basandosi sulle proprie
responsabilità. Non a caso, nei precedenti Consigli, abbiamo
affrontato mozioni riguardanti temi specifici, figli del vissuto
personale dei singoli consiglieri. Ci siamo così confrontati sul
concorso per le guardie forestali, per i vigili del fuoco oppure su
altri temi altrettanto specifici, come i contributi ai viticoltori
o, in maniera più ampia, sull'agricoltura. Ogni intervento ha
contribuito ad arricchire il mio bagaglio di conoscenze personali e
a sviluppare il mio senso di responsabilità nei confronti delle
singole materie trattate.
Quest'oggi si parla di bilancio e credo che, giustamente, quasi
tutti i colleghi abbiano affrontato l'argomento a 360 gradi. Io,
personalmente, mi soffermerò invece su argomenti relativi alla
Commissione da me presieduta, in prima analisi sull'articolo 20 del
disegno di legge in questione. Nel corso di pochi anni, alla Valle
d'Aosta sono venute a mancare importanti risorse, circa 600 milioni
di euro. All'epoca, quattro anni fa, un collega che allora era
amministratore di enti locali, riferendosi al bilancio di
previsione del proprio ente, riprendendo una frase di un suo
predecessore, affermò: "Il bilancio di previsione è come un libro
dei sogni". Oggi, non è così, per quanto mi riguarda, non lo è mai
stato. Concordo, invece, con la collega Certan, quando nel suo
intervento affermava che in un momento di crisi si vedono i buoni
amministratori, in grado di fare scelte coraggiose e di assumersene
la responsabilità. Ebbene, penso che, per quanto mi riguarda, per
la sanità, è proprio in questo senso che la Giunta si è avviata, ed
entrerò nello specifico.
Volevo aggiungere ancora qualche cosa riguardo la possibilità,
in questo caso, di fare delle scelte condivise e congiunte, ed è
proprio in questo ruolo che mi rivolgo all'Assessore, in un momento
di crisi, per una riforma che noi andremo a fare in mezzo a mille
difficoltà. Chiedo e gli do la disponibilità della V Commissione,
da me presieduta, per condividere queste scelte importanti. Entrerò
nello specifico. Per l'esercizio finanziario 2014, l'importo della
spesa corrente per il finanziamento dei LEA, della mobilità
sanitaria, è di 250.305.670 euro a fronte dei 276.442.367
dell'assestato 2013 e dei 280 milioni circa dell'anno precedente.
Potremo quindi disporre di 22.136.696 euro in meno rispetto al
2013, una diminuzione pari circa al nove percento. Si tratta di un
a cifra importante in un settore, quello della salute, credo
unanimemente ritenuto, in quest'aula, di grande importanza. La
diminuzione di disponibilità è stata comunque contenuta, rispetto
ai tagli effettuati in altri settori. Ritengo questo un chiaro
segnale circa le scelte e l'attenzione che il Governo regionale
pone rispetto ad un settore così delicato come la sanità.
Purtroppo, come già accennato dal Consigliere Fontana, nel 2014 e
nel 2015 sono previste ulteriori riduzioni meno significative,
rispettivamente di 7 e 3 milioni di euro circa annui, cifre che, mi
auguro, possano essere riviste con i prossimi bilanci.
La domanda che mi pongo, riprendendo quanto già detto prima, è
come gestire questo delicato momento, quale sarà il percorso da
seguire. Credo che una prima risposta ci arrivi dal punto 10
dell'articolo 20 del disegno di legge che discutiamo, là dove si
afferma che "la Giunta regionale è autorizzata ad impartire
disposizioni all'azienda USL in materia di riorganizzazione
aziendale finalizzata alla revisione dell'atto costitutivo di cui
all'articolo 10 della legge regionale 5 del 2000"; sono le norme
per la razionalizzazione e l'organizzazione del servizio
sociosanitario regionale. Personalmente, leggo questo passaggio
come una chiara volontà della Giunta regionale di addivenire ad una
riorganizzazione dell'azienda, naturalmente tenendo conto dei nuovi
standard e dei parametri del decreto Balduzzi previsti a livello
nazionale. Considerato che da questa riorganizzazione ne deriverà,
presumo, una riduzione dei dipartimenti, delle strutture complesse
e dell'area territoriale, in modo da rendere più efficiente e
sostenibile il sistema della sanità valdostana e ritenendo che
questa sia una materia di interesse fondamentale per la sua
riorganizzazione e che necessita dell'apporto di tutti e di un
ampio confronto e condivisione, lasciando da parte le speculazioni
politiche, personali e di bottega, auspico e, come già detto,
chiedo all'Assessore, come già avvenuto in questo primo periodo di
legislatura, il coinvolgimento della V Commissione, naturalmente
nel rispetto dei ruoli e delle competenze di tutti noi.
La sensibilità della Giunta regionale verso l'argomento si
rileva dalla volontà di mantenere il finanziamento ai LEA
regionali, prestazioni aggiuntive che fornisce la nostra regione
rispetto ai LEA nazionali. La somma a disposizione per i LEA
regionali scende da 1.850.000 a 1.300.000 euro. Questa riduzione è
possibile attraverso la diminuzione della spesa per i vaccini
antiallergici, per i farmaci e le medicazioni che saranno fornite
dalla farmacia dell'ospedale, attraverso una riduzione dei costi.
Ulteriori riduzioni saranno date dalle riduzioni di alcuni rimborsi
e dal fatto che trattamenti come la nutrizione parenterale rientra
oggi nei LEA nazionali. Il comma 7 del predetto articolo 20 prevede
una riduzione delle risorse aggiuntive per i dipendenti. Un
emendamento presentato oggi dall'Assessore alla sanità dimezza
l'importo inizialmente previsto. In sede aziendale, sarà discussa
la ripartizione del fondo tra i vari operatori sanitari e, a fronte
di queste risorse, offriranno ore aggiuntive di lavoro. Il punto 8
introduce una quota fissa di ticket per ricetta, pari ad euro 10, a
carico degli assistiti non esenti, per le prestazioni di assistenza
specialistica ambulatoriale erogate dal 1° gennaio 2014. A tale
proposito va sottolineato che una sentenza della Corte
Costituzionale del 2012, la n. 187, impone alla Regione un
riallineamento con le altre regioni italiane per salvaguardare la
parità tra i cittadini: non saranno applicati ticket sulla
farmaceutica, che sono invece presenti in altre diciotto regioni
italiane. Il punto 12 consente all'azienda di mantenere degli
investimenti in ambito sanitario, previa la predisposizione di un
apposito piano di investimenti (per il prossimo anno sono previsti
6 milioni circa), aspetto che ritengo di fondamentale importanza,
in quanto abbandonando totalmente le manutenzioni straordinarie ed
altri tipi di investimenti strutturali, in poco tempo le strutture
si deteriorerebbero enormemente. Sarà inoltre lasciato
all'autonomia funzionale dell'azienda l'onere di recuperare
ulteriori risorse economiche, razionalizzando i servizi senza
ridurli, ma ponendo maggiore attenzione alla spesa. Sarà mantenuto
il personale nei numeri e nelle professionalità, mentre
l'assunzione di nuovi operatori dovrà essere fatta solo là dove
indispensabile. La riduzione delle risorse, mantenendo la qualità
dei servizi, si raggiungerà solo attraverso un maggior
coinvolgimento e responsabilizzazione di tutti i dipendenti.
Ritengo che un ruolo importante potrà essere svolto anche dai
sindacati se, come recentemente dichiarato da una sigla sindacale
della sanità, sapranno partecipare in maniera propositiva,
consapevoli che in questa delicatissima partita devono svolgere un
ruolo diverso dal solito.
Siccome, sino a questo momento, nessuno ha trattato il tema
dello sport e considerato che provengo da quel mondo, riprendo un
avvenimento della scorsa settimana e, precisamente, quanto avvenuto
giovedì scorso, quando si è tenuta alla Cittadella dei Giovani la
Giornata dello Sport, con le rituali premiazioni. Si è trattato
veramente di una serata speciale, non solo per i tanti giovani
atleti presenti, ma per la presenza del massimo esponente dello
sport italiano, il Presidente del CONI, Giovanni Malagò. Durante il
suo intervento di saluto, l'Assessore Marguerettaz ha rappresentato
le nostre eccellenze in termini di
performance
sportive ed
anche di investimenti sugli impianti sportivi valdostani. Il
Presidente del CONI, nel salutare tutti gli intervenuti,
significava chiaramente che la Valle d'Aosta, per quanto attiene
allo sport, rappresenta un modello da seguire. Affermava che la
Valle è un'eccellenza da portare come esempio all'Italia intera e
che potrà, in futuro, divenire un laboratorio per una gestione
integrata delle strutture sportive CONI-Regione, così da lanciare
un invito ad una gestione che ci permetterebbe un'economia di
scala. Stante l'attuale situazione finanziaria e quanto già fatto
nel tempo nel settore sportivo, ritengo corretta la scelta di non
investire nelle infrastrutture. Rimane invece fondamentale disporre
delle risorse per la manutenzione di tutti gli impianti. Rammento a
quest'assemblea che lo sport non deve essere visto solo come un
divertimento, che ne è la parte più marginale, ma, piuttosto, in
tutti gli altri suoi aspetti: svolge una funzione sociale, capacità
di aggregare e di impegnare i giovani nel loro tempo libero che
generalmente è foriero dei comportamenti fra i più disparati e
dannosi; lo sport è attività formativa, qualcuno afferma che è una
scuola di vita; lo sport insegna i corretti stili di vita che sono
alla base della prevenzione primaria e, quindi, di un eventuale
risparmio della spesa per sostenere i LEA di cui prima ho parlato;
insegna ai giovani la capacità di accettare qualunque risultato, ad
assumersene la responsabilità, ad elaborarlo e, per i più agonisti,
successivamente ad impegnarsi per ottenere un miglioramento. Per
venire alle cose di casa nostra, lo sport è anche avviamento al
lavoro, forma i giovani alle professioni della montagna, guide
alpine, maestri di sci e quant'altro che, per certi versi, sono tra
gli attori dell'offerta turistica estiva ed invernale: abbiamo
maestri di sci e guide alpine che si occupano di agricoltura,
zootecnia, sono piccoli imprenditori, artigiani. Da ciò ne deriva
che questa è una professione che è diventata complementare ad altre
attività sul territorio, attività della quale non possiamo fare a
meno, così come non possiamo rinunciare al lavoro quotidiano di
tutti gli istruttori del mondo sportivo che svolgono nel loro
ambiente specifico. Chiedo, quindi, un occhio di riguardo verso le
attività di queste persone. Sto parlando di tante persone che
operano anche e soprattutto a titolo di volontariato e che sono la
dorsale di tante manifestazioni estive che contribuiscono a rendere
variegata la nostra offerta turistica. Un occhio di riguardo non
vuole necessariamente dire e chiedere trasferimento di soldi alle
loro società di appartenenza o alle loro persone, ma semplicemente
prestare attenzione al loro operato.
Président
- Merci. La parole au collègue Bertin.
Bertin (ALPE)
- Considerata anche l'ora - sono ormai le
undici meno dieci - siamo televisivamente in terza serata e a
quest'ora è meglio essere sintetici e non allungare troppo i
programmi, anche perché l'
audience
già ridotta rischierebbe
di ridursi ulteriormente. Sarò pertanto, nel limite del possibile,
sintetico.
Il documento contabile che andiamo a discutere, lo diciamo
subito senza tanti giri di parole, è un bilancio non all'altezza
dei tempi, un bilancio di galleggiamento, mi viene da definirlo
così. L'obiettivo è cercare di galleggiare per mantenere a galla
questa maggioranza, senza altri obiettivi e, soprattutto, senza
avere un'idea di dove approdare. La finanza pubblica regionale, la
nave pubblica, si sta rimpicciolendo e se fino a qualche tempo fa
poteva ricordare un grande panfilo da crociera, ora assomiglia
sempre più ad uno scafo sempre meno comodo con inoltre alla guida
degli scafisti che hanno perso la bussola. Come dicevo, con il solo
fine di rimanere a galla, si buttano a mare i primi oggetti che
capitano, in modo abbastanza improvvisato e senza progetto: alcuni
oggetti che potevano rappresentare un peso e comunque era
inevitabile, visti i tagli, buttare a mare qualche cosa. 20 milioni
in meno alla sanità, 16 milioni al comparto agricolo, 24 milioni
agli enti locali, le leggi di settore, eccetera eccetera.
Dopo le promesse e le illusioni della campagna elettorale di
questa primavera, la realtà si è manifestata in tutta la sua
crudezza e gravità. Una situazione che era stata colpevolmente
tenuta nascosta agli elettori meno attenti, una situazione che si
conosceva da tempo e che abbiamo cercato di denunciare ai
cittadini. Il fatto che il Governo regionale contabilizzi, per la
prima volta in bilancio, gli utili generati dalla società
controllata CVA è un fatto emblematico: stiamo attingendo al
salvadanaio, alla riserva del patrimonio della Regione. Anche da un
punto di vista più generale, si attinge a casse diverse e la
Finaosta sta sempre più diventando il bancomat dell'Amministrazione
regionale. Rompere il salvadanaio, il maialino - chiamiamolo così -
come dicevo rende ormai evidente a tutti la situazione finanziaria
di questa regione e, per quanto riguarda l'economia reale, la
situazione purtroppo non cambia. In effetti, tutti gli indicatori,
gli studi, confermano il calo della nostra economia, la Banca
d'Italia e tutti gli altri che si occupano di questi aspetti lo
segnalano. Nel corso del 2013 è proseguito il calo dell'attività
economica in Valle d'Aosta, nel settore manifatturiero come in
tutti gli altri settori. La fase congiunturale negativa si è
riflessa sui servizi e sui flussi turistici, come segnala la Banca
d'Italia. Il numero di occupati in regione ha continuato a ridursi
e - cosa importante - anche l'occupazione femminile che in Valle
d'Aosta era tra le più alte e in crescita, si è contratta. Il tasso
di disoccupazione, nel primo semestre del 2013, ha superato l'8
percento. Soprattutto, dato molto preoccupante e nuovo per la
nostra regione, la disoccupazione giovanile è intorno a un quarto,
il 25 percento: un dato certamente preoccupante. Insomma, non
esiste più, se mai è esistita, un'isola felice anche da questo
punto di vista.
La crisi economica e finanziaria che sta attanagliando
l'economia mondiale ha completamente modificato il quadro generale
di riferimento. I suoi effetti stanno diventando permanenti
sull'occupazione, sulla propensione al consumo, sugli investimenti,
eccetera. Insomma, si tratta di una crisi strutturale, di una crisi
di sistema, una crisi economica che ha radici non soltanto nella
finanza globale o nei rapporti monetari, ma che affonda anche le
sue radici nella carenza di un modello di sviluppo che sta
mostrando tutti i suoi limiti, tanto da un punto di vista della
sostenibilità ambientale che dal punto di vista dell'equità. Una
nuova fase di espansione non potrà che basarsi su altri criteri, su
altri canoni e su altre politiche. Bisognerà perseguire e
percorrere altre strade, nuove strade a tutti i livelli, da quello
più piccolo, come il nostro, a quello più ampio, dalle
organizzazioni internazionali regolatrici del mercato mondiale alla
dimensione statale europea ed anche alla nostra. Per quanto ci
riguarda, per quanto riguarda la nostra piccola realtà, da questo
bilancio non si vedono idee nuove. A dire il vero, non si vedono
idee
tout court
, ma soltanto la difficoltà ad immaginare un
futuro e la mancanza di una visione.
Questo bilancio, per molti aspetti è in piena continuità, una
continuità d'altra parte rivendicata anche nel programma di Governo
presentatoci nel luglio scorso, continuità di scelte e di metodo.
Formalmente non si tratta più di un governo di centrodestra
autonomista, anche perché il PdL, il vostro alleato, in Valle
d'Aosta non esiste più. Peraltro, da alcuni giorni, non esiste
neanche più nel resto d'Italia, ma per altre ragioni, perché si
sono divisi in due partiti: da una parte Forza Italia e dall'altra
il nuovo centrodestra, mentre in Valle d'Aosta sono proprio
spariti. Bisogna dire che, da questo punto di vista, l'alleanza non
gli ha portato molta fortuna. Come detto, la continuità, però,
esiste ed è in ragione della vostra continuità che rischio di
essere ripetitivo e di ripetere quanto detto negli anni precedenti
in occasione della seduta di bilancio. D'altra parte, come diceva
Mendès France, primo ministro francese del secolo scorso: "I
politici si dividono in due categorie: quelli che si ripetono e
quelli che si contraddicono". Appartengo alla prima categoria e la
cosa non mi dispiace, anche perché la stragrande maggioranza di
questo Consiglio fa parte della seconda, come abbiamo visto ieri,
oggi e vedremo domani. E, visto che mi ripeto, riprendo quanto
dicevo nel lontano 2008, parlando della situazione finanziaria
dell'epoca: "Questa è una situazione finanziaria particolarmente
favorevole che, dagli anni '80 ad oggi, ha caratterizzato il
bilancio della nostra regione, favorevole ed eccezionale, nella
quale oramai ci troviamo da diversi decenni. Di questo bisogna
esserne maggiormente consapevoli quando si gestisce un bilancio di
questa portata, utilizzando queste eccezionali risorse a
disposizione per consolidare e rendere strutturale il benessere che
abbiamo acquisito in questi anni". Si sarebbe dovuto, qua ritorno
ai nostri giorni, iniziare subito, all'epoca, con quelle misure che
erano in grado di preparare il sistema produttivo ed economico
locale a reggersi maggiormente da solo, ad emanciparsi dalla spesa
pubblica. In breve, si sarebbe dovuto cambiare completamente
l'impostazione, si sarebbe dovuto intervenire subito sugli sprechi
e su costi eccessivi dell'apparato politico-amministrativo,
intervenire sulle società controllate e partecipate, che ormai
coprono, come sappiamo, tutta la sfera dell'economia locale, dal
settore informatico, edilizio, alberghiero, dei giochi d'azzardo,
eccetera, eccetera. Una presenza certamente eccessiva, ma niente in
questi anni è stato fatto. Ci si è limitati a gestire il consenso,
utilizzando queste disponibilità allora enormi, principalmente se
non essenzialmente al fine di gestire il consenso.
Oggi credo che i nodi vengano al pettine e che non si possa più
andare avanti in questo modo. Bisogna puntare su uno sviluppo non
più fondato sulla capillare e pervasiva presenza regionale
nell'economia e nella società, ma limitare la Regione ad un ruolo
regolatorio capace di sviluppare le significative potenzialità che
ancora sono presenti nella nostra comunità. L'ente pubblico deve
ritagliarsi un ruolo, come dicevo, di programmazione, di indirizzo,
di controllo, di garanzia, di coordinamento, di
governance
in termini generali, senza più entrare direttamente nella gestione.
Cambiare modello e cambiare sistema: questo bisognava fare e
dobbiamo ancora fare, purtroppo. In questi anni, purtroppo, si è
continuato e si continua con le stesse scelte: la continuità è -
come dicevo in precedenza - un elemento che caratterizza anche
questo bilancio. Vi è, da questo punto di vista, innanzitutto uno
strangolamento della finanza pubblica locale. Una costante ormai da
anni, quella di ridurre le disponibilità della finanza pubblica
locale. I Comuni saranno fortemente colpiti anche da questa
manovra. Per anni ci siamo detti che la legge 48 era un esempio di
federalismo: forse non lo era, ma certamente era un modo per
assegnare responsabilità agli enti locali. Oggi, l'impianto di
quella legge che aveva, tra gli aspetti principali quello di
affidare agli enti locali una quota significativa, oltre il 50
percento senza vincoli di mandato, dando autonomia ai Comuni, oggi
l'impianto di quella legge, come dicevo, è completamente stravolto.
Sarebbe più onesto, come sottolineava in precedenza anche il
collega Rosset, a questo punto, abrogare questa legge, anche perché
oramai sta diventando un paravento nel quale, sulla finanza locale,
si aggiunge di tutto. Sarebbe stato onesto, forse più chiaro e
trasparente, dire agli enti locali: "Guardate, vi tagliamo una
parte di IRPEF", piuttosto che attribuire non competenze, perché le
competenze rimangono della Regione, ma attribuire i costi
finanziari. Sarebbe stato più trasparente e, a mio avviso, più
onesto. Adesso, non mi prolungo oltre. Tra l'altro, non faccio
parte della
lobby
dei sindaci, non mi potete accusare di
farne parte. Colpendo i Comuni - è quello che più mi interessa - si
colpiscono i servizi alle persone, si colpiscono i vecchi ed i
bambini e le fasce deboli e si mette in discussione il tanto
proclamato mantenimento dello stato sociale. Intervenire su quel
settore significa colpire le persone.
Un'altra costante di questo bilancio è l'indebitamento che viene
confermato come negli anni precedenti, un indebitamento che viene
fatto con la famosa delibera dei mutui, la possibilità di accendere
mutui tramite Finaosta. Anche in questo caso, forse, sarebbe
opportuno fare un'operazione diversa: se vogliamo indebitarci,
perché non fare i BOR, almeno sarebbe una cosa più trasparente e
più chiara; c'è necessità, a mio avviso, di chiarezza. In questo
caso, invece, si continua a ricorrere ai mutui, che vengono accesi,
sì, con il vantaggio della gradualità, ma anche con alcuni limiti,
come sappiamo. Indebitamento che andrà comunque a finanziare le
grandi opere che, per quanto ridimensionate, rimangono un pilastro
dell'azione di questa amministrazione. Grandi e, tra l'altro, in
questo caso, anche piccole opere perché si interverrà anche sulla
scuola e sulla viabilità, ma il problema rimangono le grandi opere
che, comunque, saranno presenti. Grandi opere che rappresentano il
solito investimento nella struttura, quando probabilmente ci
sarebbe bisogno di intervenire direttamente nell'economia e sul
sociale, piuttosto che in strutture. Di strutture in Valle d'Aosta
ce ne sono già tante, strutture che, poi, costano altri sacrifici
per il loro mantenimento. Faccio l'esempio dell'aeroporto e non mi
dilungo oltre: un grande investimento fatto negli anni e che ora ci
costa tantissimo per mantenerlo e per farlo funzionare, ed anche da
questo punto di vista bisognerà immaginare una strategia di uscita
da questo che sta diventando un bagno di sangue per la finanza
pubblica.
Si dice che
gouverner c'est prévoir
: se così è, in questi
ultimi vent'anni si è governato ben poco. Non si è previsto niente,
non si è immaginato la Valle d'Aosta a medio e a lungo termine, ci
si è soltanto accontentati di gestire soprattutto il consenso. Oggi
ci troviamo in difficoltà e, certamente, queste responsabilità
ricadono su questa mancanza di capacità di governare e di
prevedere, appunto.
Durante il suo intervento, il Consigliere La Torre, oltre a fare
un
endorsement
al candidato Renzi alla Segreteria del PD -
tra l'altro, Consigliere La Torre, ci andrei piano a sponsorizzare
il "rottamatore" Renzi, visto il suo curriculum non particolarmente
breve; voglio dire, una sponsorizzazione piuttosto rischiosa - ci
sottolineava, si chiedeva e ci chiedeva se aver sottoscritto il
federalismo fiscale tra i primi ed averlo rispettato fino ad oggi,
se aver rispettato i parametri del patto di stabilità, sia stato un
vantaggio per i valdostani. La risposta, evidentemente, è implicita
nella domanda un po' retorica. Evidentemente non è stato un
vantaggio per i valdostani, ma non è un problema di cercare un
capro espiatorio in questo mancato vantaggio. Se siamo vittime, lo
siamo innanzitutto della politica del Governo regionale e delle sue
responsabilità. Siamo certamente vittime di un mezzo federalismo
fiscale, perché applicato soltanto a qualcuno e non a qualcun
altro, ma, come dicevo, siamo soprattutto vittime dell'azione del
Governo regionale che in questi anni ha approvato ed accettato,
dando la propria fiducia, il Governo Berlusconi attraverso il
famigerato patto di Palazzo Grazioli. So che questa definizione la
infastidisce, Presidente, ma credo che l'accordo di Palazzo
Grazioli ben rappresenti le responsabilità di questo Governo
regionale.
Il patto di Palazzo Grazioli evidenzia, come abbiamo
sottolineato anche durante la discussione dell'ultimo Consiglio,
tutta la mancanza di strategia e di capacità di interloquire con il
Governo romano da parte di questa maggioranza. I fatti di questi
giorni riguardanti la ferrovia - i famigerati 500 milioni - ne sono
la rappresentazione più evidente: una
telenovelas
, una
soap opera
, l'hanno definita i giornali locali. La definirei
piuttosto una
situation comedy
, uno spettacolo comico, anche
se purtroppo, poi, dagli effetti poco divertenti. Abbiamo avuto
diverse situazioni oggettivamente comiche dal Senatore che prima
boccia la fiducia, poi si pente e, probabilmente, ora si pente di
essersi pentito, dopo il contatto avuto questa mattina a Roma con
il Governo e il Presidente del Consiglio Letta. Un contatto che, da
quanto abbiamo potuto percepire, non ha al momento portato grandi
risultati, un incontro interlocutorio nel quale si sono evidenziati
i soliti problemi che da tempo conosciamo e non mi pare che il
viaggio a Roma di questa mattina, purtroppo, abbia rappresentato un
passo avanti da questo punto di vista.
Non riprendo tutta la discussione fatta nel passato Consiglio
riguardo alla capacità delle Provincie Autonoma di Trento e Bolzano
di muoversi in questo ambito, salto questo pezzo. Oggettivamente
sono più attivi ed in grado di agire in modo efficace rispetto al
Governo nazionale, presidiando in modo continuo l'attività di
Governo a Roma, ma, come detto, saltiamo questa parte.
Da questo bilancio emerge una mancanza di un'idea della Valle
d'Aosta futura, quale sarà il suo ruolo in Italia, in Europa e
quale sarà il modello interno a questa regione, che tipo di
sviluppo, che scelte importanti dobbiamo fare. Questo bilancio,
purtroppo, contiene poche indicazioni da questo punto di vista.
Come dicevo, è un bilancio di galleggiamento, che non prevede delle
indicazione precise. Un'autentica crescita e svolta della nostra
regione non può che essere legata ad uno sviluppo sostenibile, ad
una vera
green economy
che, lo abbiamo visto anche con il
risultato referendario, la popolazione è pronta a seguire. I
rifiuti potevano essere il primo settore nel quale intervenire e
dare un segno di cambiamento. Questo settore, nel bilancio, è
praticamente inesistente. Concludendo, questo bilancio di
galleggiamento, se non troviamo un approdo rapido, rischia di
portarci a fondo. Grazie.
Presidente
- Grazie collega. La parola al collega
Viérin.
Viérin L. (UVP)
- Merci Présidente.
Avevo pensato un intervento - a parte l'ora tarda che pian piano
dalla terza serata si sta avvicinando all'ora di Marzullo, fascia
oraria che, fra l'altro, lasceremo ricoprire in modo degno al
collega Bertschy per cercare di risollevare, non tanto
l'
audience
quanto, chiaramente, il tenore di una discussione
che, essendo anche tecnica, non sempre può appassionare chi deve
leggere attraverso i nostri interventi ciò che è un atto contabile,
ma che è un atto che comunque disegna il futuro della nostra
comunità - ma lo rimodulerò anche a seguito di qualche interessante
intervento di qualche collega e non solo delle relazioni del
Presidente, dell'Assessore e del relatore, che hanno stuzzicato, in
parte, quella che è la nostra posizione su questo bilancio, avendo
spesso gli occhi puntati più sugli specchietti retrovisori che
verso il futuro.
Visto che di passato vogliamo parlare, io cercherò di parlarvi
di quella che è stata l'operazione che, in questi mesi, a partire
dalla scelta che abbiamo fatto alla fine dell'anno scorso, ci ha
portati con posizioni diverse, avendo una visione diversa anche e
soprattutto sulla gestione delle finanze, della prospettiva e della
crisi, ci ha portati a fare scelte che oggi ci vedono, attraverso
un programma elettorale che è stato, in termini di consenso,
appoggiato da una parte dei valdostani, ci vede oggi in Consiglio
ad avere posizioni diverse rispetto a quella che è una rotta che
noi crediamo stia andando nella direzione sbagliata. L'operazione
di questi mesi a seguito delle nostre scelte è stata quella di
avere contezza di quella che è la reale situazione finanziaria
della nostra regione. Dico questo perché non sempre questo è stato
fatto quando abbiamo condiviso certi passaggi ed abbiamo cercato di
capire, come qualcuno oggi sta facendo, in che direzione si stesse
andando e, soprattutto, come venissero gestite le risorse di tutti
i valdostani. Noi crediamo da un lato che oggi, attraverso i nostri
interventi, cerchiamo di fare una sintesi di ciò che è la
situazione reale, ma non ci fermiamo lì. Cerchiamo, attraverso il
nostro lavoro - abbiamo cercato di lavorare in questo senso in
questi mesi - di verificare in che direzione si stia portando la
nostra Valle d'Aosta, convinti che questa direzione non reggerà
alle sfide del futuro. Se diagnosi vogliamo fare, vogliamo anche
proporre delle soluzioni e, in questo senso, altri già sono
intervenuti ed hanno spiegato quella che sarà la nostra
controproposta, questi trentacinque emendamenti, più ulteriori
piccoli elementi che andranno a costruire una visione diversa di
quello che può essere, a ridotte risorse, una visione chiaramente
rimodulata in base alle finanze, ma una visione completamente
diversa.
Vorrei ricostruire qualche passaggio, visto che di passato si è
parlato, partendo dalla crisi. Tanti, non solo in audizioni in
Commissione ma anche in quest'aula, hanno rievocato la crisi
partita nel 2010 e che è arrivata in modo graduale anche se
pesante: non è stata un terremoto, non è stata una crisi che da un
giorno all'altro ha scombussolato quella che era in modo drastico
la situazione finanziaria della Valle d'Aosta; è stata, comunque,
graduale. L'accordo del 2010, Presidente, credo andasse in quella
direzione, cioè di arginare una crisi che si era manifestata e,
attraverso un accordo con lo Stato, fosse graduale nel risanamento
dei conti pubblici e non fosse poi ulteriormente aggravata da altre
manovre che, invece, sono arrivate. Mi rifaccio all'accordo che è
stato tanto evocato, semplicemente per portare a galla uno dei
paradossi di questi ultimi Consigli. Lei, Presidente, la settimana
scorsa è venuto in aula dicendo: 'Attenzione: a Roma, noi non
potevamo intervenire attraverso quell'emendamento, perché Trento e
Bolzano hanno delle disposizioni diverse rispetto alla nostra'. Io
le dissi che non era così in modo totale, ma era parzialmente vero
e che anche noi avremmo potuto intervenire. Le dico questo,
Presidente, perché nel 2010, quando lei siglò quel famoso patto del
federalismo fiscale, facemmo la stessa cosa! Facemmo una Giunta che
deliberò: si ricorda che facemmo due delibere di Giunta, perché ci
fu la discussione se che questo passaggio dovesse venire in
Consiglio o meno. E quel passaggio - nella prima delibera non
avevamo deliberato il passaggio in Consiglio - fu portato in
Consiglio, perché la deroga all'intervento in materia finanziaria,
cioè l'articolo 48 bis "sentito il Consiglio", ci fece agire in
quel modo. Noi, cioè, intervenimmo attraverso una delibera di
Giunta che poi fu ratificata attraverso il suo accordo del
federalismo fiscale, a seguito di che lo Stato inserì nella manovra
finanziaria, nella legge di stabilità dello Stato, il 13 dicembre
di quell'anno, la disposizione che entro 60 giorni si provvede alla
modifica, quindi attraverso legge ordinaria, demandando poi alla
Commissione paritetica la possibilità. Dico questo perché la stessa
cosa hanno fatto Trento e Bolzano. Questo per dire che, come lei
siglò all'epoca una deroga su quella che era la blindatura dello
Statuto sulle norme finanziarie, quel famoso accordo per cui si
rinunciava all'IVA da importazione, nel medesimo modo oggi si
poteva intervenire, chiaramente con quella condivisione a monte,
non con un emendamento fatto nella notte che non dava la
possibilità a noi, come Regione, di avere quella convocazione o
quell'intesa che, altrimenti, non avrebbe potuto portare alle
modifiche. Dico questo perché ci fu l'accordo con lo Stato che però
fu poi ridotto dalle ulteriori manovre e dai decreti che sono stati
ricordati anche dal collega La Torre: il "salva Italia", il decreto
sviluppo, il decreto semplificazioni,
spending review
, patto
di stabilità, eccetera.
La crisi è andata aumentando, ma noi non contestiamo tanto
quella che è una prerogativa nei confronti dello Stato che è stata
giustamente evocata e che ha ridotto le risorse, quindi attacchi
all'autonomia. Noi ad un certo punto abbiamo contestato
l'impossibilità di capire in che modo venivano gestite le risorse
della Valle d'Aosta, a fronte di una crisi che continuava: la crisi
si percepiva e sapevamo benissimo, attraverso questo accordo del
federalismo fiscale, che avrebbe portato ad una riduzione che
veniva ulteriormente incrementata da manovre, ma - è vero, sono
stati 600 milioni, collega Restano, collega Lanièce - in quegli
anni si continuò comunque a fare delle scelte milionarie in una
certa direzione che, chiaramente, sapendo che quelle risorse
sarebbero poi mancate, andavano a pregiudicare altre scelte. Ad un
certo punto, arrivando al 2012 noi, collega Restano, facemmo delle
scelte ben precise di cui oggi siamo non solo orgogliosi, ma anche
consapevoli nei termini delle cose che avevamo sollevato. Quando
arrivammo a discutere il bilancio del 2012 - il collega La Torre
era Assessore alle Finanze e se lo ricorda benissimo - ci rendemmo
conto che fu un bilancio singolare, perché oggi si viene qui a
sbandierare la condivisione, che peraltro non c'è stata, ma l'anno
scorso... altro che condivisione! L'anno scorso ci fu un bilancio
che venne costruito in modo unilaterale da una sola persona e i
singoli assessori... Lasciamo stare la maggioranza o quel che ne
era rimasto in termini di coesione, ma non ci fu nessuna
possibilità di inserire un minimo dettaglio, una minima scelta
all'interno delle somme assegnate ai singoli assessorati. Tutti gli
assessorati, negli anni, avevano avuto delle riduzioni,
l'Assessorato alla cultura e all'istruzione compreso.
Semplicemente, all'interno di ogni assessorato, ogni assessore
aveva fatto delle scelte: tanti settori avevano le loro grandi
opere, anche quello alla cultura, per esempio. Si diluì, per
esempio, Saint Martin sapendo che, diluendo quella grande opera,
altre scelte sul diritto allo studio e su altre esigenze
prioritarie della comunità potevano invece essere mantenute.
Che cosa contestammo? Si ricorda, collega La Torre, che io
scrissi questa lettera, che oggi, al di là dell'aver espresso un
pensiero, fortifica le scelte che poi abbiamo fatto e che oggi
abbiamo la dignità e la forza di portare avanti in quest'aula.
Scrivemmo e scrissi, all'epoca, che "Il metodo che ha portato alla
nascita del bilancio per il 2013 è stato singolare, irrispettoso
del ruolo delle diverse componenti, perché le scelte sono state
comunicate e imposte unilateralmente - non lo diciamo adesso, lo
abbiamo detto l'anno scorso, scritto l'anno scorso - senza
conoscerne la logica, i criteri, non tanto nelle cifre assegnate ad
ogni assessorato e in generale nei settori, quanto le cifre
assegnate ad ogni dettaglio di spesa che sono giunte già definite".
Le scelte sono state fatte da altri per poi chiederci di
condividerle. Il bilancio è pervenuto in modalità di visione, senza
possibilità di rimodulazione o di modifica, quindi, rileviamo che
non è possibile modificare e, soprattutto, visto il momento delle
difficili scelte da fare, noi chiedevamo una condivisione. E
soprattutto, nella conclusione, in assenza di questa prerogativa:
"Mi trovo nell'impossibilità di condividere talune scelte presenti
nel bilancio, la cui conoscenza e condivisione a livello generale
con scelte che incideranno sui vari settori dell'amministrazione e
degli enti locali è peraltro inesistente". Dico questo perché, al
di là di tante altre questioni che sono note, lì ci fu una presa
d'atto o la conclamazione di un metodo che non era solo un metodo
nel quale non ci riconoscevamo più, ma era l'inizio del tentativo
di nascondere la verità. Quelle verità nascoste di cui ha parlato
qualcuno non sono iniziate adesso, sono iniziate, per quanto ci
riguarda, anche all'interno di quella maggioranza, avendo
un'impossibilità di capire dove le risorse venivano assegnate e,
soprattutto, non solo sull'incidenza che il bilancio regionale ha
direttamente sugli investimenti e sulle spese dell'amministrazione,
ma anche, per esempio, sui risvolti esterni, gli enti locali, tutto
ciò che è un bilancio regionale ed il futuro della comunità. E lì
iniziò la questione della presa d'atto di un metodo che non poteva
continuare a funzionare in questo modo.
Noi capiamo, collega Restano, il suo intervento, forse
addirittura una difesa strenua, un intervento che andava e che è
andato nell'ottica di difendere certi settori che le stanno
particolarmente a cuore e che vanno nell'ottica di difendere
l'assessore di riferimento, ma noi vorremmo - e in conclusione ci
tornerò - che ci sia rispetto per le scelte che noi abbiamo fatto e
le abbiamo fatte alla luce del sole, non trovando come alibi una
battaglia interna di cui oggi non abbiamo ancora sentito parlare,
specialmente da parte sua, se non fuori da quest'aula. Dico questo
perché bisogna essere anche, dal punto di vista dell'onestà
intellettuale, in misura di esprimere quelle che sono state scelte
che poi hanno portato ad una presa d'atto e ad una visione diversa
che noi abbiamo sottoposto alla volontà degli elettori. L'inizio
delle scelte unilaterali o, comunque, la fase conclamata, le verità
nascoste ed ognuno ha scelto il proprio percorso da portare avanti,
ma dopo l'approvazione del bilancio è avvenuto qualche cosa di
ancor più grave: quella famosa delibera del 30 dicembre che ha
bloccato 309 milioni di euro. È stata la delibera che ha soppresso
fondi, o meglio, congelato fondi per poi riaprirli con la politica
del rubinetto su altre destinazioni, facendo morire, in quel caso,
i settori che già erano stati tagliati e penalizzati dal bilancio,
cioè la cultura e l'agricoltura, principalmente. È quello che oggi
bisogna cercare di spiegare alla comunità, ovvero che, è vero, le
risorse sono state ridotte da Roma, ma c'è stata anche qui una
gestione delle risorse ridotte che, secondo noi, è una gestione
errata e che ha visto investimenti, ancora nel 2013, che sono
andati su opere o, diciamo, su indirizzi che non erano necessari, a
fronte di altre esigenze che oggi non possono più essere evase.
Questo bisogna avere il coraggio di dire. Non sbandierare sempre
lo spettro del nemico Stato che, peraltro, c'è e non è una novità
di oggi, ma occorre avere il coraggio di ammettere che questa
gestione, questo modo di gestire la Valle d'Aosta non potrà
reggere. E se siete convinti che potrà reggere, noi vi auguriamo
veramente che questa vostra convinzione, che avevamo anche noi,
possa andare nella direzione auspicata. Altrimenti non avremmo
fatto certe scelte: saremmo rimasti, se fossimo stati convinti di
questa gestione. Uno prova, giustamente, a combattere un certo modo
di gestire o di vedere le cose, ma sappiamo benissimo i rapporti di
forza, quando sei in un'organizzazione blindata, come vanno a
finire. Questo non sto io a insegnarglielo perché i silenzi sono
qui a parlare per tutti, specialmente per lei. Pur conoscendo
queste risorse che erano ridotte, ma che continuavano ad essere
immesse in modo errato su certi investimenti, si è nascosto alla
comunità la verità, ed è il secondo aspetto molto grave. In
primavera, con la politica dei rubinetti, a qualcuno si è aperto,
ad altri si è cercato di far credere che si sarebbe aperto, sapendo
che non c'erano i fondi, aspettando la campagna elettorale,
aspettando le elezioni, finché il sistema non ha più retto ed è
esploso, per poi un giorno aprire il giornale o la televisione e
sentire dall'Assessore che un certo mondo era finito, perché
qualcuno, probabilmente anche all'interno dei rapporti di forza
nella maggioranza e del Governo, ha detto basta! Basta continuare
ad andare a dire alla gente che queste pratiche verranno evase! Ci
sono funzionari regionali che in campagna elettorale sono stati
diffidati dal dire che non c'erano più i fondi: assolutamente non
bisognava dirlo! Bisognava dire... dire: a volte, ci sono lettere!
Le abbiamo citate qui attraverso le nostre iniziative: 'non c'è
capienza in questo momento, ma si valuterà'. Questo si sapeva
benissimo e chi è stato assessore lo sa! Quindi, è inutile che
stiamo qui a raccontarci le favole.
Noi contestiamo questi tre aspetti, avendo piena coscienza di
aver rotto con una certa complicità, nel momento in cui ce la siamo
sentita. E credo che ognuno di noi avrà, nel proprio percorso di
vita ed amministrativo, la possibilità di rendersi conto appieno di
ciò che sta succedendo e di ciò che si andrà a votare attraverso
questo bilancio. Qualcuno ha detto - è vero - che non vi è nulla di
diverso, o meglio, di peggiorativo rispetto a quello dell'anno
scorso, ma soprattutto è un bilancio - già quello dell'anno scorso
lo abbiamo contestato nei metodi e nei contenuti - che per il
futuro continua ad incidere e non si ferma al triennale: questo
bilancio andrà ad incidere almeno sui prossimi dieci anni per la
nostra comunità, direttamente o indirettamente; il ricorso al
credito qualcuno lo ha già evocato. Quindi, il limite di questa
gestione, il sostegno ai settori che finisce attraverso una
conferenza stampa: la comunità è stata informata, è vero, è giusto,
ma è stata informata attraverso una conferenza stampa in cui si è
detto "è finito un mondo", quando questo mondo si sapeva benissimo
che sarebbe finito e lo si sapeva già in primavera, per non dire
all'approvazione del bilancio antecedente.
Quello che noi vogliamo fare emergere al di là della diagnosi,
al di là dei rimedi di cui domani parleremo è che ancora oggi c'è
una possibilità, anche se minima, di modificare le cose. Nel 2013
c'era ancora una forte possibilità di interrompere qualche grande
opera o altre misure che, invece, sono state (tra virgolette)
mandate avanti, sono state ritenute preminenti e, proprio nei
giorni in cui si annunciavano i tagli, c'erano delibere milionarie
che andavano su altri capitoli. Questa è la diagnosi, ma ad oggi
qual è il bilancio che noi vediamo? Intanto, è un bilancio che ha
ancora dei paradossi perché, malgrado le risorse ridotte, malgrado
ciò che ci siamo detti, malgrado la fine di un sistema, esistono
ancora delle zone di paradossi e di scelte che sono
incomprensibili: quello delle società partecipate - altri ne hanno
già parlato - quel mondo parallelo di retribuzioni. Quando noi
parliamo di società partecipate, ci riferiamo soprattutto ai
vertici, non ci riferiamo ai lavoratori ed ai dipendenti di queste
società partecipate: che sia chiaro. I
benefit
dei vertici
di queste società e di tanti, di quel mondo, di questa
costellazioni, di rivoli, di realtà che non conoscono la crisi, non
conoscono nessuna crisi e in II Commissione si sta facendo un
lavoro che speriamo possa effettivamente ridimensionare anche
questo mondo. I costi della politica: qualcuno ha sbandierato in
campagna elettorale o ancora dopo le elezioni il problema dei costi
della politica. Noi, domani, avremo degli emendamenti sui costi
della politica e misureremo, cara collega Bertolin, la volontà di
ridurre i costi della politica. Prima di tutto bisogna che
riduciamo a noi gli emolumenti, e noi domani avremo delle proposte.
Quindi, lei sarà messa alla prova, assieme a tanti altri, ma noi
sappiamo che lei su questo tema è sensibile e lo ha detto
suscitando anche qualche screzio all'interno dei suoi colleghi; noi
saremo veramente lieti di metterla alla prova per vedere se
effettivamente questa enunciazione corrisponde a realtà.
Sull'ottavo assessorato ci siamo dilungati abbastanza. Ma la
crisi c'era, quando avete deciso di mantenere l'ottavo assessorato?
L'Assessorato che era stato soppresso... io ero seduto vicino alla
collega Zublena, che ha seguito in diretta la sua soppressione, non
quella, poi, elettorale, ma quella politica del suo assessorato e
poi è rispuntato l'assessorato. Benissimo! Però non diciamo che poi
non abbiamo i soldi per i banchi o per le sedie perché, sui
trasferimenti per parte investimento alle istituzioni scolastiche,
siamo veramente ridotti all'osso: poco più di 40.000 euro che non
basteranno e noi speriamo che possano bastare. Questi sono i
paradossi di questa manovra. Della non condivisione altri hanno già
parlato.
Venite qui a parlarci di elezioni europee. Baccega, lei ha
citato Cattaneo, Mazzini, mancavano Kennedy e Ugo Voyat e dopo
avevamo citato veramente tutti i massimi pensatori del mondo
politico. Va bene: facciamo le candidature e le larghe intese per
le elezioni europee, ma iniziamo a fare un bilancio condiviso!
Condividetelo in maggioranza
in primis
, perché in
Commissione abbiamo assistito a scene imbarazzanti! Imbarazzanti
per tutti, senza fare distinzioni tra maggioranza ed opposizione.
Anzi, ci siamo sentiti forti nel senso che eravamo meno
mortificati, perché ci sentivamo tutti uguali. Eravamo messi tutti
sullo stesso piano perché nessuno sapeva niente! Dalle audizioni da
elemosinare ai documenti che... Noi la capiamo, Assessore, è il
primo bilancio che lei gestisce e, quindi, non gliene facciamo una
colpa, ma è stata veramente dura avere tutta la documentazione, per
evitare che qui in aula passassimo poi delle ore a parlare ed
intervenire su tutte le pagine come faremo domani.
Questi paradossi di venire ad invocare le larghe intese e la
condivisione sarebbe un principio che ci vede veramente favorevoli,
se non che tutti i giorni, dai 116 a qualsiasi tipo di azione o ai
viaggi presidenziali a Roma che non vengono comunicati, noi ci
sentiamo leggermente derisi da un certo atteggiamento. Un po' come
Penelope, di giorno si dice una cosa e di notte si disfa, noi ci
sentiamo invocare grandi disponibilità salvo poi non averne
riscontro quotidiano.
I paradossi dell'Assessore che ci parla di pareggio di bilancio.
Assessore! Chi è stato prima di lei assessore lo sa: il pareggio di
bilancio è un artifizio contabile. È chiaro che c'è pareggio di
bilancio senza ricorrere a mutuo: non si ricorre a mutuo perché
l'ammontare delle spese non è reale. Tantissime spese sono state
messe in gestione speciale attraverso le partecipate: è chiaro che
si facciano quadrare i conti. Ma questo, forse, lo potete dire in
altre sedi, ma non a noi che abbiamo vissuto i bilanci prima di lei
e che minimamente ci siamo già sentiti presi in giro quando eravamo
lì! Adesso che siamo qui, almeno diciamo "beh, evitiamo di
raccontarci...". Va bene, ma basta spiegarle bene le cose, perché
la comunità ha bisogno di sapere queste cose e non è corretto
lodarsi di qualcosa che è un artifizio. È chiaro che se carichiamo
la spesa sul mondo parallelo (gestione speciale partecipate), la
spesa non è quella reale. La spesa reale è un'altra!
A risorse ridotte noi vorremmo che i sacrifici fossero uguali
per tutti. Lo dico con dispiacere e ci tornerò domani: i settori
valdostani, per non dire unionisti, sono stati quelli più
sacrificati. Gli enti locali sono già stati evocati e la 48 è stata
violentata. È stata violentata! Perché la legge 48, se andate a
vedervela, aveva un tetto massimo di percentuale di legge da
caricare e, difatti, se guardate la finanziaria, si dice "in
deroga... in deroga... in deroga". Piuttosto che derogare mille
volte una legge, fate prima ad abolirla questa legge!
Vogliamo parlare dell'agricoltura? Altri lo hanno fatto e lo
faranno. È un altro settore che, purtroppo, è stato dimenticato.
Vogliamo parlare della cultura? Ci tornerò domani: la cultura è
sotto di 20 milioni, siamo a 19 milioni, con una percentuale
incredibile di tagli. Una volontà di fare morire la cultura, salvo
poi - anche qui, paradosso - ad ogni occasione, dire 'no, la
cultura non si tocca, la cultura è una cosa importantissima'. Meno
26 percento attraverso quel taglio dei 109 milioni l'anno scorso,
meno 17 percento sul 2014; dal 2010 al 2014, meno 53 percento, con
questo picco 2013-2014. La cultura, fino ad un certo limite può
resistere, ma poi... La tutela dei monumenti, tante questioni
preminenti, non stiamo parlando di eventi o di altre cose. Stiamo
parlando di questioni fondamentali - Assessore, lo sa - quando
sappiamo e ci risulta che in certi castelli stanno avvenendo dei
crolli.
Diciamo questo perché questi tre settori sbandierati, insieme
all'istruzione... ed anche qui, domani torneremo, il collega Donzel
lo ha anticipato, su tre grandi aree. L'edilizia scolastica -
l'Assessore Marco Viérin lo sa - quella maggiormente di competenza
regionale, l'ambito del diritto allo studio, l'ambito del trasporto
studentesco e poi quello dei contenuti della scuola, quindi la
didattica. In questo ultimo periodo, non sono state queste le
priorità, ma le grandi
lobby
, i grandi interessi, e non è la
direzione che noi avremmo auspicato. È per questa ragione che da
quella direzione noi ci siamo staccati, collega Restano: da quella
direzione! E se oggi qualcun altro vuole staccarsi, è ancora in
tempo, non c'è nessun problema!
Prima di andare ad evocare altri settori... ma, collega Restano,
il settore dello sport lei lo ha visto nelle UPB? Se il Presidente
del Coni è venuto in Valle, secondo me, sarà l'ultima volta che
viene! Il settore dello sport - l'Assessore Marguerettaz in
Commissione è stato onesto - è stato uno dei settori più tagliati.
Tra i vari interventi che sono stati portati avanti dagli
assessori, quello nel settore trasporti e sport è stato
giustificato con scelte, ma non veniamo qui a dire che lo sport è
una priorità da difendere attraverso questo bilancio, perché lo
sport è stato uno dei settori che, purtroppo, è stato sacrificato
con scelte che probabilmente sono prioritarie rispetto ad altre, in
un settore che abbina turismo e trasporti e che quindi anche in
termini di settori non è facile. Gli interventi correnti nello
sport sono passati da 2.267.000 a 1.300.000 ed i contributi per
investimenti nel settore dello sport da 230.000 a 30.000 - e
tralascio il resto - per un totale di 2.500.000 a 1.300.000; poi,
interventi per la gestione di infrastrutture sportive da 1.190.000
a 785.000. Dico questo perché va tutto bene, ma se,
all'enunciazioni di principio corrispondono cifre che sono
contraddittorie rispetto a ciò che si dice, di due cose l'una: o si
dice che si sta andando in una direzione sbagliata o la direzione
in cui lei sta credendo di andare non è quella corretta.
In conclusione, che cosa ravvisiamo? Questa manovra - altri lo
hanno detto - decreta la fine di certi settori o la necessità di
rimodularli completamente, sapendo che è difficile. La crisi che
non è arrivata come un terremoto è stata piombata attraverso queste
verità nascoste come un terremoto, perché è arrivata tutta
quest'anno, riportando, anche per causa del patto di stabilità,
ogni anno le risorse non evase sull'anno successivo. E l'anno
prossimo dovremo ancora scorporare, a meno che non ci siano altre
soluzioni, tutto il pregresso, perché questo bilancio è di nuovo
creativo, perché su questo bilancio non sono imputati tutti i
milioni di euro del pregresso, più i fondi europei di cui non si
capisce: entro il 31 dicembre; l'altro giorno l'Assessore Marquis
ci ha parlato di microcredito, ma non abbiamo capito se era
microcredito inerente le risorse statali, europee o regionali. Dico
questo per dire che ancora oggi questo bilancio, secondo noi, può
avere dei margini di miglioramento, ma è molto difficile che per il
futuro ci possano essere delle prospettive, a causa di queste
scelte.
I grandi e piccoli messaggi che potevano ancora arrivare non
sono arrivati, ma questa finanziaria decreta il fallimento di un
modello incarnato da qualcuno. Decreta il fallimento di un modello
incarnato da qualcuno! Purtroppo, il limite che emerge è che è un
sistema che potava funzionare con i soldi, ma senza soldi o ci
mettiamo le idee e rimoduliamo le visioni o diventerà molto
difficile che questa visione, incarnata da qualcuno, possa
continuare a reggere anche politicamente, anche elettoralmente.
Purtroppo, è il fallimento, ma non è ancora la fine, perché
continua la complicità. Più complicità c'è e più questo sistema
continuerà, anche con numeri risicati, a vivere e continuerà
facendo ricadere sulle spalle di chi ha meno responsabilità quella
che, invece, è una responsabilità che sta in capo a chi, in modo
unilaterale, ha deciso di assumersi, nel bene e nel male, questa
responsabilità, salvo poi, appunto, cercare di scaricarla su altri.
Quindi, quello che noi vogliamo rivolgere è un appello alla
coscienza a chi dice ancora di averla e, se ce l'ha, che
effettivamente ci si premuri di esternarla, perché noi veramente
speriamo di sentirla, ma ancora questi segnali non arrivano. Se,
come è stato decretato ancora in questo bilancio, il monarca
assoluto non ha accettato la monarchia costituzionale, bisogna
prendere provvedimenti se vogliamo che qualcosa cambi! Tutti
assieme! Crediamo che sia di staccare la spina, per chi ha ancora a
cuore la Valle d'Aosta e le sue priorità, quelle che sono state
annunciate nelle relazioni, nelle vostre relazioni, Assessore e
relatore. Se vogliamo fare finire una deriva, una mentalità che è
alla deriva, bisogna avere il coraggio di staccare la spina, prima
che arrivi la rovina o prima che sia tardi, prima che, per la Valle
d'Aosta, ci sia un futuro che effettivamente sia pregiudicato per i
nostri giovani.
In conclusione - veramente! - noi vi chiediamo, se veramente i
vostri propositi sono reali, di non continuare a seguire il
predicatore! Perché il predicatore, se non ha nessuno che lo segue,
fa l'eremita. Fa l'eremita! E noi crediamo che la strada attraverso
cui questa manovra sta proseguendo non sia la strada giusta e che
ancora il predicatore continui a giocare sulla pelle dei valdostani
e, soprattutto, non dia risposte né nell'immediato né per il futuro
di questa nostra comunità. Grazie.
Presidente
- La parola al collega Ferrero.
Ferrero (M5S)
- Grazie Presidente.
Io ed il collega Bertschy siamo fuori fascia protetta, quindi
cercheremo di fare presto. Purtroppo è iniziata molto male questa
discussione sul bilancio regionale, però dobbiamo tenere conto di
chi sono i padri di questo bilancio, perché il bilancio è il
destino della Valle d'Aosta, e quindi è importante capire dove
andiamo a finire. È iniziata male con il Presidente Rollandin che,
come il veterinario della pubblicità del Montenegro, quello che
parte con l'aereo e salva la situazione impossibile...la mucca che
si è incagliata negli scogli...vola a Roma con la Darwin Airlines
partita, magari, dall'aeroporto di Brusson a bacchettare il
Senatore Lanièce, il quale, da due settimane, non riesce a capire
che cosa stia facendo il Governo sui fondi della ferrovia: 521,
150, 100 e, alla fine, ce ne sono 23 da pagare! Porca miseria! È un
vero peccato!
Presidente
- Vi chiedo un po' di rispetto per l'aula,
colleghi!
Ferrero (M5S)
- ...I due Parlamentari valdostani -
bisogna dirlo chiaramente - sono sotto tutela: dovrebbero difendere
le risorse a favore della Regione, ma, se continua così, veramente,
ci accorgiamo che le cose non sono a posto. A chiedere poi che
cosa? A chiedere al Governo Letta e, prima, al Governo Monti...che
cosa? Io aspetto ancora l'elenco, non l'ho avuto...a chiedere a
quei boia romani, a quei "boia romani", lo ripetiamo, a cui l'unica
cosa che è stata fornita è la scure, è l'ascia con la quale è poi
stata decapitata la volontà dei valdostani che si erano espressi
nel referendum...questa gliela avete fornita voi con quelle lettere
che avete mandato circa un anno fa e che hanno portato a questo
epilogo che è un epilogo scontato...bel rispetto per l'Autonomia,
veramente un segnale incoraggiante! Inizia male e possiamo anche
dire che prosegue peggio, perché poi guardiamo anche all'interno
della relazione del Consigliere La Torre quali sino i motivi di
ispirazione. I motivi di ispirazione sono pagine scritte dalla
Confindustria regionale...Confindustria, ma l'industria...dov'è
l'industria regionale? Non è che, per caso, ci si voleva riferire a
quella "industria edilizia" dei Tropiano, dei Berger, della COGEIS
e della banda dei professionisti che, sempre i soliti, lavorano in
tutte le opere? associazioni di professionisti o associazioni di
altro tipo? Non lo sappiamo, ma ce lo chiediamo.
Non è un bilancio di previsione quello che ci proponete: è la
consegna al Tribunale dei libri contabili, è un bilancio di
fallimento di un sistema. Voi ci avete steso davanti, oggi, una
Valle d'Aosta ridotta come un ustionato di 4° grado sull'80
percento del corpo, l'avete bendato così, alla bell'e meglio, ma,
sotto le garze, c'è un autentico disastro! L'Assessore al bilancio,
ahimè, è semplicemente il curatore fallimentare di
quest'Amministrazione. Le cure che la minoranza propone - e sulle
quali vi faremo gettare la maschera, perché saranno gli argomenti
che avete portato anche nelle vostre campagne elettorali e vorremo
vedervi a dire "no" - sono semplicemente quello che abbiamo potuto
fare, il massimo che abbiamo potuto fare per tamponare le ferite,
ciò che era indispensabile fare per salvare la Valle.
Non ci vogliamo, ovviamente, solo lamentare, no, non vogliamo
solo lamentarci; però, in questo bilancio, manca una cosa
essenziale: non c'è un taglio agli sprechi, e i valdostani devono
capire bene che cosa sono questi sprechi, perché altrimenti qui si
parla, i Grillini urlano, la minoranza grida, ma poi...quali sono
gli sprechi? E allora bisogna dire quali sono, bisogna parlare di
mezzi che hanno 5 o 6 anni di vita e che, dopo i 5 o 6 anni di
vita, mezzi che sono costati 13.000 euro, per ogni anno successivo,
scontano dai 7 ai 10.000 euro di manutenzione straordinaria, al
che, un mezzo che sarebbe da gettare dal rottamatore, viene
strapagato per tre o quattro volte! Oppure possiamo anche andare a
vedere altre cose. Andiamo a vedere, ad esempio, le spese dei
prodotti alimentari acquistati dalle vostre società partecipate
che, pagati dal grossista, costano il 30 percento in più di quello
che io, cittadino, vado a pagare alla CIDAC o al Carrefour! Questi
sono gli sprechi sui quali voi non avete messo mano! E, senza avere
nessuna particolare pregiudiziale sulla tipografia...è dell'ultima
Giunta la delibera che voi avete votato dell'acquisto di 800-850
copie del
Messager Valdôtain
per 11.500 euro da regalare in
giro alle autorità...non so che autorità...ecclesiastiche, e storie
varie...vedete, 11.500 euro per voi sono pochi, ma qualcuno ci
campa con 11.500 euro e prendere queste pubblicazioni per andarle a
regalare in giro a Natale non è un bel messaggio, non è un bel
messaggio che si dà alla popolazione!
L'invito che rivolgo anch'io, come hanno fatto già i colleghi è
ai Consiglieri di minoranza, non alla Giunta: ci sono degli
emendamenti che sono compatibili, secondo me, anche al vostro modo
di vedere le cose. Staccatevi per quanto riguarda almeno questi
emendamenti e non prendetevi la responsabilità di dare un voto
contrario, perché, diversamente, fareste il gioco e sareste
assimilati esattamente alla Giunta regionale. Io penso che alcuni
di voi possano riflettere su questa cosa. Quindi il nostro è un
invito costruttivo per evitare che, effettivamente, questo sistema
si perpetui: gli sprechi non sono stati toccati, il clientelismo
non è stato toccato. Date un segnale al "manovratore" che il
periodo è finito.
Presidente
- La parola al collega Bertschy.
Bertschy (UVP)
- Mi sento Cenerentola, mezzanotte in
punto!
(risate in aula)
..."non perdere le scarpe", beh,
grazie!
Grazie Presidente, grazie a tutti quelli che sono intervenuti, i
colleghi dell'opposizione, i colleghi di maggioranza e credo che
quantomeno abbiamo cominciato a sentire considerazioni, opinioni e
altre ne sentiremo nel corso di questo bilancio. Io mi sono
avvicinato a questo bilancio con lo spirito che mi ha accompagnato
negli anni in cui ho fatto l'amministratore e soprattutto con
l'attenzione e la sensibilità che ho cercato di mettere nel mio
ruolo alla guida di una piccola comunità. Soprattutto ho cercato di
continuare ad ascoltare le persone, anche in questo periodo, dove
l'impegno qui all'interno del Palazzo è stato importante, le ore
passate qui all'interno del Palazzo assorbono in maniera importante
il lavoro di ognuno di noi e dove si rischia di perdere di vista la
vita, quella che è nelle piazze, nelle strade, nelle nostre
famiglie e soprattutto in quei posti dove si è molto più distanti
dalle cose di cui discutiamo. Mi sono riletto anche un po' di cose
che le persone che mi conoscono e che mi hanno sostenuto, e che
magari non mi hanno sostenuto, mi scrivono. Qualcuno ti dice "se è
possibile occuparti di un problema che per molti valdostani come
me, che lavorano nell'impresa edile, sta diventando drammatico. La
Regione, dopo aver buttato soldi in cattedrali nel deserto, vedi
aeroporto, Billia, università, opere che servono solamente a
sistemare amici e fanno lavorare imprese amiche, ha smesso di fare
appalti per le piccole e medie imprese valdostane e come lei gli
Enti locali e consorzi, e tutto questo per mancanza di soldi,
perché non ce li hanno più. Molti operai edili già l'anno scorso
hanno perso il proprio posto di lavoro e quest'anno sarà ancora
peggio", e avanti così. Oppure il messaggio di questa mattina, una
ragazza che ti dice "siamo tutti preoccupati, non sappiamo con
quali soldi pagheremo le prime tasse che arrivano, quelle che
arriveranno, il canone RAI quello che arriverà, l'IMU, la TARES".
Tutto quello che riguarda quei redditi, che chiedendo a Ceccarelli
la disponibilità di avere da parte del suo osservatorio un dato
sulla situazione dei redditi delle famiglie valdostane, non sono
riuscito ad ottenere, perché manca uno studio così approfondito;
l'ho chiesto anche alla Direzione delle politiche sociali: non ci
sono studi di riferimento precisi, che ci permettano di avere una
base scientifica per elaborare delle scelte. Siamo riusciti a fare
un lavoro un po'differente recuperando il reddito delle persone
fisiche e basta andare a vedere il dato sugli ottomila contribuenti
per capire su chi si incide e qual è la carne viva sulla quale le
nostre scelte andranno poi a fare i loro danni. Non credo di essere
l'unico, credo che tutti quelli che sono intervenuti queste cose le
vivano e proprio perché le vivono credo che sia importante
ricordarsi che questo non è il bilancio che qualcuno cerca di
descrivere.
È vero - e non lo cito per non farlo sentire tutte le volte in
colpa - che qualcuno diceva: abbiamo mantenuto i provvedimenti
anticrisi, sì; abbiamo mantenuto i fondi di rotazione per le case,
sì; abbiamo aumentato i costi dei trasporti, sì; abbiamo aumentato
i costi degli asili nido, sì; abbiamo tolto i contributi per
assegni post natali, sì; e se volete possiamo andare avanti. Quindi
è inutile elencare solo quello che fa piacere e non elencare quello
che non fa piacere sentire, perché se no si tratta del gioco delle
parti. Questa finanziaria per la Regione Valle d'Aosta, per la
comunità valdostana resta una finanziaria che non aggiunge neanche
un euro di spesa alle fasce deboli, che non aggiunge neanche un
piccolo, piccolo sacrificio a chi sta già tribolando e a chi fa
fatica ad andare alla fine del mese. E chi vive la bassa Valle -
chi vive la bassa Valle! - queste cose probabilmente dovrebbe
conoscerle in maniera ancora più approfondita, perché tanta bassa
Valle e tanta alta Valle si deve riferire a Aosta e deve venire ad
Aosta per lavorare, ad Aosta per venire a farsi curare, ad Aosta
per venire a cercare servizi. Gli abbonamenti dei lavoratori sul
treno, piuttosto che andare a cercare di intervenire sui costi del
trasporto su gomma, non sono un piccolo sacrificio, sono un grande
sacrificio che si chiede a chi ha uno stipendio regolare, a chi a
questo stipendio deve aggiungere tutto quello che in questo mese e
mezzo tra Stato, Comuni e Regione andremo ad aggiungere. È vero che
non aggiungeremo delle tasse, però certe scelte aumenteranno il
costo della vita e lo aumenteranno per le persone. Alcune scelte le
faremo sui redditi, ma anche pochi euro in più per alcune persone
sono sacrifici importanti. Attenzione a generalizzare, a dire
semplicemente questo sì, questo no. Oggi, a mio avviso, ad avviso
dell'UVP e del gruppo dell'opposizione, l'attenzione politica deve
essere quella di trovare qualche risorsa da mettere per sostenere
un mondo del lavoro in crisi. Inutile che stiamo a elencare tutte
le cose che sono già state dette, ma soprattutto dobbiamo trovare
il sistema per non aggiungere neanche una piccola spesa a chi sta
tribolando, e ce ne sono tante di persone che adesso stanno
tribolando.
Il bilancio per chi amministra è fatto di una fase di ascolto.
La fase di ascolto serve per cercare di pensare una strategia
dell'oggi e del domani, e poi una fase di ascolto e del pensare che
deve essere accompagnata dalla fase del fare. Qui, in questo
bilancio io credo che di ascolto ce ne sia stato poco, per le cose
che ho detto prima; del pensare ancora meno, perché non si trova un
pensare per l'oggi, per le persone che, ripeto, hanno delle
difficoltà. Non si trova soprattutto una strategia, non si trova
quel progetto strategico che dica: questa comunità si sta lanciando
nel turismo, tanto per fare un nome a caso, che può essere,
rispetto agli indicatori della Banca d'Italia, l'unico settore dove
abbiamo oggi una crescita e domani potremmo avere una crescita più
importante. Non si trova una valutazione chiara di come andremo a
riconvertire tutte quelle persone che... Qua ci è stato detto che
non abbiamo esuberi nella pianta organica dell'Amministrazione
regionale, quando con 700 milioni di euro in meno, l'avete citato,
non si può non pensare che ci sia un po' meno lavoro. Come
riconvertiamo la nostra pianta organica, le nostre professionalità?
Abbiamo ventotto dirigenti che costano mediamente 150 mila euro
all'anno: ben venga, vuol dire che c'è della scienza, c'è della
formazione, c'è della capacità qua dentro. Come facciamo a pensare
che queste capacità non vengano sempre utilizzate in difesa
politicamente, ma vengano utilizzate in attacco per ripensare, per
agire, per fare della diplomazia dove il governo della politica si
muove: Roma, per esempio, l'Europa? Come questa dirigenza, 123
persone, se non mi ricordo male, possono essere utilizzate per fare
del bene, costruire un percorso nuovo per la nostra comunità, per
la nostra amministrazione? Invece che stare qua a dirci 'sotto il
profilo legale quella norma che è stata pensata non si può
applicare o si può applicare': non ci interessa! A quei costi, a
quegli investimenti che si fanno sulla dirigenza, devono esserci
persone messe in grado di esprimere le loro capacità, le loro
intelligenze. Un percorso strategico non sta solo nel fare un
progetto, nel costruire qualche cosa, ma anche nel riconvertire,
nel riorganizzare una macchina così potente e così importante come
quella che abbiamo a disposizione. Questo non lo troviamo nelle
cose che abbiamo letto, nelle cose che abbiamo sentito.
Nel cogliere come un segnale di novità la disponibilità che il
collega La Torre ha dato ai colleghi della minoranza e, devo dire,
anche con un po' d'impegno l'Assessore Baccega (in qualche maniera
ha cercato di fornire dei dati che probabilmente non erano mai
stati richiesti, ma neanche mai stati formulati), noi abbiamo
cercato di aprire un percorso nuovo, per uscire e continuare quella
strada che va verso un metodo diverso di vedere il nostro ruolo, la
nostra posizione qua, il nostro pensare nell'interesse della
comunità e soprattutto di pensare nell'interesse di quelle persone
che hanno bisogno veramente che noi facciamo delle scelte giuste,
per accompagnarle ogni giorno della loro vita in un miglioramento
delle condizioni nelle quali si ritrovano. Questo è stato un
segnale di novità, che però poi non possiamo dire di aver potuto
accompagnare ad una fase di lavoro, una fase di progettazione di
questo bilancio. La fase di progettazione dove avremmo voluto con
piacere dire cosa pensavamo, cosa volevamo fare. Non siamo
riusciti: l'abbiamo fatto purtroppo su un bilancio che era già
stato organizzato e quando le risorse sono allocate si tende, si
prova a fare qualche cosa, ma le scelte strategiche sono più
difficili da compiere. Abbiamo, comunque, voluto prenderci delle
responsabilità e cominciare a dire qualche cosa di politico e di
questo ne parleremo nei prossimi giorni, domani e dopodomani.
Non è più pensabile, non è più possibile, a nostro avviso, far
finta che tutto quello che sappiamo non funzionare, non possa
essere analizzato nella maniera più profonda e più efficace per le
scelte che dovremo andare a compiere. Non è più pensabile che si
faccia finta che non ci sono posti dove si possono fare dei
sacrifici. Fra l'altro abbiamo anche tentato di riportare
l'attenzione della discussione del Consiglio sui costi della
politica e anche di questo ne parleremo, perché la gente fuori di
qui ha bisogno veramente di capire che tutti ci sentiamo coinvolti
in una fase nuova di visione della comunità valdostana. Lasciamo da
parte i personalismi, che non ci interessano: come gruppo UVP non
arretriamo neanche di un passo, neanche di un centimetro rispetto
alle scelte che abbiamo fatto - lo diciamo chiaramente, fortemente
- scelte che vanno nella direzione di dare un contributo a cambiare
il sistema di vedere la nostra Valle d'Aosta e la Valle d'Aosta del
futuro; scelte che non hanno null'altro che la voglia di essere un
punto di ripartenza per tanti che come noi si sono accorti che le
cose non possono continuare in questi termini. Però non facciamo
finta di raccontare e di aprire piccoli servizi, quando poi andiamo
a fare dei tagli sulla pelle delle persone che sono veramente
importanti. E non facciamo finta di parlare di giovani e di
famiglie, quando ai giovani e alle famiglie destiniamo di tutto
questo bilancio poco più di qualche milione di euro. Io confido nel
nuovo Assessore, Marquis, ma non sappiamo ancora, non riusciamo
ancora a convertire in maniera efficace le risorse che abbiamo
sulla politica del lavoro: confido che abbia la capacità di
prendere in mano un settore così trasandato, che fa fatica
veramente a dare delle risposte, fa fatica a far capire quante
risorse possono essere a disposizione di politiche nuove e
innovative.
È in questo senso che portiamo il nostro contributo, è in questo
senso che vogliamo far capire che non si può più far finta di
andare avanti a dire 'il sacrificio ce l'hanno imposto altri, noi
di qua non possiamo fare di meglio', quando solo cinque mesi fa -
lo ha ricordato il collega Laurent Viérin - abbiamo messo l'ottavo
assessore, che oggi gestisce 9 milioni di euro su un bilancio che è
preso, all'interno del suo bilancio, dall'85-88 percento di spese
correnti. Spiegatemi perché quella struttura lì oggi non può essere
ricompresa in un altro assessorato e risparmiati dei soldi, e quei
soldi messi a disposizione di quelle piccole risorse che un po'di
qua e un po' di là stiamo togliendo. Se veramente andremo a toccare
il contributo per i trasporti agli universitari, il contributo per
i lavoratori che devono salire ad Aosta e altre piccole cose, di
queste cose poi si diranno a chiare lettere e si faranno i conti,
dando in mano alle famiglie e alle persone per dire che qualche
sacrificio si poteva ancora fare.
Con spirito costruttivo estremamente determinato, a nome del
gruppo UVP, in collaborazione con il gruppo delle opposizioni, mi
auspico che i nostri emendamenti vengano letti con attenzione,
analizzati e poi discussi, per capire se queste possono essere
proposte migliori nell'interesse delle persone e della comunità,
per comunque dare una speranza che qualcuno si sta anche occupando
dei problemi della povera gente, i problemi della gente che ha
difficoltà di lavorare, di passare in serenità soprattutto questo
momento dell'anno, che è un momento molto difficile, dove ci sono,
oltre alle tasse da pagare, difficoltà di ogni tipo da sostenere.
Grazie.
Presidente
- Grazie. Ci sono altri? Non ho altre
richieste di intervento in discussione generale. Possiamo chiudere
la discussione generale? La discussione generale è chiusa.
In replica la parola all'Assessore Marguerettaz.
Marguerettaz (UV) -
Credo che si possa iniziare a fare
qualche considerazione rispetto a tutta una serie di interventi. È
chiaro che in una situazione come questa è abbastanza semplice fare
un controcanto, perché probabilmente andare a razionalizzare,
rivedere tutta una serie di istituti, contributi, sostegni, non è
mai piacevole. Se ci sono anche delle considerazioni che sono
condivisibili, nell'ambito degli interventi che ho ascoltato, avrei
piacere di fare qualche precisazione.
Quando abbiamo parlato di sostegni e di agevolazioni nell'ambito
del trasporto pubblico, abbiamo evocato - anche simpaticamente,
Consigliere Donzel - delle figure che possono strappare un sorriso:
"buttate giù le vecchiette dai pullman". Al di là della battuta,
che ci sta per sdrammatizzare, ha evocato una serie di situazioni
che onestamente sono degne di attenzione, ovvero: 'ma pensate di
far pagare l'autobus a degli anziani che hanno una pensione di 500
euro?' Se il collega Donzel o qualcun altro ha avuto modo di
sentire da parte del Governo o da parte della maggioranza delle
cose del genere, mi faccia pure la cortesia di farmelo presente,
perché nessuno di noi ha mai detto una cosa del genere. Anzi
abbiamo detto che le agevolazioni e che questo sostegno continuerà
ad esserci per tutte quelle frange e per tutte quelle persone
bisognose, per cui se avremo delle persone che hanno 500 euro di
pensione, queste persone sicuramente avranno lo stesso trattamento
che hanno oggi. Se qualcuno, ha avuto modo di ascoltare con
attenzione anche l'intervento di oggi dei sindacati, in particolare
il rappresentante dei pensionati ha detto: noi abbiamo dei
pensionati che hanno bisogno di sostegno e dei pensionati d'oro. In
una situazione del genere, credo che sia universalmente condiviso e
condivisibile che il pensionato d'oro il biglietto dell'autobus se
lo può pagare! Quindi nessun intervento a gamba tesa sul
sociale.
Senza voler invadere la privacy, eravamo con la collega Fontana
e stavamo facendo una chiacchierata, e ha avuto modo di sentire con
le sue orecchie una persona che, diciamo, amabilmente dialogava con
noi, dicendo che probabilmente con questa gratuità indiscriminata
qualcuno ha utilizzato in modo abbondante il trasporto pubblico.
Ricordo che nell'ambito del trasporto pubblico solo per parlare di
trasporto urbano, con la carta valore la corsa costa 0,6 euro: io
parto da Brissogne e posso andare a Saint-Pierre, (questa è l'area
urbana) con 0,6 euro, con la carte valore. Stiamo parlando della
tratta urbana, tant'è che qualsiasi persona che ha avuto modo di
prendere l'autobus a Torino, di prendere l'autobus in Liguria, io
credo che non paghi meno di 1,5 euro. Allora cerchiamo di
circoscrivere. La stessa cosa l'abbiamo introdotta come
ragionamento, ancora in itinere, da condividere, abbiamo tutta una
serie di percorsi, quindi anche su questo argomento nessuno è stato
messo di fronte a una decisione presa: è un argomento che stiamo
valutando e avrà tutti i passaggi che sono richiesti per dei temi
così importanti.
Sempre nell'ambito del trasporto pubblico - avremo modo di
analizzarlo da più parti nell'analisi delle UPB, nell'analisi delle
cifre che sono state allocate in bilancio - si dice: c'è una
diminuzione generalizzata sul trasporto pubblico, è vero, ma
l'unica voce che aumenta è quella del trasporto aereo, cosa
altrettanto vera. Cosa che non è vera è che questo venga addebitato
come indirizzo politico del Governo regionale di questa
maggioranza, perché quelle cifre, come sanno bene i miei autorevoli
colleghi, che hanno condiviso con me le precedenti legislature,
deriva da un contratto e da scelte che sono state sottoscritte e
deliberate ormai quasi dieci anni fa. Questo non vuole essere una
critica (dieci anni fa il mondo era diverso), ma trovo un po'
singolare che questa decisione, che è stata assunta dieci anni fa,
ricada come una mannaia su questo Governo e su questa maggioranza.
Quindi quelle sono rigorosamente voci che sono state inserite nel
bilancio in quanto discendenti da un contratto inderogabile. Ecco
perché non sto dicendo che non è vero quello che è stato detto. Io
credo che meriti una spiegazione perché, in caso contrario, uno che
ci ascolta, uno che assiste a questa discussione, dice: hanno preso
una decisione; no, abbiamo semplicemente onorato un contratto. Dopo
di che, se qualcuno ha parlato di un
phasing out
, ha parlato
di un'uscita da questa situazione, ci faccia una proposta, siamo
qua ad ascoltare! Se qualcuno ha delle buone idee troverete da
parte nostra delle orecchie attente. Credo che tutti voi sappiate
in quale situazione siamo andati a finire e non credo che possa
essere considerata, da parte vostra, una complicità con
l'attuale...
Sicuramente quando parliamo di investimenti, di grandi opere,
andiamo a parlare della ferrovia. Io non ho nessun tipo di problema
ad affrontare questo argomento con tutta la serenità possibile:
abbiamo un percorso che è anche questo molto lineare. Il problema
ferroviario non è un problema che nasce oggi, non è nato neanche
dieci anni fa, anche se dieci anni fa sono stati sottoscritti tutta
una serie di accordi di programma, dove con degli esperti sono
stati analizzati i punti di debolezza di questa tratta. Quando,
oggi, ci si dice 'avete destinato delle importanti risorse per
l'acquisto dei treni bimodali', diciamo una cosa che anche questa
merita di essere spiegata. Per ragionare bene, prima di tutto ci si
dice 'siete stati in grado di trovare delle risorse che non
avevate', perché abbiamo avuto modo di trovare, dallo stanziamento
dal decreto del fare, più di 20 milioni che non avremmo avuto e
abbiamo utilizzato i finanziamenti del PAR FAS che, onestamente,
erano già destinati alle infrastrutture, quindi abbiamo creato un
effetto moltiplicatore. Quando qualcuno mi dice: ci sono 54
milioni, non è vero! Perché se non fossimo andati in quella
direzione, i 27 milioni non ci sarebbero. Non è che possiamo
prendere quei 27 e dire che li diamo come dei sussidi allo studio:
non è così! Avevamo dei quattrini destinati al PAR FAS, dopo di che
l'ammodernamento dell'infrastruttura è un tema che è nella nostra
agenda politica, anzi è addirittura nelle norme di attuazione, dove
ci sono degli impegni, c'è un quadro che è ben definito, dove ci
sono dei compiti che ricadono sullo Stato. È scritto, è stato
approvato, c'è un decreto del Presidente del Consiglio dei Ministri
che approva una norma di attuazione che è ben precisa: lo Stato
deve provvedere all'ammodernamento, da quel momento
l'Amministrazione regionale si prende in carico la gestione. E non
vediamo l'ora! Anche perché, una volta che la gestione potrà
ricadere sull'Amministrazione regionale, le liberalizzazioni sono
un tema che è sul tavolo anche lì e quindi potremmo immaginare
anche di uscire da una logica monopolistica dove l'unico
interlocutore che abbiamo è Trenitalia. Potrebbero essere fatte
delle altre valutazioni. Ma fintanto che abbiamo una situazione un
po' stravagante, dove il servizio viene prestato in virtù di un
contratto tra il Ministero e Trenitalia, non cambia nulla: era una
delle ragioni per cui il Presidente aveva il confronto con Enrico
Letta che in modo assolutamente improvvido e assolutamente inusuale
dice, 'c'è un contratto tra il Ministero e Trenitalia, però paga la
Regione'. Sì collega Morelli, anche perché non è cambiato niente,
io posso anche raccontare cinque anni questa cosa, ma è il dato di
fatto! Se lei ha delle idee migliori...
(interruzione di un Consigliere, fuori microfono)
...certo, è vero che io sono l'Assessore, ma io posso anche
capire che ci sono persone più competenti e anche più lungimiranti
per cui, come ho detto prima, possiamo anche ascoltare. Ma nel
momento in cui abbiamo una situazione come quella attuale, è
difficile onestamente trovare degli interlocutori che si prendano a
cuore le sorti della linea ferroviaria della Valle d'Aosta. Il
sistema ferroviario italiano non credo che sia nell'ambito
dell'eccellenza europea e credo che, da una semplice ricerca che
può fare qualsiasi internauta su
Google
, si può andare a
vedere qual è la situazione del trasporto regionale ferroviario. In
Italia sicuramente funziona molto bene l'alta velocità, i
collegamenti tra i grandi centri, il Freccia Rossa, la Milano-Roma,
ma la nostra situazione è sicuramente in linea con altre realtà. Io
l'ho già detto, mi sono confrontato tante volte in Commissione e
credo di riprendere quello che ha detto prima il suo collega
Bertin: ci sono i politici che si ripetono e politici che si
contraddicono. Probabilmente faccio parte anch'io, con Bertin, di
quelli che si ripetono. Lei mi dice: me lo dice da cinque anni.
Certo, perché le dico la verità, perché le dico le cose come
stanno! Che dopo la cosa mi piaccia o meno, è un altro paio di
maniche. Posso essere anche d'accordo con lei che questa situazione
è imbarazzante, ma questa è.
Credo che nel corso del dibattito avremo modo di confrontarci
anche sulle cifre. Il collega Viérin parla dello sport: vero quello
che abbiamo avuto modo di dire rispetto al taglio che abbiamo
forzatamente fatto; vero anche che - se si ricorda - l'anno scorso
sul bilancio 2012, non bilancio 2013, proprio per doverci adeguare
al "salva Italia", alla fine dell'anno fummo costretti a fare dei
tagli draconiani, non sul bilancio 2013, sul bilancio 2012! Tant'è
che - abbiamo avuto modo anche di discutere - sugli enti di
promozione sportiva avevamo dimezzato, mentre quest'anno sul 2013
paradossalmente abbiamo erogato di più del 2012, perché avevamo
fatto una rimodulazione. Ovviamente questa situazione quest'anno ha
dovuto tenere conto della situazione attuale. In più nell'ambito
dell'UPB ci sono una serie di interventi che sono da ricondurre
alla legge 16, ovvero agli interventi sulle infrastrutture di
interesse regionale. Ora, effettivamente i fondi per la legge 16
sono ridotti al lumicino e qualcuno dice: ma avete pensato? Non
siamo dei grandi pensatori, ma abbiamo pensato anche noi e rispetto
a questo abbiamo avviato un rapporto stretto con il Credito
sportivo, per capire come potevamo attingere una serie di
interventi che possono valere per le strutture di proprietà della
Regione, per le strutture di proprietà dei Comuni e addirittura il
Credito sportivo ha detto 'noi siamo anche nella condizione di
finanziare le associazioni e gli enti privati', con ovviamente
delle garanzie da parte del soggetto proprietario, ma che possono
andare a 20 o 25 anni. Quindi capite che, se è vero che nel
bilancio non abbiamo messo delle risorse, dall'altro stiamo
cercando di trovare tutti i modi per poter arrivare a delle
situazioni che vanno a dare delle prospettive. Rispetto a questo
abbiamo già avuto dei contatti con gli Enti locali, perché certi
interventi sono di razionalizzazione e - fatemi dire - la
sostituzione di un manto di erba naturale con un manto in erba
sintetica produce annualmente dei risparmi per la gestione del
campo; questi risparmi possono essere messi a disposizione per
pagare le rate di un mutuo, che ha una profondità di 20-25 anni.
Quindi, potremmo riuscire a dare delle risposte anche se sul
bilancio non troviamo delle disponibilità, cioè troviamo delle
soluzioni che sono tra l'altro in linea con certe decisioni che
sono state prese dagli Enti locali. Sempre di più abbiamo degli
impianti sportivi che vengono dati in gestione o a delle società
sportive o dilettantistiche e in seconda battuta ad altri
soggetti.
Quando ne abbiamo parlato alla Giornata Olimpica, il Presidente
Managò ha parlato proprio di questo. Ho avuto in due giorni
l'incontro con il Presidente del CONI e con il Presidente della
Federazione Nazionale Nuoto Piemonte e Valle d'Aosta. Insomma, io
non credo che debbano venire qua a lusingarci e entrambi - lo dico
qua per essere smentito - hanno detto: voi vivete in un paradiso.
Managò è andato oltre, ha detto: ci sono città dove ci sono
centinaia di migliaia di abitanti che hanno due piscine, una
privata e una pubblica e tra l'altro quella pubblica inagibile.
Qua, se è vero che c'è la necessità di fare degli interventi,
vivete assolutamente nel paradiso, siete la regione di riferimento.
Dopo di che se voi mi dite che c'è tanto da fare, vi dico di sì.
Però non so, se non ci rendiamo conto e questo poi ha delle
ricadute! Nella statistica che è stata fatta, la Valle d'Aosta - ha
ragione il collega Restano - è al primo posto per attività sportive
e per indotto turistico portato dall'attività sportiva. Senza
contare che nell'ambito di questa attività c'è una inversione e
Managò, che è un appassionato di calcio, ha detto: questo è ancora
più importante, anche perché siete la regione dove i maggiori
iscritti non sono nell'ambito del calcio, ma sono in tutti gli
altri settori; ovviamente, quello degli sport invernali la fa da
padrone, ma ce ne sono altri, quello dell'atletica, quello del
ciclismo, tutte cose che poi condividiamo anche con l'Assessore
Fosson nell'ambito dei corretti stili di vita, nel senso che
fungono anche da prevenzione e hanno tutta una serie di aspetti
positivi. Allora, non hanno bisogno di venire a fare gli spot al
Governo regionale, sono delle constatazioni! Il settore delle
piscine sicuramente è uno dei settori nell'ambito
dell'impiantistica forse più debole, ciò nonostante il Presidente
della Federazione Nazionale Nuoto ha detto: sicuramente ci sono
delle cose da fare, ma siete in una situazione molto buona. Fare
meglio è sempre possibile, però disegnare questa situazione come
catastrofica non credo che faccia bene.
Ho avuto modo di dirlo e concludo perché sicuramente, torno a
dire, avremo possibilità di analizzare nel dettaglio, ma
nell'inaugurazione dei Mercatini di Natale, anche lì è una
situazione dove c'è una collaborazione tra il Comune di Aosta,
l'Assessorato regionale al turismo, l'Assessorato all'agricoltura,
l'Assessorato all'istruzione, quindi una iniziativa trasversale che
coinvolge tutti. Noi abbiamo la possibilità al mattino di alzarci e
di fare l'elenco di tutte le cose che non funzionano, di fare
l'elenco di tutte le cose che vanno male, oppure possiamo fare in
modo obiettivo l'elenco delle opportunità (non delle cose che vanno
bene, ma delle opportunità), delle situazioni che possiamo
utilizzare per fare bene, per crescere, per migliorare. E, proprio
con questa metafora dei mercatini, io credo che abbiamo fatto
ulteriormente centro! Andate in questi giorni nelle vie del centro,
andate dai commercianti, andate nella Coldiretti che ha fatto i
mercatini: c'è un entusiasmo generalizzato, c'è una città viva, c'è
una città che funziona, è pieno di gente, c'è ottimismo. Qualcuno
ha detto che vogliamo dare una mano di vernice su una struttura
arrugginita: non è così! Abbiamo una situazione dove c'è una Valle
d'Aosta che lavora, una Valle d'Aosta che vuole alzare il capo, una
Valle d'Aosta che se critica lo fa per fare meglio, non critica per
buttare giù tutto. Questo bilancio sicuramente deve affrontare una
situazione, che non è mai stata presentata, ma comunque è un
bilancio che non getta nel baratro la Valle d'Aosta. Qualcuno l'ha
evocato e condivido, mi fa piacere: il settore del Turismo è
sicuramente quello trainante.
Abbiamo avuto modo e ho avuto modo di ringraziare anche i
colleghi che hanno presentato quella mozione che ci ha permesso di
fare un confronto in IV Commissione, cercando di portare dei numeri
nell'ambito del turismo. Sicuramente le mie affermazioni possono
poi essere ridicolizzate, facendo dei paralleli, però io ho cercato
di portarvi dei numeri. Questi sono dei numeri dove il sistema
Italia in questi ultimi cinque anni ha perso il 6,4 percento di
presenze e in questi cinque anni il sistema Valle d'Aosta è
cresciuto dell'1,3. Nessuno e nemmeno il sottoscritto ha
assolutamente detto che è merito suo; collega Viérin, probabilmente
è anche merito suo, in quei cinque anni dove abbiamo avuto modo di
collaborare nell'ambito dell'offerta turistica, dell'offerta
turistica culturale, così come nell'ambito della enogastronomia. È
vero che cambiano le prospettive, ma non possiamo buttare a mare
tutto quello che abbiamo fatto, perché c'è la possibilità di fare
qualcosa di buono. Abbiamo avuto il modo di farlo insieme e abbiamo
modo di creare delle situazioni, anche se non siamo più insieme, ma
trovo un po' forzato il fatto di dire "guarda, io non sono più in
maggioranza, va tutto male", perché è onestamente una forzatura.
Quando la collega Morelli dice: guardate che nel programma di
legislatura avete scritto che nell'ambito turistico va fatta questa
cabina di regia, vanno fatte una serie di convergenze nell'ambito
della regione, ma non solo, per la promozione e la
commercializzazione, ha ragione. Abbiamo avuto modo di
confrontarci, abbiamo detto che ci riaggiorneremo dopo il bilancio
in Commissione: siamo assolutamente in linea su questo argomento,
c'è la possibilità di convergere senza fare il gioco della
maggioranza e dell'opposizione. Però questa discussione sul
bilancio dovrebbe permetterci di fare un po' un'analisi e quindi
non leggere solo le cose che sono utili alla nostra posizione.
Cerchiamo il più possibile - lo dico a me stesso - di essere
obiettivi. Torno a dire: domani e dopodomani avremo modo di
confrontarci su tutti gli argomenti in modo più puntuale.
Presidente
- Altri? Sempre in fase di replica. La parola
all'Assessore Marquis.
Marquis (SA)
- Grazie Presidente.
Ho avuto modo anch'io di ascoltare con attenzione gli interventi
che si sono succeduti in questi due giorni e che ho avuto modo di
apprezzare. Prima di entrare nel merito con alcune risposte di
replica puntuali, mi accingo anch'io a fare alcune considerazioni
di carattere generale per esplicitare quello che è lo scenario
entro il quale ci troviamo ad operare. È sicuramente una situazione
di grande difficoltà, stiamo vivendo una crisi senza precedenti,
come già è stato detto da alcuni di voi, una crisi che ha colpito
il mondo intero in questi ultimi sei anni. Tutti gli Stati membri
dell'Unione Europea vivono questo momento di grande difficoltà e
hanno dovuto sottostare a dei grandi investimenti per salvare il
sistema creditizio e per fronteggiare la situazione di recessione
che non è ancora stata superata. L'Italia rispetto agli altri Paesi
ha ancora delle situazioni di maggiore difficoltà, perché ha dovuto
subire il diktat da parte dell'Unione Europea di risanare i conti
pubblici attraverso una politica di severa austerità, una politica
che non ha fatto altro che incrementare la nostra difficoltà e
quindi ci ha posizionato in una fase di profonda stagnazione. Per
quello che riguarda la situazione dei Paesi Europei, tutti gli
indicatori dicono che la ripresa dovrebbe essere alle porte; per
quanto riguarda invece la situazione italiana, si prospetta un 2014
di leggera crescita e un 2015 con una crescita più sensibile: si
pala di 0,6 percento sul 2014 e 1,4 percento sul 2015. La forte
pressione fiscale costituisce un altro problema, unitamente al
costo del lavoro, con tutto quello che è a riverbero sulle attività
produttive, quindi sul sistema industriale.
Per quanto riguarda la situazione della Valle d'Aosta, si soffre
anche la polverizzazione del nostro tessuto produttivo che è
estremamente fragile rispetto a quello di altri contesti. Tuttavia
in questi anni sono state portate avanti delle iniziative e delle
politiche che hanno avuto anche dei risultati che sono stati
riconosciuti a livello di competitività da parte degli indicatori
che sono stati emessi quest'estate. La Valle d'Aosta, nell'ambito
di quella che è la graduatoria europea delle Regioni, ha recuperato
26 punti di competitività: credo che di questo non dobbiamo farne
un vanto, però è un dato significativo sul quale occorre comunque
fare dei ragionamenti; dal 215° posto siamo passati al 189°. Io
credo che questo sia il frutto comunque di un lavoro che è stato
portato avanti durante la programmazione 2007-2013, dalla gestione
dei fondi strutturali, dove la Valle d'Aosta ha investito in
ricerca e sviluppo, in innovazione, nonostante siamo un piccolo
distretto, una piccola regione, rispetto ad altre realtà. Si fanno
in questi giorni dei paragoni con le realtà del Trentino-Alto
Adige: bisogna comunque considerare che al di là di essere entrambe
delle Regioni alpine, siamo caratterizzati in modo completamente
diverso. Noi abbiamo circa 127.000 abitanti, quindi abbiamo meno
capacità di fare massa critica rispetto a quel tipo di realtà che
ha un milione di residenti, una collocazione diversa rispetto a
quella che ha la Valle d'Aosta, nonostante siamo anche noi su un
carrefour
internazionale, però lì sono sul nodo di
intersezione tra il corridoio 1 e il corridoio 5 della rete di
trasporti europei, quindi con una grossa propensione sotto il
profilo commerciale ad essere un punto di incontro e quindi a
beneficiare di vantaggi superiori rispetto a quelli che abbiamo
noi. Tuttavia credo che per quanto riguarda la prospettiva di
questo settore, nonostante la grande difficoltà che ci troviamo ad
affrontare, dei tagli al nostro bilancio, ci sono circa 90 milioni
in meno di investimenti e 100 milioni di sperse correnti, che hanno
dovuto essere distribuiti e, chiaramente, tra tutti gli interventi,
possiamo dire che tutto sommato abbiamo ancora le risorse per
prospettare una politica sostenibile in questi settori dedicati
alle attività produttive.
Per quanto concerne la strategia, credo che ci troviamo anche
qui in una situazione di transizione tra due programmazioni: quella
2007-2013 che si sta concludendo e la programmazione 2014-2020 che
è in fase di definizione. Credo che per quanto concerne l'analisi
del bilancio, bisogna tener conto che nella situazione attuale non
ci sono ancora le allocazioni che saranno di provenienza della
Comunità Europea, quindi il bilancio, sostanzialmente, nella prima
parte dell'anno soffrirà di questa situazione rispetto alla parte
conclusiva dell'anno e gli anni a seguire.
In fase di organizzazione e di definizione di questa
programmazione, ci tengo a sottolineare che sarà predisposto un
documento importante sul quale prenderà avvio, fra pochi giorni, il
lavoro che è quello della
smart specialisation
, ovvero la
definizione di una strategia di spesa intelligente. Cosa significa
questo? Significa che dovrà essere predisposto un documento di
lettura del nostro contesto socioeconomico e di valorizzazione
delle attività sul territorio per capire qual è la vocazione per lo
sviluppo delle attività in questa Valle. Il principio che dà oggi
l'Europa è di uno sviluppo intelligente, inclusivo e sostenibile,
quindi c'è la necessità di individuare le materie sulle quali
investire nell'innovazione, perché non tutte le materie possono
dare soddisfazione nelle regioni che compongono l'Unità Europea.
Dovremo quindi predisporre un documento trasversale che non terrà
conto solo delle attività produttive, industria e di artigianato,
ma anche del turismo e di tutte le attività che vengono portate
avanti sul nostro territorio.
In parallelo a questo documento verrà definito anche il nuovo
programma di sviluppo industriale sul quale si sta lavorando
assieme alla Chambre. Stiamo portando avanti la lettura del
contesto, per poi andare a definire le linee strategiche che
saranno quelle che verranno recepite nella programmazione europea.
Sotto il profilo dell'industria rispetto alle affermazioni che sono
state fatte da Confindustria volevo rimarcare che, mi rendo conto
delle difficoltà che la stessa ha avuto nel valutare la bontà e
l'efficienza della nostra proposta, perché nel bilancio
confluiscono le risorse del bilancio regionale, dell'allocazione
dei fondi europei e della gestione speciale. Il dato di sintesi,
sotto il profilo di questo comparto, è che c'è una riduzione di
circa il 10 percento delle risorse rispetto all'anno passato,
quindi non c'è il 78 percento di calo di risorse disponibili. Per
quanto concerne la situazione dei contributi a fondo perduto,
voglio evidenziare che sotto il profilo del settore industriale c'è
una riduzione di circa 600.000 euro, che in qualche modo verranno
sostituiti con la nuova strategia della creazione di fondi di
rotazione e credo che possa dare delle risposte alle attese
dell'imprenditoria locale. Per quanto invece concerne le azioni che
si intendono portare avanti, credo che sia importante proseguire
nel percorso della ricerca e sviluppo e dell'innovazione, così come
il potenziamento della ricaduta sul territorio delle iniziative
imprenditoriali. Si portano avanti delle iniziative che sono
intelligenti, si cerca di avvicinare i giovani valdostani a dei
percorsi di imprenditoria. È previsto quest'anno un intervento di
animazione presso gli istituti scolastici superiori, dove verranno
coinvolti circa 150 ragazzi che verranno avvicinati al mondo
dell'impresa attraverso dei corsi di formazione, attraverso la
possibile partecipazione al concorso Start Cup che organizziamo
unitamente al Piemonte, per poi proseguire con dei percorsi di
preincubazione e di formazione di
start up
, con i
finanziamenti che dicevo prima, con la possibilità di attingere
alle risorse che sono a disposizione per queste iniziative e per
l'imprenditoria giovanile, per la quale abbiamo previsto dei
finanziamenti a bilancio.
Quello che dicevo prima sulla massa critica: ritengo che, per
fare fronte a questa situazione, intelligente sia stata la
strategia di partnership con il Politecnico di Torino, in quanto
noi non abbiamo dei numeri per avere un'autorganizzazione
indipendente. Sotto questo profilo, credo che questa sia la strada
giusta, la strada di incrementare questa collaborazione, perché
dobbiamo creare delle opportunità di sviluppo del territorio su
delle attività che presentano del valore aggiunto, se vogliamo
avere della competitività, perché sempre di più bisogna guardare al
mercato estero, all'internazionalizzazione, perché la domanda
interna sta languendo e l'internazionalizzazione presenta della
buone opportunità. Stiamo rivisitando, chiaramente, alla luce delle
iniziative che sono state prese, la trasformazione dei contributi a
fondo perso in fondi di rotazione, mutui a tasso agevolato, quindi
tutte le leggi di settore. Verranno anche privilegiate nell'ambito
dei processi di internazionalizzazione le partecipazioni in
aggregazione di imprese, perché bisogna potenziare anche questo
aspetto, bisogna che le nostre realtà imprenditoriali comincino a
dialogare, a unirsi per fare massa critica, per poter confrontarsi
in un mercato sempre più difficile, che richiede delle capacità
amministrative che delle ditte individuali hanno difficoltà ad
avere. La nostra situazione, in Valle d'Aosta, è fortemente
limitata sotto il profilo numerico degli addetti: abbiamo il 61
percento delle ditte che sono delle ditte individuali. Quindi sotto
questo profilo c'è da dare degli stimoli al mondo
imprenditoriale.
Altre iniziative di interesse che intendiamo portare avanti sono
quelle di armonizzare la nostra legislazione con quella nazionale,
dove vengono emanate in quest'ultimo periodo diverse iniziative,
quindi abbiamo anche dato mandato agli uffici, attraverso i canali
della comunicazione, il sito internet che è in fase di
aggiornamento, di mettere a disposizione un servizio di
informazione di tutte le opportunità che lo Stato offre, perché le
iniziative che noi presentiamo devono essere complementari e non
sovrapposte rispetto a quelle di cui si può già beneficiare. Mi
riferisco a delle iniziative per le assunzioni che sono state messe
in atto quest'estate per i giovani, alle possibilità che si stanno
esplorando per la Sabatini bis che è una legge, come diceva il
Presidente, a cui non si è fatto molto ricorso in questi anni da
parte delle imprese valdostane, ma che rappresentava comunque una
opportunità sotto il profilo delle disponibilità economiche a
disposizione. Altre iniziative che porteremo avanti assieme alla
riorganizzazione legislativa, è la verifica di tutti i procedimenti
per poter dare delle risposte in tempistiche più compatibili con le
dinamiche del mercato odierno. Questo è un problema che c'è su
tutto il territorio nazionale: l'impegno che ci prendiamo è quello
di verificare, di ridurre là dove c'è spazio, la tempistica delle
procedure, soprattutto quelle di attivazione dei mutui e quindi
tutto l'accesso al credito.
Per quanto riguarda l'artigianato, grande attenzione è stata
posta in questo settore e non ci sono delle diminuzioni di risorse
rispetto al 2013. C'è da dire che il 2013 aveva avuto dei tagli già
significativi rispetto all'anno prima, però crediamo di poter dare
delle risposte alle aspettative, sia nell'ambito dell'artigianato
affine all'attività industriale, sia per quanto concerne
l'artigianato di tradizione, con i trasferimenti all'IVAT e il
mantenimento del MAV, le fiere che verranno organizzate come
consuetudine e anche l'organizzazione dei corsi di apprendimento
nelle botteghe-scuola sono un obiettivo sul quale garantiamo
continuità.
Per quanto concerne l'energia, anche questo è un altro settore
che è stato citato dalla collega Morelli. L'obiettivo
dell'Assessorato è quello di partire immediatamente con la
certificazione energetica degli immobili di proprietà regionale e,
in parallelo, l'obiettivo è quello di armonizzare la normativa con
quella statale, che offre parecchi vantaggi, oggi, perché c'è il 65
percento di detrazioni fiscali su tutta una serie di interventi e
siamo in una fase di studio per la creazione di fondi di rotazione
per dare le possibilità di efficientare energeticamente gli
immobili plurifamiliari, ovvero condomini realizzati negli anni '60
e '70, che sono energivori e che rappresentano circa il 40 percento
della fonte dei consumi. Questo in linea con gli obiettivi per il
2020, di ridurre del 20 percento i consumi su scala regionale.
Per quanto riguarda, come dicevo prima, gli incentivi per la
cooperazione: sulla cooperazione si investe, verranno mantenuti i
contributi a fondo perso, perché è l'unica modalità di finanziare
questo settore, che è un settore fragile, che dà un servizio alla
nostra comunità, soprattutto su materie di tipo sociale e
soprattutto dà anche la possibilità a tutta una serie di categorie,
di target di persone che hanno delle difficoltà di accesso al mondo
del lavoro.
Grande attenzione viene portata anche al dipartimento del
lavoro, dove ci sono diverse iniziative che prenderanno il via da
qui a poco. Come è stato citato prima dal Consigliere Viérin, tra
pochi giorni verrà varata l'operazione del microcredito, che è
finanziata attraverso il Fondo Sociale Europeo: saranno messi a
disposizione 4 milioni e 500 mila euro per interventi di
finanziamento di imprese neocostituite, che hanno la caratteristica
della non-mancabilità; sono interventi ricompresi tra i 5 i 25 mila
euro di finanziamento a tasso zero, quindi credo che questa possa
essere una risposta, in un momento di grande difficoltà, a una
fascia imprenditoriale che ha delle difficoltà di tipo
operativo.
Anche nel Dipartimento del lavoro è in fase di predisposizione
il Piano FSE 2014-2020. È un piano che avrà grande attenzione al
mondo giovanile. Il mondo giovanile presenta anche in Valle d'Aosta
dei tassi di disoccupazione che sono preoccupanti: abbiamo il 25,7
percento, anche se ben distante dal 41 percento su scala nazionale.
Questo dimostra che stiamo vivendo un momento difficile, un momento
che anche la Valle d'Aosta deve affrontare con grande attenzione
sotto questo profilo. Le iniziative che verranno varate nel corso
del 2014 attengono quindi al Piano giovani, al Progetto
Youth
Guarantee
, che è un altro progetto messo a disposizione e che
viene attuato su indirizzo dell'Unione Europea, proprio per
fronteggiare su tutta l'Europa questo tipo di problematica. Il
problema dei giovani, quindi, avrà grande attenzione, come dicevo,
in Valle d'Aosta. Sono previste delle disponibilità finanziarie
significative, perché abbiamo un Piano giovani per il 2014 che
prevede la disponibilità di 7 milioni di euro, così come il Piano
delle politiche del lavoro che viene rifinanziato per un
controvalore di circa 6 milioni e 600 mila euro e prevedrà al suo
interno i lavori di utilità sociale e gli incentivi per le
assunzioni. Per quanto riguarda questa problematica, come voi
sapete, sono stati sostanzialmente sospesi gli interventi sugli
incentivi con la delibera degli scorsi mesi e, una volta approvato
il bilancio, ci sarà una delibera della Giunta regionale che
predisporrà delle modifiche, delle rimodulazioni dei parametri per
poter accedere a questo tipo di contributi e le domande che sono
state presentate nel 2013 verranno inserite in automatico
all'attenzione dell'istruttoria per poi dare seguito
all'iniziativa. Le borse lavoro: sono anche queste attenzioni verso
le categorie più deboli, le fasce che hanno più difficoltà a
inserirsi nel lavoro, così come sono tutti i corsi biennali per
tutti i ragazzi che hanno concluso senza efficacia il percorso
scolastico, quindi per una fascia in età tra i 16 e i 20 anni, sono
delle prospettive che vengono date nell'ambito della
formazione.
Come vedete avremo modo di portare avanti delle iniziative che
potranno comunque garantire una prospettiva di sviluppo alla nostra
Valle. Io ci tengo a sottolineare, come lo ha fatto prima di me il
collega Marguerettaz, che dobbiamo guardare con fiducia al futuro.
Dobbiamo metterci, sì, in discussione, perché il momento è
difficile, ma abbiamo ancora le risorse per garantire alla Valle
d'Aosta un benessere atteso, perché la situazione della Valle
d'Aosta è ancora migliore di tante realtà italiane, tanto che il
PIL pro-capite è invidiato da quasi tutte le regioni italiane,
quindi vuol dire che, nonostante la difficoltà, ci sono ancora
delle condizioni che possono lasciare ben sperare. Io quindi credo
che sia importante lavorare bene per poter presentarsi nel momento
in cui parte la ripresa, in cui l'economia avrà uno sviluppo, per
agganciarsi al nuovo sviluppo e non perdere terreno in quella
fase.
Rimango a disposizione vostra per ulteriori interventi di
replica, quando se ne rendesse la necessità. Grazie.
Presidente
- Grazie Assessore.
Credo che con questo possiamo chiudere i lavori per questa
giornata, che riprenderanno domani mattina alle 9.
---
La seduta termina alle ore 1,08.
