Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 1397 del 29 luglio 2015 - Resoconto
OGGETTO N. 1397/XIV - Inizio della discussione generale
congiunta sulle relazioni deliberate dalla Sezione regionale di
controllo della Corte dei conti e sui disegni di legge n. 59
(Approvazione del rendiconto generale della Regione per l'esercizio
finanziario 2014) e n. 60 (Assestamento del bilancio di previsione
per l'anno finanziario 2015, modifiche a disposizioni legislative e
variazioni al bilancio di previsione per il triennio
2015/2017).
Presidente
- Qualcuno chiede la parola? Sì, anche
26...tutte le relazioni.
Borrello (Consigliere Segretario) -
Per quanto riguarda
la Corte dei conti, i seguenti punti:
- relazione su "L'attività negoziale pubblica della Regione
Valle d'Aosta nel 2012", deliberata dalla Sezione regionale di
controllo della Corte dei conti;
- relazione sulla tipologia delle coperture finanziarie adottate
nelle leggi regionali approvate nell'anno 2014, approvata dalla
Sezione regionale di controllo della Corte dei conti;
- relazione su "La gestione del servizio sanitario della Regione
Valle d'Aosta. Periodo 2009-2013", approvata dalla Sezione
regionale di controllo della Corte dei conti;
- relazione sul bilancio di previsione della Regione Valle
d'Aosta per l'esercizio finanziario 2014, deliberata dalla Sezione
regionale di controllo della Corte dei conti;
- relazione su "La gestione dei cofinanziamenti regionali per
interventi sostenuti con fondi comunitari in Valle d'Aosta. Anno
2014", deliberata dalla Sezione regionale di controllo della Corte
dei conti;
- relazione sul bilancio di previsione della Regione Valle
d'Aosta per l'esercizio finanziario 2015, approvata dalla Sezione
regionale di controllo della Corte dei conti.
Presidente
- Qualcuno chiede la parola? Ha chiesto la
parola il Consigliere La Torre, ne ha la facoltà.
La Torre (UV) -
Grazie Presidente.
Colleghi, in qualità di relatore presento i disegni di legge n.
59 e n. 60, la relazione che è stata allegata - e che dovrebbe
essere quindi in vostro possesso già da alcuni giorni - è una
relazione che vuole approfondire quelli che sono gli aspetti
tecnici dei due disegni di legge, proprio per dare il massimo degli
elementi possibili utili ai Consiglieri per la discussione
generale. Cercherò di presentarla il più velocemente possibile,
essendo un po' lunga, a meno che non si ritenga di volerla dare per
letta...
Allora, inizierò dal DL n. 59, le entrate. Le entrate della
Regione nell'anno 2014, escluse le partite di giro, ammontano a 1
miliardo 394 milioni, in crescita rispetto all'anno precedente,
quando si attestarono a 1 miliardo 371 milioni di euro.
Le spese. La previsione di spesa definitiva alla chiusura
dell'esercizio finanziario 2014 è pari a 1 miliardo e 561 milioni
e, rispetto alle previsioni iniziali, è aumentata di circa 123
milioni di euro, pari all'8,57 percento, anche per effetto
dell'applicazione dell'avanzo di amministrazione dell'anno 2013.
Escludendo le contabilità speciali e le partite di giro, le
previsioni definitive ammontano a 1 miliardo 438 milioni, mentre
gli impegni, pari a 1 miliardo e 336 milioni, corrispondono al
92,89 percento degli stanziamenti definitivi. Se si esclude dal
calcolo il contributo dovuto allo Stato accantonato e trattenuto
dalle compartecipazioni, le previsioni definitive ammontano a 1
miliardo e 201 milioni e la percentuale degli impegni diventa del
91,49 percento (su 1 miliardo e 99 milioni). Su tali somme i
pagamenti ammontano a 863 milioni e pertanto la capacità di spesa,
calcolata tra i pagamenti e gli impegni, è del 78,51 percento.
Svolgo ora un'analisi delle spese per funzioni obiettivo e per
leggi. La spesa complessiva impegnata nell'anno 2014, considerando
solo la parte prima del bilancio e cioè le spese per l'attività
della Regione, è stata, al netto dell'accantonamento per il
contributo allo Stato quale concorso della Regione e dei Comuni al
riequilibrio della finanza pubblica (pari a 236,7 milioni di euro),
di 1 miliardo e 99 milioni di euro, inferiore complessivamente di
131 milioni di euro rispetto alla spesa impegnata per la parte
prima nell'anno 2013 (che era pari a 1 miliardo 223 milioni, al
netto dell'accantonamento per il contributo allo Stato, che era di
197,49 milioni).
L'analisi delle spese nel rendiconto, con la prospettiva per
legge, assume un particolare significato e si riepilogano pertanto,
per ciascuna funzione obiettivo, le principali che sono state
finanziate. Si osserva che il 60,08 percento delle somme impegnate
nel bilancio regionale sono destinate alle funzioni obiettivo
relative alla sanità, al personale e per gli interventi di finanza
locale (che ricomprendono sia la funzione "Finanza locale", sia la
funzione "Diritti sociali, politiche sociali e famiglia -
Interventi di finanza locale").
Le spese impegnate nella funzione "Sanità", pari a 271,27
milioni, sono principalmente ripartite in:
- spesa sanitaria corrente per 257 milioni e mezzo (che
comprende i trasferimenti all'Azienda USL);
- spese di investimento nel settore sanitario per 13,6 milioni
(di cui 11,5 sono state finanziate con risorse statali per gli
interventi di edilizia sanitaria e 2,1 milioni sono finanziate con
risorse regionali);
- comprendono anche altri interventi nel settore sanitario per
0,17 milioni (nell'ambito dei quali rientrano anche quelli
finanziati con risorse statali).
Le spese impegnate nella funzione del personale ammontano a
245,1 milioni (nel 2013 erano 249,8) e ricomprendono tutto il
personale dipendente, ovvero il personale dei servizi regionali per
119,2 milioni (nel 2013 erano 123,3), il personale direttivo e
docente delle scuole per 117,3 (nel 2013 erano 117,4) e quelle per
il personale assunto con contratto nazionale nel settore
dell'agricoltura, delle risorse naturali e dei lavori pubblici per
8,6 milioni (ricordo che nel 2013 erano 9,1 milioni).
Si evidenzia una riduzione della spesa per il personale dei
servizi regionali dovuta principalmente al minore impegno di
risorse per oneri contributivi e fiscali a carico dell'Ente sulle
erogazioni relative al Fondo unico aziendale in quanto tali
contributi saranno impegnati nell'effettivo anno di pagamento del
salario di risultato, del miglioramento dei servizi e dei progetti
specifici di gruppo (anno 2015), come previsto anche dal decreto
legislativo n. 118/2011, relativo all'armonizzazione dei
bilanci.
Per quanto riguarda il personale direttivo e docente delle
scuole, gli impegni rimangono in linea con quelli dell'anno 2013 e,
per quanto concerne invece il personale assunto con il contratto
nazionale nei settori dell'agricoltura, delle risorse naturali e
dei lavori pubblici, si rileva una lieve riduzione dovuta a minori
spese per il personale addetto agli interventi di programma in
amministrazione diretta per sistemazioni idraulico-forestali.
Per gli interventi di finanza locale si registra una spesa
impegnata complessiva di 224 milioni (al netto del contributo dei
Comuni allo Stato per il riequilibrio della finanza pubblica, che è
pari a 7 milioni), di cui:
- 144,2 milioni per la funzione "Finanza locale", destinati per
96,42 milioni a trasferimenti senza vincolo di destinazione, 38,51
milioni con vincolo di destinazione, 7,34 milioni per gli speciali
programmi di investimento: i FOSPI (nel 2013 per gli interventi
FOSPI sono stati impegnati 13,4 milioni) e 1,93 milioni per gli
altri interventi di finanza locale (nell'ambito dei quali sono
compresi i trasferimenti statali da destinare agli Enti
locali);
- 79,8 milioni per la funzione "Diritti sociali, politiche
sociali e famiglia - Interventi di finanza locale", destinati nel
seguente modo: 29 milioni ad interventi per gli anziani; 28,1
milioni all'erogazione di trattamenti di invalidità civile; 11,1
milioni ad interventi per infanzia, minori e asili-nido; 5 milioni
ad interventi per la disabilità; 2,3 milioni ad interventi di
assistenza sociale finanziati con entrate con vincolo di
destinazione; 1,7 milioni ad interventi per la programmazione e
governo della rete dei servizi socio-sanitari e sociali; 1 milione
ad interventi per le famiglie; 1,1 milioni ad interventi per
soggetti a rischio di esclusione sociale; circa 300 mila euro ad
interventi di cooperazione e associazionismo e quasi 200 mila euro
ad interventi per servizi necroscopici e cimiteriali.
Nella funzione "Finanza locale" le risorse sono destinate
principalmente al finanziamento degli interventi di cui alla legge
regionale n. 48 del 1995, che disciplina gli interventi finanziari
regionali a favore degli Enti locali (Comuni e Comunità montane), i
cui impegni ammontano a 98,8 milioni.
Per quanto riguarda il settore del trasporto pubblico locale, si
segnalano gli interventi di cui alla legge regionale n. 29 del
1997, concernente la materia dei servizi di trasporto pubblico di
linea, per la quale sono stati complessivamente impegnati 19,3
milioni (di cui 18,1 nella funzione "Finanza locale" e 1,2 nella
funzione "Infrastrutture per mobilità e reti". Le spese riguardano
principalmente gli oneri derivanti dai contratti di servizio e
trasporto pubblico con autobus e dei servizi integrativi (circa 16
milioni), mentre per il trasporto agevolato dei portatori di
handicap sono destinati 2,1 milioni.
Per il settore scolastico si segnalano gli impegni assunti dalla
Regione nell'anno 2014 ai sensi dell'articolo 21 (Finanziamento
delle spese relative al personale delle istituzioni scolastiche
trasferito agli Enti locali) della legge regionale n. 30 del 13
dicembre 2011 (legge finanziaria per gli anni 2012-2014), che
ammontano a 4,6 milioni.
Per quanto riguarda gli interventi per lo sviluppo delle
abitazioni, si evidenzia il finanziamento della legge regionale n.
3 del 2013, che disciplina le nuove disposizioni in materia di
politiche abitative, per la quale la Regione ha impegnato 3 milioni
nell'ambito della funzione "Finanza locale", che sono stati
destinati principalmente a contributi per il sostegno alle
locazioni.
Per gli interventi di riqualificazione della città di Aosta, si
evidenzia il finanziamento della legge regionale n. 3 del 1992, per
il cui stanziamento assestato...ammonta a 1,9 milioni, di cui 0,9
impegnati, ed il finanziamento della legge regionale n. 27 del 2011
per gli interventi per lo sviluppo di Aosta capitale
dell'autonomia, per la quale sono stati impegnati 3 milioni.
Per gli interventi a favore degli Enti locali per l'adeguamento
e la realizzazione di opere minori di pubblica utilità di cui alla
legge regionale n. 26 del 2009 le somme impegnate dalla Regione
risultano pari a 2,8 milioni.
Gli impegni assunti nell'anno 2014 per la legge regionale n. 21
del 1994, relativa agli interventi per favorire l'accesso al
credito degli Enti locali e degli Enti ad essi strumentali dotati
di personalità giuridica, ammontano a 2,4 milioni.
Si evidenzia inoltre il finanziamento dell'articolo 6 (Reintegro
ai Comuni del minor gettito relativo alla soppressione
dell'addizionale comunale all'accisa sull'energia elettrica) della
legge regionale n. 19 del 2012 (che riguarda l'assestamento del
bilancio di previsione per l'anno finanziario 2012), il cui impegno
di spesa per l'anno 2014 ammonta a 2 milioni.
Per quanto riguarda il finanziamento dell'articolo 16
(Trasferimento finanziario al Consorzio degli Enti locali della
Valle d'Aosta) della legge regionale n. 34 del 2005, che sarebbe la
legge finanziaria per gli anni 2006 e 2008, sono stati impegnati
1,7 milioni.
Nel settore della protezione del territorio si rammentano gli
impegni assunti nell'anno 2014 per il finanziamento di un piano
pluriennale di interventi per la realizzazione di opere di
protezione da colate di detrito, frane e inondazioni (articolo 19
della legge regionale n. 40 del 2010 (legge finanziaria per gli
anni 2011-2013)), che ammontano a circa 1 milione di euro.
Si fa presente infine che gli impegni di spesa relativi al
finanziamento del capo II (Sportello unico), la legge regionale n.
12 del 2011 (Disposizioni per l'adempimento degli obblighi della
Regione autonoma Valle d'Aosta derivanti dall'appartenenza
dell'Italia alla Comunità europea e attuazione della direttiva
comunitaria 2006/123, relativa ai servizi nel mercato interno
(direttiva servizi). Modificazioni alle leggi regionali 6 agosto
2007, n. 19 (Nuove disposizioni in materia di procedimento
amministrativo e del diritto di accesso ai documenti
amministrativi), e 17 gennaio 2008, n. 1 (Nuova disciplina delle
quote latte). Legge comunitaria regionale 2011), ammontano ad
impegni per un milione. Un po' complicato, mi rendo conto.
Nella funzione "Diritti sociali, politiche sociali e famiglia -
Interventi di finanza locale" vengono finanziati tutti gli
interventi nell'ambito sociale attuati dalla Regione suddivisi
nelle seguenti aree omogenee: infanzia, minori e asili-nido;
disabilità; anziani; soggetti a rischio di esclusione sociale;
famiglie; programmazione e governo della rete dei servizi
socio-sanitari e sociali; cooperazione e associazionismo; servizio
necroscopico e cimiteriale; erogazione trattamenti di invalidità
civile; altri interventi correnti per l'assistenza sociale
finanziati con entrate con vincolo di destinazione.
Nell'anno 2014 nell'ambito della funzione suddetta i fondi sono
principalmente destinati agli interventi in materia di provvidenze
economiche in favore degli invalidi civili, ciechi civili e
sordomuti, ai sensi della legge regionale n. 11 del 1999, per la
quale sono stati impegnati 28,1 milioni.
Le risorse impegnate per gli interventi di cui alla legge
regionale n. 93 del 1982, relativi alla promozione di servizi a
favore delle persone anziane e inabili ammontano a 19 milioni.
Gli impegni assunti nell'anno 2014 per il finanziamento dei
servizi socio-assistenziali erogati presso strutture residenziali
gestite mediante convenzioni con istituzioni private o con aziende
pubbliche di servizi alla persona (con riferimento all'articolo 20
della legge regionale n. 40 del 2010, che sarebbe la legge
finanziaria per gli anni 2011-2013), ammontano a 6,7 milioni.
I fondi impegnati per la legge regionale n. 13 del 2006,
concernente l'approvazione del piano regionale per la salute e il
benessere sociale 2006-2008, ammontano a 5,2 milioni (di cui 4,9
nella funzione "Finanza locale" e 0,3 nella funzione "Sanità".
Le somme impegnate per la legge regionale n. 23 del 2010,
concernente gli interventi economici di sostegno e promozione
sociale, ammontano a 5 milioni.
Per la legge regionale n. 14 del 2008, relativa al sistema
integrato di interventi e servizi a favore delle persone con
disabilità, la Regione ha impegnato 3,9 milioni.
Gli impegni relativi alla legge regionale n. 11 del 2006, che
riguarda la disciplina del sistema regionale dei servizi
socio-educativi per la prima infanzia, ammontano a 3,3 milioni.
Si fa presente che per gli interventi previsti ai sensi della
legge regionale n. 18 del 2001, che riguarda l'approvazione del
piano socio-sanitario regionale per il triennio 2002-2004, gli
impegni assunti nel 2014 ammontano a 2 milioni.
Si rammenta inoltre il finanziamento dell'articolo 3, comma 1,
lettere a), b) e c) della legge regionale n. 44 del 2010, relativo
all'acquisto dalla Società regionale di servizi per la
realizzazione delle attività di assistenza e di sostegno a favore
di individui nell'ambito socio-assistenziale, per il quale sono
stati impegnati quasi 1,3 milioni.
Si rammenta infine il finanziamento della legge regionale n. 17
del 2002, relativa all'erogazione regionale per il trattamento
pensionistico degli ex combattenti, per la quale sono stati
impegnati circa 500 mila euro. Si ricorda anche il finanziamento
della legge regionale n. 27 del 2006, concernente gli interventi
della Regione a sostegno della previdenza complementare ed
integrativa e di iniziative di natura assistenziale, per la quale
nel 2014 sono stati impegnati altri 500 mila euro.
Gli interventi della Regione per la funzione "Sviluppo
economico", nell'ambito della quale sono stati impegnati 106,2
milioni, sono stati destinati principalmente nei seguenti
settori:
- primo, interventi di contesto nell'ambito del quale si
segnalano:
· l'articolo 3 (Trasferimento giacenze dei fondi di rotazione
presso la Finaosta) della legge regionale n. 1 del 2001 (la legge
finanziaria per gli anni 2001-2003), per il quale sono stati
impegnati 20 milioni di euro, al fine di integrare i fondi di
rotazione utilizzati per il finanziamento delle leggi di aiuto alle
imprese nei diversi settori economici;
· si è sostenuta la legge regionale n. 7 del 2006, concernente
gli interventi della gestione speciale della società finanziaria
regionale Finaosta, per la quale sono stati impegnati
complessivamente 16,2 milioni, di cui 12,4 per gli interventi di
indebitamento ventennale presso il fondo in gestione speciale, di
cui all'articolo 40, comma 2, della legge del 2010 (legge
finanziaria 2011-2013) e 3,8 milioni per gli interventi da
effettuarsi tramite la gestione speciale di cui all'articolo 5
della legge regionale n. 16 del 28 giugno 1982;
· altri interventi sono per la legge regionale n. 7 del 2002,
concernente il riordino dei servizi camerali della Valle d'Aosta,
per la quale sono stati impegnati 600 mila euro;
· altri interventi per la legge regionale n. 10 del 15 ottobre
2014, relativa alla partecipazione della Regione all'iniziativa
EXPO Milano 2015, che è stata finanziata per 600 mila euro;
- turismo e impianti a fune, nell'ambito del quale si
segnalano:
· la legge regionale n. 9 del 2009, relativa al finanziamento
dell'
Office régional du tourisme
-Ufficio regionale del
turismo, che prevede un impegno di 3,3 milioni;
· la legge regionale n. 6 del 2001, che ha riformato
l'organizzazione turistica della Regione, ha complessivamente
impegnato 2,8 milioni per azioni promozionali ed eventi volti alla
veicolazione dell'immagine turistica della regione.
- per quello che concerne l'artigianato:
· si segnala la legge regionale n. 2 del 2003 per la tutela e
valorizzazione dell'artigianato tipico, per la quale il rendiconto
registra un finanziamento di quasi 1 milione, quasi interamente
destinato all'organizzazione di manifestazioni fieristiche e
iniziative varie relative all'artigianato di tradizione;
· si sostiene la legge regionale n. 10 del 2007, che disciplina
l'
Institut valdôtain de l'artisanat de tradition
(l'IVAT),
per la quale l'impegno è di 820 mila euro.
- per quello che riguarda la cooperazione, si segnala la legge
regionale n. 27 del 1998, relativa al Testo unico in materia di
cooperazione, per la quale sono stati impegnati circa 255 mila
euro.
- per ciò che attiene alla politica del lavoro e della
formazione professionale, si segnalano le seguenti leggi finanziate
dalla Regione:
· la legge regionale n. 7 del 2003, relativa a disposizioni in
materia di politiche regionali del lavoro, di formazione
professionale e di riorganizzazione dei servizi per l'impiego, per
le quali nell'anno 2014 sono stati impegnati 3,2 milioni;
· la legge regionale n. 12 del 1982, relativa alla promozione di
una Fondazione per la formazione professionale agricola e per la
sperimentazione agricola e contributo regionale alla Fondazione
medesima. Nell'anno 2014 la Regione ha impegnato 5 milioni appunto
per il funzionamento della Fondazione
Institut agricole
;
· la legge regionale n. 20 del 1991, istitutiva della Fondazione
per la formazione professionale turistica. Il contributo regionale
per il funzionamento della Fondazione e del relativo Istituto
alberghiero è stato nel 2014 di 4,1 milioni, che sono stati
interamente impegnati.
- parliamo ora dei programmi comunitari e statali: il rendiconto
presenta un totale assestato di 53,3 milioni, di cui 45,4 impegnati
principalmente per i seguenti programmi oggetto di contributo del
Fondo sociale europeo e del Fondo di rotazione statale, comprese le
quote di cofinanziamento regionale:
· 20,6 milioni per le attività oggetto di cofinanziamento del
Fondo per le aree sottosviluppate (il FAS);
· 9,9 milioni per gli interventi nell'ambito del programma
Competitività 2007-2013;
· 5,9 milioni per il finanziamento delle attività relative al
Fondo sociale europeo 2007-2013 per l'obiettivo 2 Occupazione;
· 5,1 milioni per l'attuazione del programma di sviluppo rurale
2007-2013;
· 3,2 milioni per l'attuazione degli interventi della
cooperazione territoriale transfrontaliera, transnazionale ed
interregionale;
· circa 250 mila euro per l'avvio degli interventi relativi alla
nuova programmazione europea che riguarda il 2014-2020.
Nella funzione "Oneri non ripartibili" sono state impegnate
risorse per 73,9 milioni, di cui 46,3 per il rimborso delle quote
di capitali di ammortamento dei mutui in essere della Regione e 20
milioni per il rimborso dei relativi interessi passivi.
Per quanto riguarda la funzione "Servizi generali", sono stati
impegnati complessivamente 38 milioni e mezzo, nell'ambito dei
quali si segnala in particolare il finanziamento della legge
regionale n. 16 del 1996, che concerne gli interventi relativi alla
programmazione, organizzazione e gestione del sistema informativo
regionale, per la quale nell'anno 2014 sono stati impegnati
complessivamente 12 milioni (di cui 9,4 nella funzione "Servizi
generali").
Le risorse impegnate nella funzione "Governo del territorio"
ammontano a 35,8 milioni e ricomprendono gli interventi di
protezione civile e servizi antincendio; assetto idrogeologico;
gestione dei rifiuti; gestione parchi e riserve naturali; tutela
dell'ambiente e urbanistica; tutela rischi naturali derivanti
dall'attività dell'uomo; tutela e utilizzo delle risorse idriche;
tutela delle risorse forestali e faunistiche.
Si segnala nell'ambito della protezione civile la legge
regionale n. 35 del 1997, concernente il servizio di trasporto a
mezzo elicotteri, per la quale sono stati impegnati 7,6
milioni.
Per quanto riguarda la legge regionale n. 7 del 2008,
concernente l'organizzazione della Centrale unica per la gestione
delle chiamate di soccorso, la Regione nel 2014 ha impegnato
complessivamente 3,2 milioni di euro (di cui 1,2 nella funzione
"Governo del territorio" e 2 milioni nella funzione "Sanità").
Per la legge regionale n. 5 del 2007, relativa
all'organizzazione del Soccorso alpino valdostano, sono stati
impegnati 1,4 milioni.
Per gli interventi relativi all'organizzazione dei servizi
antincendi della Regione, disciplinati dalla legge regionale n. 37
del 2009, sono stati complessivamente impegnati 1,2 milioni.
Nel settore della gestione dei rifiuti si segnala in particolare
la legge regionale n. 31 del 2007, che disciplina le nuove
disposizioni in materia di gestione dei rifiuti e per la quale
nell'anno 2014 sono stati impegnati 2 milioni, nell'ambito dei
quali 1,4 milioni per la gestione di impianti e di attività
finalizzate allo smaltimento e al recupero dei rifiuti e 0,6
milioni per la realizzazione delle opere e degli impianti necessari
per l'attuazione del piano regionale di gestione dei rifiuti.
Nell'ambito della gestione dei parchi e delle riserve naturali
il principale intervento riguarda la legge regionale n. 16 del
2004, concernente la gestione e il funzionamento del Parco del Mont
Avic, per la quale è stato impegnato 1 milione, mentre per gli
interventi relativi alla Riserva naturale Mont Mars, di cui alla
legge regionale n. 10 del 2002, sono stati impegnati euro 50
mila.
Per la tutela dell'ambiente e urbanistica assumono particolare
rilievo i finanziamenti della legge regionale n. 41 del 1995,
istitutiva dell'Agenzia regionale per la protezione dell'ambiente,
per la quale sono stati impegnati 5,6 milioni.
Per quanto riguarda la tutela dai rischi naturali derivanti
dall'attività dell'uomo, si rammenta la legge regionale n. 5 del
2001, concernente l'organizzazione delle attività regionali di
protezione civile, per la quale sono stati impegnati
complessivamente 2,9 milioni.
Nel settore della tutela delle risorse forestali e faunistiche
si segnala in particolare la legge regionale n. 44 del 1989,
concernente gli interventi per la tutela del patrimonio forestale,
per la quale sono stati impegnati complessivamente 7,7 milioni (di
cui 3 e mezzo nella funzione "Governo del territorio" e 4,2 milioni
per il personale).
Si rammenta inoltre la legge regionale n. 3 del 2010 per gli
interventi finalizzati alla tutela e alla valorizzazione delle
foreste, per la quale sono stati impegnati 1,8 milioni.
Nella funzione "Infrastrutture per mobilità e reti" sono state
impegnate risorse per 24,5 milioni destinate principalmente ai
seguenti settori:
- trasporto su rotaia, nell'ambito del quale si segnala
l'impegno di risorse stanziate ai sensi del decreto-legge n. 16 del
2014, concernente: "Disposizioni urgenti in materia di finanza
locale", ed in particolare dell'articolo 17 (Disposizioni in
materia di trasporto ferroviario nelle Regioni a Statuto speciale),
comma 2, che disciplina il completamento del passaggio delle
competenze fra lo Stato e la Regione Valle d'Aosta, per il
corrispettivo a Trenitalia per i servizi di trasporto pubblico
locale ferroviario effettuati nella regione Valle d'Aosta, che si
traduce in 9,6 milioni per l'anno 2014;
- trasporto pubblico locale, per il quale si cita nuovamente il
finanziamento della legge regionale n. 29 del 1997 in materia di
servizi di trasporto pubblico di linea, già in gran parte
finanziata dalla funzione "Finanza locale" con un impegno di 18,1
milioni di euro e per la restante parte, pari a 1,2 milioni, nella
funzione "Infrastrutture per mobilità e reti", che sono destinati
principalmente alle spese per le agevolazioni tariffarie, per un
totale di...800.000 euro;
- si rammentano gli impegni di spesa assunti ai sensi della
legge regionale n. 5 del 1995, recante: "Gestione della telecabina
Aosta-Pila", che per l'anno 2014 ammontano a circa 890 mila
euro;
- si segnala inoltre il finanziamento della legge regionale n.
19 del 2006, relativa all'attuazione dei contratti collettivi
nazionali di lavoro nel settore del trasporto pubblico locale con
autobus, per la quale sono stati impegnati circa 350 mila euro;
- viabilità, per la quale sono stati impegnati complessivamente
7,4 milioni, di cui 5,2 destinati principalmente alla manutenzione
ordinaria delle strade e 1,5 destinato agli investimenti per la
viabilità;
- aeroporto, nell'ambito del quale si segnalano le spese per la
gestione dell'aeroporto regionale Corrado Gex, con un impegno di
spesa nell'anno 2014 pari a circa 2 milioni.
Nell'ambito della funzione "Cultura e sport" per l'anno 2014
sono stati impegnati 18,7 milioni, di cui 16,2 alla cultura e 2,5
allo sport. Nel settore della cultura si segnalano principalmente
gli interventi attuati ai sensi del decreto legislativo n. 42 del
2004 (Codice dei beni culturali e del paesaggio), per un impegno
complessivo pari a 7,7 milioni, di cui 5,5 per gli investimenti per
il restauro e la manutenzione di beni mobili ed immobili di
interesse artistico e storico e 1,7 per l'acquisto di servizi
concernenti la valorizzazione e la custodia dei beni culturali,
nonché la gestione di attività culturali o fieristiche.
Si evidenzia inoltre il finanziamento della legge regionale n.
10 del 1996 per il completamento degli interventi di recupero e la
valorizzazione del Forte e del borgo di Bard per 2.750.000 euro, di
cui 2.600.000 destinati quale quota straordinaria all'Associazione
Forte di Bard per la valorizzazione del turismo culturale del Forte
e 150.000 euro per il funzionamento e il finanziamento delle
attività dell'Associazione del Forte di Bard.
Si segnala poi il sostegno:
- alla legge regionale n. 89 del 1993 in materia di promozione
culturale e scientifica, per la quale sono stati impegnati 1,7
milioni;
- alla legge regionale n. 8 del 1992 per gli interventi
regionali a favore della Fondazione Maria Ida Viglino per la
valorizzazione e la divulgazione del patrimonio musicale
tradizionale regionale e per la diffusione e lo sviluppo della
cultura musicale in Valle d'Aosta, per la quale sono stati
impegnati 1,5 milioni;
- alla legge regionale n. 36 del 2010, concernente le
disposizioni per la promozione e la valorizzazione del patrimonio e
della cultura cinematografica nella Valle d'Aosta, per la quale
sono stati impegnati 440 mila euro.
Per quanto riguarda il settore dello sport, si segnala il
finanziamento della legge regionale n. 3 del 2004, concernente gli
interventi a favore dello sport, per la quale sono stati impegnati
1,2 milioni.
Nella funzione "Istruzione primaria e secondaria" nell'anno 2014
risultano impegnati 16,9 milioni, che comprendono: i trasferimenti
alle istituzioni scolastiche sia dipendenti dalla Regione che
quelle non regionali per 9 milioni; l'edilizia scolastica per 2
milioni e mezzo; le spese generali nell'ambito dell'istruzione
primaria e secondaria per 3 milioni e comprendono le spese per
l'acquisto di servizi nell'ambito dell'istruzione primaria e
secondaria pari a 2,9 milioni; infine, la tutela del diritto allo
studio per 2,4 milioni. Le principali leggi regionali finanziate
sono:
- la legge regionale n. 55 del 1986 per il funzionamento delle
scuole gestite da istituti ed enti morali, per la quale sono stati
impegnati 3,4 milioni;
- la legge regionale n. 19 del 2000, che sancisce l'autonomia
delle istituzioni scolastiche e per il cui funzionamento sono stati
impegnati 2,3 milioni;
- la legge regionale n. 56 del 1993, che disciplina il concorso
finanziario della Regione nelle spese di funzionamento del Liceo
linguistico di Courmayeur, per la quale sono stati destinati 1,100
milioni;
- la legge regionale n. 40 del 1975, relativa all'assegnazione
gratuita dei libri di testo agli alunni delle scuole secondarie
della regione, per la quale è stato impegnato quasi un milione.
Alla funzione "Agricoltura" nell'anno 2014 sono state destinate
risorse per 18,6 milioni, di cui 16,5 impegnate. In quest'ambito di
notevole importanza è la legge regionale n. 32 del 2007, che al
titolo III disciplina gli interventi regionali in materia di
agricoltura e sviluppo rurale. La Regione per l'anno 2014 ha
impegnato 5,9 milioni per il finanziamento delle politiche di
sviluppo rurale, destinati principalmente nel seguente modo:
- 1,9 milioni a contributi per la conservazione di paesaggi e
alpeggi;
- 1 milione a contributi per infrastrutture rurali;
- 1 milione per contributi a consorzi di miglioramento fondiario
e consorterie;
- 0,6 milioni (600 mila euro) a contributi per investimenti
nelle aziende agricole;
- 400 mila euro a contributi per la tutela e la riqualificazione
del patrimonio rurale;
- 400 mila euro per i contributi nel settore della
trasformazione e commercializzazione dei prodotti agricoli.
Nel settore zootecnico le leggi di riferimento sono le
seguenti:
- la legge regionale n. 21 del 2001 in materia di allevamento
zootecnico e dei relativi prodotti, per la quale nel 2014 sono
stati impegnati 5,3 milioni, di cui 4,4 per l'assistenza tecnica,
800 mila euro per la tenuta dei libri genealogici e l'effettuazione
dei controlli funzionali e 100 mila euro per contributi per
interventi di investimento e sviluppo nel settore dell'allevamento
zootecnico;
- si è sostenuta la legge regionale n. 3 del 2002 relativa ad
incentivi per l'attuazione degli interventi sanitari a favore del
bestiame di interesse zootecnico. Nel corso dell'esercizio 2014 la
Regione ha stanziato per quest'ultima 1,2 milioni, interamente
impegnati e destinati, di cui 900 mila euro all'erogazione di
contributi per la salvaguardia delle produzioni mediante il
risanamento degli allevamenti e 300 mila euro per la gestione
dell'anagrafe regionale del bestiame e delle aziende di
allevamento;
- si è sostenuta la legge regionale n. 4 del 2012, concernente
le disposizioni per l'eradicazione della malattia virale
rinotracheite bovina infettiva nel territorio della Regione, per la
quale è stato impegnato quasi 1 milione.
Nel settore degli interventi a sostegno dell'agricoltura si
menziona infine la legge regionale n. 7 del 2007, relativa
all'istituzione dell'Agenzia regionale per le erogazioni in
agricoltura della Regione (l'AREA), per il cui finanziamento
nell'anno 2014 sono stati impegnati 980 mila euro.
Gli impegni di spesa per la funzione "Funzionamento degli organi
istituzionali" ammontano a complessivi 14,3 milioni, di cui 12,7
sono destinati al funzionamento del Consiglio regionale, 500 mila
euro per indennità di carica per il Presidente della Regione e per
gli Assessori e 600 mila euro per il funzionamento della Sezione di
controllo della Corte dei Conti per la Regione Valle d'Aosta.
Le somme impegnate nel 2014 nella funzione "Istruzione
universitaria" ammontano a 13,6 milioni e finanziano in
particolare:
- la legge regionale n. 25 del 2001, che ha istituito
l'Università della Valle d'Aosta -
Université de la Vallée
d'Aoste
, per la quale sono stati destinati 6,7 milioni;
- la legge regionale n. 22 del 2012, che reca disposizioni sia
per gli interventi regionali in materia di promozione e sviluppo
della formazione e cultura musicale in Valle d'Aosta, sia per
quelli di valorizzazione e divulgazione del patrimonio musicale
tradizionale e che disciplina l'Istituto musicale pareggiato della
Valle d'Aosta-Conservatorio, per la quale sono stati impegnati 2,5
milioni;
- si è sostenuta la legge regionale n. 30 del 1989, che attua il
diritto allo studio nell'ambito universitario, per la quale sono
destinati 2,3 milioni;
- l'articolo 35 della legge regionale n. 30 del 2006,
concernente la promozione di servizi formativi e ricerca
scientifica per lo sviluppo dell'innovazione tecnologica da parte
della Regione nel nuovo polo costituito nell'edificio denominato
"ex Cotonificio Brambilla" in comune di Verrès, per il quale è
stato destinato quasi 1 milione.
L'avanzo di amministrazione. L'esercizio finanziario 2014 chiude
con un avanzo di amministrazione di euro 148.249.861,80, di cui
32,9 milioni sono a destinazione vincolata per le riassegnazioni in
bilancio di fondi di Stato e della Comunità europea (31 milioni) e
per le altre entrate e spese con vincolo di destinazione (1,9
milioni).
Parliamo ora della destinazione dell'avanzo di amministrazione,
che viene approvata e viene portata in discussione con il disegno
di legge n. 60. L'avanzo è stato principalmente destinato alla
copertura delle minori entrate che si realizzeranno nell'anno 2015
per l'importo complessivo di 87 milioni che derivano dalle seguenti
minori entrate: 17 milioni per quanto riguarda le quote fisse di
ripartizione sul gettito dell'IRES (Imposta sul Reddito delle
Società) in conseguenza della sentenza della Corte costituzionale
n. 10 del 2015, la quale ha dichiarato l'illegittimità
costituzionale dell'articolo 81, commi 16, 17 e 18 del
decreto-legge n. 112 del 2008 (che prevedeva per determinate
categorie di contribuenti che operano nel settore petrolifero ed
energetico l'applicazione di un'addizionale di imposta sul reddito
delle società (IRES): la cosiddetta "Robin Tax"); 140 milioni
invece per quanto riguarda le quote fisse di ripartizione sul
gettito dell'accisa sulla birra (114 milioni) e sull'energia
elettrica (26 milioni) in conseguenza della legge di stabilità
dello Stato per l'anno 2015 (la legge n. 190 del 2014), articolo 1,
comma 525, e dalla maggiore entrata che viene iscritta in bilancio
con il disegno di legge di assestamento 2015, relativa
all'assegnazione dei fondi dello Stato, ai sensi del medesimo
articolo e comma della legge n. 190 del 2014 suddetta, che prevede
una quota sostitutiva a compensazione del minor gettito delle
accise sopracitate, pari a 70 milioni annui con decorrenza dal
2015.
Per quanto riguarda invece le maggiori spese finanziate con la
legge di assestamento per l'anno 2015, si fa presente che, oltre
alla reiscrizione in bilancio dei fondi a destinazione vincolata,
pari a 32,9 milioni, sono stati accantonati 37 milioni di euro
quale integrazione della Regione al riequilibrio della finanza
pubblica, derivanti dal rimborso da parte dei Comuni dell'IMU
dovuta allo Stato per l'anno 2014, già accantonata dalla Regione
per conto dei Comuni stessi nell'anno 2013. L'importo di 37 milioni
viene pertanto iscritto in bilancio anche nella parte entrata per
il recupero dai Comuni delle somme anticipate da parte della
Regione.
Per quanto riguarda l'ulteriore ripartizione delle risorse
destinate con l'assestamento, si segnala in particolare che:
- sono stati destinati 12 milioni al fondo di riserva per la
riassegnazione dei residui perenti (relativi alle spese di
investimento), onde garantire un'adeguata copertura in bilancio per
le riassegnazioni rispetto ai residui perenti in essere;
- sono stati destinati 6,5 milioni per i trasferimenti correnti
all'USL, di cui 3 e mezzo per il finanziamento dei livelli
essenziali di assistenza (i LEA) e 3 milioni per il finanziamento
delle spese per la mobilità sanitaria;
- sono finanziati anche 2,5 milioni per l'erogazione di un
contributo straordinario a
Vallée d'Aoste Structure
a titolo
di concorso nelle spese per la valorizzazione del patrimonio
immobiliare conferito dalla Regione;
- sono stati destinati poi 2 milioni per il rimborso allo Stato
di tasse automobilistiche relative ad anni precedenti, che erano
state incassate dalla Regione, ma che sono di competenza dell'Ente
suddetto;
- vengono poi stanziati 850 mila euro per il versamento
all'Erario dell'IVA a debito per l'attività commerciale della
Regione;
- sono finanziati 600 mila euro per l'acquisto di servizi
nell'ambito dell'istruzione primaria e secondaria;
- sono destinati 550 mila euro a finanziamento della legge n. 80
del 1990, da trasferire agli Enti locali per opere pubbliche
destinate all'assistenza delle persone anziane, inabili e
portatrici di handicap;
- vengono finanziati 450 mila euro per il rimorso ad INVA degli
oneri sostenuti per lo svolgimento delle funzioni di Centrale Unica
di Committenza (CUC) per l'acquisizione di beni e servizi relativi
alla quota di compartecipazione a carico della finanza locale.
Colgo l'occasione per ringraziare gli uffici per la
collaborazione per questa relazione molto tecnica, ma che credo
abbia permesso a tutti di avere un dettaglio di quelle che sono
state le operatività dei diversi disegni di legge, quindi ringrazio
il personale dell'Assessorato, l'Assessore Perron per la
disponibilità e anche voi per la cortesia e l'attenzione
nell'avermi ascoltato così a lungo. Grazie.
Presidente
- Grazie. Ci sono richieste di intervento? Ha
chiesto la parola il Consigliere Borrello, ne ha la facoltà.
Borrello (SA)
- Grazie Presidente.
A seguito dell'illustrazione sicuramente molto esaustiva del
collega La Torre, in virtù dell'allegato che c'è all'interno del
disegno di legge n. 59, legata all'attività svolta e alla relazione
svolta dai revisori per quanto riguarda il Consiglio regionale,
questo mandato che è stato definito dal Consiglio regionale, vi
riassumo brevemente quella che è stata l'attività svolta dal
sottoscritto, dal collega Giuseppe Isabellon e dal collega Elso
Gerandin. Abbiamo avuto modo di trovarci diverse volte per cercare
di analizzare quelli che sono gli aspetti più di carattere
tecnico-amministrativo-contabile, cercando di adottare una duplice
metologia di controllo basata, da una parte, sul controllo delle
procedure e, dall'altra parte, per quanto riguarda il controllo
delle operazioni. Analizzando nel dettaglio il controllo delle
procedure abbiamo deciso, di concerto con il collega Isabellon e
con il collega Gerandin, di analizzare le tematiche relative al
trasporto pubblico locale su gomma, di fare un approfondimento in
merito alla legge regionale n. 26 del 2009 e in merito agli
interventi a favore degli Enti locali per l'adeguamento e la
realizzazione delle opere minori per quanto riguarda la pubblica
utilità e di fare un'analisi per quanto riguarda le liquidazioni
effettuate nei confronti delle società partecipate.
Entrando nel merito delle operazioni per quanto il riguarda il
controllo dei residui attivi e passivi, ricordo effettuati a
campione, sono stati fatti tutta una serie di controlli che sono
stati certificati per quanto riguarda la correttezza contabile e
amministrativa. Per quanto sopra esposto, abbiamo siglato la
relazione finale come revisori, l'abbiamo allegata al documento, al
disegno di legge n. 59. Grazie.
Presidente
- Grazie. Ci sono richieste di intervento? Ha
chiesto la parola l'Assessore Perron, ne ha la facoltà.
Perron (UV)
- Grazie Signor Presidente.
Ringrazio il Presidente relatore La Torre per questa robusta
relazione, che mi evita di intervenire su tutta una serie di
argomentazioni, anche nell'articolato e mi permetto, collega La
Torre, di far mia questa relazione così dettagliata che certamente
non sto a riprendere. Ringrazio i membri della II Commissione come
ringrazio, credo a nome di tutto il Consiglio regionale, le
strutture dell'Assessorato, il Coordinatore Peter Bieler, la
dottoressa Borney e il dottor Nuvolari per il supporto dato nella
fase di elaborazione di questi documenti, ma anche nei momenti in
cui la Regione svolge la trattativa con lo Stato, perché è una
trattativa che è stata ed è difficile anche sotto il profilo
tecnico e il fatto di avere dei punti di riferimento di strutture
professionalmente preparate e competenti aiuta certamente la parte
politica.
Se posso cogliere un dato: il rendiconto 2014 è caratterizzato
da un contributo di 236 milioni di euro che la Regione Valle
d'Aosta versa a favore dello Stato per il risanamento della finanza
pubblica; mi permetto di metterlo in evidenza perché è un
contributo robusto, pesante che la piccola Valle d'Aosta fornisce
nel risanamento dei conti italiani, spesso è una quota quasi uguale
a quella che altre Regioni, delle dimensioni della nostra,
contribuiscono a dare allo Stato. È una cosa che voglio mettere in
evidenza perché oggi giungiamo ad un quadro di rapporti diversi,
sui quali poi tornerò provando a spiegare il Patto di stabilità, ma
l'anno scorso ci siamo presentati a quest'appuntamento con un
quadro quasi di conflittualità con lo Stato, nel senso che avevamo
una serie di contenziosi ancora aperti e avevamo sottolineato in
quella fase come ci fosse spesso da parte dei vari Governi nei
confronti delle autonomie speciali un atteggiamento che spesso non
era all'insegna della collaborazione.
Oggi, quindi, credo di presentare un quadro che denota uno stato
di salute buono della nostra amministrazione, certamente non siamo
qui a nascondere le difficoltà con le quali ci troviamo ad operare
e certamente non nascondiamo, anzi lo mettiamo in evidenza, una
progressiva e costante diminuzione delle risorse pubbliche. Questo
dobbiamo dirlo con chiarezza perché - e tornerò su questo alla fine
- sono certamente finiti i tempi in cui la Regione aveva bilanci
vicino al miliardo e mezzo, al miliardo e sette di previsione, sono
finiti i tempi in cui l'assestamento era di 3...e 400 milioni di
euro e probabilmente è finita anche un'epoca dove la Regione era al
centro di tutto. Questo credo porti tutta la classe politica, ma
sicuramente all'interno di questo Consiglio ve ne è la
consapevolezza e la responsabilità, alla necessità di lavorare
tutti insieme per costruire un sistema diverso.
Sottolineo ancora una volta che faccio mia la relazione del
relatore sia per quanto riguarda la parte relativa al rendiconto,
sia per quanto riguarda la parte relativa alla destinazione della
spesa che è costituita dall'avanzo di amministrazione. Certamente
oggi abbiamo 28 milioni di euro effettivamente distribuibili, di
questi una parte sono confluiti in parti tecniche: i fondi europei,
i residui perenti, quindi la somma effettivamente distribuibile è
una somma comunque ridotta. Di questo è già stato detto che una
parte importante la occupa la sanità, in quanto abbiamo posto
un'attenzione all'individuo secondo un modello che deve guardare
certamente alla crescita, ma anche alla qualità della vita. Abbiamo
cercato di destinare delle risorse alla scuola e alla parte
universitaria ritrovando in questi argomenti, in questi settori una
delle direttrici sulle quali investire nei prossimi anni, perché
una Regione che investe nella cultura, nella formazione è
certamente una Regione proiettata in avanti. Abbiamo cercato di
investire delle risorse, quelle posche che avevamo, in attività
economiche cercando di recepire anche degli impegni che, in
occasione della presentazione della legge finanziaria, erano stati
avanzati...approvati da questo Consiglio regionale.
Mi permetto di provare ad entrare nello specifico, poi se sarà
necessario il Presidente della Regione integrerà, perché credo sia
utile e importante fornire al Consiglio regionale un dettaglio
dell'accordo che è intervenuto in queste settimane tra la Regione
autonoma Valle d'Aosta e il Ministero dell'economia e delle
finanze. Lo dico perché, a differenza dell'anno scorso, abbiamo un
quadro di certezza, ci presentiamo non con una mole di contenzioso
come avevamo l'anno scorso, ma una parte di questo è stato risolto
e l'accordo che abbiamo firmato e che vorrei provare a spiegare in
modo dettagliato al Consiglio certamente fornisce un quadro di
certezza per quanto riguarda le finanze della Regione autonoma
Valle d'Aosta.
L'accordo prevede la certificazione da parte del Ministero
dell'economia e delle finanze del rispetto, perché tante volte
anche in questa sala si è parlato di un possibile sforamento da
parte della Regione Valle d'Aosta, del Patto di stabilità per il
2014. Quest'accordo che fa seguito all'accordo firmato con il
Presidente del Consiglio dei ministri, conferma l'ampliamento di
spesa di 140 milioni per il 2014 e autorizza un ampliamento anche
per il 2015 di 60 milioni di euro. Voglio ricordare che in
quell'accordo si rimandava ad una successiva definizione dei
contenuti tecnico-finanziari.
Proverò a spiegare, a mio modo di vedere, il perché
quest'accordo va percepito e valutato in termini del tutto
positivi: innanzitutto perché ci fornisce un quadro di certezza -
più volte abbiamo denunciato anche noi il quadro di incertezza nel
quale lavoravamo -, finalmente abbiamo un quadro chiaro nei tempi e
nelle norme finanziarie e soprattutto concede alla Regione una
capacità di spesa superiore a quella che deriverebbe
dall'applicazione della legislazione vigente. La legislazione
vigente è il quadro di norme che lo Stato ha approvato e che quindi
porterebbe, in assenza di accordo, a determinare da parte dello
Stato quelli che sono gli obiettivi di Patto per la Valle d'Aosta.
Questo significa che, senza un accordo per il 2014, il nostro
Patto, quindi il nostro limite sarebbe stato 708 milioni, questo
significa che a legislazione vigente, sulla base di quell'accordo
per il 2015, noi avremmo avuto un tetto di spesa pari a 641
milioni. Il tetto di spesa ai fini del Patto di stabilità, in
applicazione degli accordi che ho detto, quindi è pari a 849
milioni per il 2014 e a 701 milioni per il 2015. Abbiamo avuto
quindi degli ampliamenti di spesa di circa 140 milioni per il 2014
e di 60 milioni per il 2015. Mi sembra importante dire che la
sentenza della Corte costituzionale, antecedente alla
sottoscrizione dell'accordo stesso, ha ritenuto legittima la
determinazione unilaterale, cioè da parte dello Stato, del limite
per il Patto di stabilità: dico questo perché fino all'emanazione
di questa sentenza il limite di Patto era oggetto di accordo tra la
Regione e lo Stato. Certamente erano incerte, in mancanza di
accordo, le conseguenze, anche finanziarie di un eventuale mancato
raggiungimento di quest'accordo. Per essere ancora più precisi,
proprio il motivo del contendere che ha dato poi luogo alla
sentenza 156 di cui parlavo poc'anzi aveva l'obiettivo di chiarire
se lo Stato poteva rimandare la definizione del tetto di spesa ad
un accordo pattizio quando la disciplina stabiliva allo stesso
tempo la modalità tecnica, ma non discrezionale del tetto di spesa.
Bisogna riconoscerlo che anche da parte statale senza interventi
normativi non sarebbe stato possibile ampliare gli spazi
finanziari.
Di fronte a quest'incertezza quindi la Regione nel tempo cosa ha
fatto? Per due anni, in attesa di un accordo con lo Stato, che
ovviamente doveva essere reciprocamente soddisfacente, la Regione
ha continuato a trattare e ha continuato ad operare avendo un
atteggiamento di prudenza, cercando di essere attenta e oculata
nella spesa per poi chiudere successivamente al termine
dell'esercizio finanziario l'accordo. Queste condizioni non
esistono più, quindi senza un accordo con lo Stato, a seguito della
sentenza, è indiscutibile che l'obiettivo di Patto per il 2015
sarebbe oggi pari a 641 milioni di euro con le conseguenze credo
che ognuno di voi ha comodo immaginare. L'accordo specifica, lo
ripeto ancora, che per il 2014 l'obiettivo assegnato alla Regione è
pari a 849 milioni di euro, quindi il Ministero dell'economia ha
certificato in via definitiva il rispetto totale da parte della
Regione Valle d'Aosta delle spettanze a cui doveva attenersi.
L'accordo che citavo assegna un tetto di spesa e definisce
l'ambito nel quale ci dovranno stare sia il lavoro della Regione,
sia l'eventuale sforamento degli Enti locali. Certo, da
quest'accordo noi siamo tenuti ad abrogare sia l'articolo 5 della
legge regionale n. 4, sia l'articolo 5 della legge regionale n. 13
del 2014. Si tratta cioè di norme con le quali la Regione aveva
definito unilateralmente il proprio obiettivo eurocompatibile
nell'attesa della definizione di un accordo con lo Stato, quindi
queste norme non hanno più senso e questo è il motivo per cui ho
presentato l'emendamento che trovate.
Un altro argomento contenuto nell'accordo è la rinuncia ai
contenziosi. L'ho detto prima, questa è una condizione che lo Stato
ha preteso da tutte le Regioni; la Regione si è ovviamente
impegnata a rinunciare ai ricorsi, anche agli effetti positivi che
dovessero derivare da eventuali future pronunce da parte
dell'accordo. Con quest'ultima sentenza il contenuto di quello che
è il contenzioso ancora aperto ha obiettivamente perso molto di
importanza, è immaginabile che su questo la Corte abbia un
comportamento univoco rispetto a quello che c'è stato adesso e
quindi in qualche modo ci è sembrato corretto giustificare la
rinuncia ai contenziosi pendenti come un corollario necessario di
un accordo raggiunto con lo Stato per la regolamentazione
complessiva dei rapporti finanziari con la Regione.
Quest'accordo contiene un altro importante obiettivo e cioè
l'ottenimento delle esclusioni dal computo di alcune macrocategorie
di spese: la ristrutturazione e ampliamento del presidio
ospedaliero, valutato in 140 milioni, indipendentemente poi dalle
quote che si trovano accreditate o addebitate in bilancio; le spese
sostenute per le nuove funzioni assunte dalla Regione in materia di
sanità penitenziaria, non è una grande cifra, valutabile in 400.000
euro, ma credo sia meritevole di nota; le spese relative a
trasferimenti dello Stato agli Enti locali di somme erogate tramite
la Regione in esito a nuove norme in materia di finanza locale
valutate in circa 10 milioni di euro.
Un altro argomento: l'accordo prevede interventi per quello che
riguarda la disciplina del Patto di stabilità degli Enti locali
della Regione. Si è concordato che innanzitutto nella
determinazione del saldo obiettivo, ai fini del patto interno, per
gli Enti locali la Regione possa apportare dei correttivi in
riduzione in misura corrispondente ai trasferimenti correnti della
Regione. Questa previsione migliora del 43 percento l'obiettivo di
Patto di stabilità da parte dei Comuni valdostani ed è valutabile
in circa 6 milioni di euro.
Altro argomento importante: l'accordo prevede un riconoscimento
alla Regione per il 2015 di un trasferimento di 120 milioni di
euro, andando a sanare una
querelle
che durava da molto
tempo. Sottolineo che questo trasferimento è aggiuntivo rispetto a
quello già stabilito dalla legge di stabilità per l'anno 2015 di 70
milioni di euro a compensazione del minor gettito derivante dalla
compartecipazione dell'accisa; quest'ulteriore trasferimento, se ne
parlava questa mattina grazie a delle iniziative alle quali il
collega Marguerettaz ha risposto, è destinato in parte al pagamento
dei servizi di trasporto ferroviario, al netto di quanto posto a
carico dallo Stato. Considero questa una partita molto importante
in quanto consente di definire - il collega Marguerettaz mi
correggerà se sbaglio - finalmente la questione del pagamento degli
oneri pregressi a Trenitalia con risorse messe a disposizione dallo
Stato, sottolineo "dallo Stato", e conseguentemente di sbloccare
l'iter di intesa con il Ministero dei trasporti per la completa
attuazione e trasferimento in capo alle Regioni delle funzioni in
materia di servizio del trasporto locale. Questa partita, da un
punto di vista finanziario, è finalmente chiarita, quindi la
Regione da una parte, gli altri attori dall'altra avranno su questa
materia finalmente la possibilità di potersi sedere intorno ad un
tavolo e fare una programmazione certa. C'è ancora una parte
residua del trasferimento che è incrementata per il 2015 di altri
70 milioni di euro, come ho in qualche modo già spiegato prima.
Abbiamo appreso questa mattina che i contenuti di quest'accordo
sono stati approvati da un decreto enti territoriali che era in
discussione al Senato, quindi di questo non possiamo che prendere
atto con positività. Esiste una parte che riguarda la definizione
dei rapporti finanziari pendenti - so di essere noioso, ma ci tengo
a dirlo perché è molto importante -, l'accordo riconosce per gli
anni dal 2011 al 2014 l'intera differenza di gettito riferito alle
accise tra i dati dei versamenti e i dati dell'immesso in consumo.
Io non sto a rievocare qui la lunga discussione che abbiamo avuto
con l'Agenzia delle dogane, l'Agenzia delle entrate
sull'interpretazione delle accise. Voglio solo dire che si tratta
di somme per noi già accertate nel corso dei rispettivi anni dalla
Regione tra le entrate, di conseguenza erano state destinate alla
spesa. Sinora costituivano un credito che noi, dal nostro punto di
vista, opportunamente reclamavamo nei confronti dello Stato e che
finora non ci era stato formalmente riconosciuto, valore di questo
credito: 577 milioni di euro. Ovviamente i termini e le modalità
per l'erogazione sono demandate ad un successivo accordo, però è
basato in ogni caso sul pieno riconoscimento del credito iscritto
nel rendiconto. A mio modo di vedere, si tratta di un risultato
fondamentale, garantisce certezza alla regolazione delle poste
contabili e anche all'equilibrio di bilancio. Ritengo che questo
sia uno degli elementi positivi più importanti per la valutazione
dell'accordo. Contiene una norma che riguarda l'armonizzazione di
bilanci sulla quale non sto ad entrare.
Credo di averlo presentato in modo sufficientemente chiaro, il
Presidente, se riterrà, integrerà, ma voglio pubblicamente
riconoscere che questa Regione, soprattutto per l'azione del
Presidente Rollandin, ha avuto una buona capacità di negoziazione
con lo Stato. La negoziazione con lo Stato non è una partita
semplice perché lo Stato a sua volta ha dei parametri da rispettare
trattandosi di finanza derivata nei confronti della legislazione
europea. Da questo punto di vista, quindi credo di presentarlo come
un fatto positivo che ci dà un elemento di chiarezza, un quadro
certo di norme nelle quali muoverci e che in qualche modo mette
fine ad un'epoca anche "robusta" di contrasti con lo Stato
italiano. Ovviamente non magnifichiamo questo all'inverosimile, nel
senso che abbiamo trattato per poter aver di più, ma credo che
fosse oggettivamente impossibile fare di meglio stante la
situazione disastrata delle finanze dello Stato italiano.
Detto questo, credo semplicemente di poter presentare, comunque
in una situazione di difficoltà, un rendiconto positivo; esistono
certamente delle considerazioni che ci fanno dire che il sistema
Valle d'Aosta nel suo complesso, nonostante le difficoltà, è un
sistema che ha tenuto e tiene. In questo senso le misure anticrisi
degli anni passati hanno sicuramente mitigato molto le difficoltà
che c'erano state nei confronti delle famiglie, nei confronti delle
imprese. È un sistema che credo con un po' di autoriforma ha saputo
e sa contenere e razionalizzare le sue spese, nel senso che
purtroppo una politica forte di contenimento e di razionalizzazione
delle spese è un processo dal quale ormai nessun ente pubblico può
essere chiamato fuori.
Voglio ancora sottolineare lo sforzo pesante che in questi anni
questo sistema ha richiesto alle autonomie, spesso sottolineando
delle disuguaglianze all'interno delle stesse autonomie speciali,
ma, dal nostro punto di vista, abbiamo cercato di operare per far
valere le nostre ragioni, dimostrando di essere un ente,
un'amministrazione che amministra bene in modo corretto le proprie
risorse, non avendo dalla nostra parte la possibilità di far valere
i numeri nel momento in cui discutiamo con il Governo nazionale.
Per il resto io credo che si tratti di un rendiconto che ancora una
volta - lo diciamo in punta di piedi - dimostra uno stato di salute
della nostra Regione buono, con delle entrate in lieve crescita -
questo testimonia in qualche modo un ottimismo che forse è
assolutamente necessario - e una buona capacità di utilizzare i
fondi europei che sono messi a disposizione; questo non avviene per
tante altre Regioni, lo stesso Stato si lamenta spesso con le
Regioni sull'incapacità che le stesse hanno di utilizzare tali
fondi.
La chiusura del rendiconto è comunque in avanzo con un saldo di
cassa pari a 120 milioni di euro, ovviamente un saldo di cassa in
forte riduzione rispetto all'anno scorso quando era di 250 milioni
di euro, ma è un problema oggettivo che resiste. Permane l'assenza
di un nuovo indebitamento, quindi il mutuo al quale facciamo
riferimento è ancora e unicamente il mutuo del 2010. Abbiamo come
Regione un
rating A
, con prospettive quindi stabili,
certificato da una delle migliori agenzie internazionali. Non ci
sono debiti fuori bilancio, non ci sono richieste di interessi
moratori derivanti da ritardo dei pagamenti e, tutto sommato, i
tempi di pagamento ai fornitori sono stati su livelli di primo
ordine, cosa che in generale fuori dal contesto Valle d'Aosta non
ritroviamo negli enti pubblici. Ci sono ovviamente degli aspetti
che non si è riusciti a migliorare come avremmo voluto, ma nel
complesso credo di poter dire che tutti insieme, consci delle
difficoltà, possiamo provare a guardare al futuro con un po' di
serenità e cercando di dare un'iniezione di fiducia, perché spesso
questo è un elemento di cui la nostra Regione ha davvero bisogno.
Grazie.
Si dà atto che dalle ore 18,07 assume la presidenza il
Vicepresidente Follien.
Follien (Presidente)
- Grazie Assessore Perron. Apriamo
la discussione generale. La parola al Consigliere Bertschy.
Bertschy (UVP)
- Grazie Presidente.
Chiediamo una piccola sospensione per fare un attimo il punto
della situazione come gruppi di opposizione. L'Assessore nel suo
intervento ha anche annunciato una serie...ha dato una serie di
informazioni di cui se è possibile averne copia...quanto meno le
cose che ci ha detto e annunciato rispetto anche agli accordi fatti
di recente...quindi una piccola sospensione per fare il punto della
situazione. Grazie.
Presidente
- La richiesta è accolta. Il Consiglio è
sospeso per 10 minuti.
Si dà atto che la seduta è sospesa dalle ore 18,17 alle ore
18,39.
Follien (Presidente)
- Riprendiamo i lavori. Siamo sempre
in discussione generale. Qualcuno chiede la parola? Colleghi, se
qualcuno desidera intervenire, vi invito a prenotarvi. La parola al
Consigliere Gerandin.
Gerandin (UVP)
- Merci Président.
È inutile negare che abbiamo ascoltato con molta attenzione la
relazione del collega La Torre: è una lunga elencazione di dati, di
numeri che indubbiamente sono molto rappresentativi della
difficoltà che il bilancio regionale sta attraversando in questi
ultimi anni. Abbiamo altresì ascoltato con attenzione quanto ci ha
riferito l'Assessore Perron, perché penso e pensiamo che le grandi
novità derivino proprio da quanto ci ha espresso l'Assessore
Perron. Nelle comunicazioni questa mattina ho chiesto espressamente
di avere contezza, di avere informazioni in merito a questo maxi
emendamento che è stato approvato dal Senato con voto di fiducia,
l'ho già premesso: sappiamo che avrà un ulteriore passaggio alla
Camera, però presumibilmente penso che i contenuti saranno quelli,
tenuto conto che in questo momento le difficoltà non sono mai alla
Camera, bensì al Senato, per cui presumibilmente i contenuti
saranno quelli.
Un maxi emendamento che noi abbiamo potuto...abbiamo solo,
diciamo, letto quelli che erano i termini di carattere generale del
maxi emendamento. Nella sua illustrazione l'Assessore Perron ci ha
parlato molto più in dettaglio dell'accordo. Avremmo gradito magari
che un accordo così importante...perché indubbiamente è un accordo
importante, su questo non c'è ombra di dubbio, poi possiamo avere
delle visioni diverse, ma un accordo, quando è sottoscritto
anticipatamente, è sempre un accordo importante, su questo noi non
abbiamo dubbi in merito...una delle accuse che avevamo fatto nel
passato è che i termini, gli accordi, le definizioni del Patto di
stabilità venivano fatti con abbondante ritardo, a babbo morto come
veniva chiamato; quest'anno, se non altro, sapremo prima quelli che
sono i contenuti, quelli che sono i termini dell'accordo di Patto
di stabilità. Dicevo, sarebbe stato assolutamente interessante
capire un po' quelli che erano anche i dettagli dell'accordo,
perché, al di là di quello che è l'obiettivo eurocompatibile, c'è
il discorso dei 120 milioni che fa parte del maxi emendamento, ma
c'è una serie di altre elencazioni, di altri dati che l'Assessore
ci ha dato e di cui io in questo momento ho provato a prendere
nota, ma penso di non essere riuscito a riprendere tutti i passaggi
che l'Assessore ha fatto.
Parto dalla considerazione che ha fatto: indubbiamente in un
sistema come la Valle d'Aosta che dobbiamo contribuire per 236
milioni com'è avvenuto nel 2014 per il risanamento dei conti
pubblici dello Stato...probabilmente qualcosa non torna: questo è
indubbio, che una piccola realtà come la nostra debba fare questi
tipi di sacrifici...qualcosa che non torna a monte indubbiamente
c'è. È vero che noi abbiamo per anni comunque detto che questo
discorso...questo stato di conflittualità, come lo ha chiamato lei,
Assessore, con lo Stato non ha mai portato dei grandi vantaggi, su
questo non c'è dubbio e abbiamo sempre sottolineato la necessità di
fare un accordo di prospettiva. Quello che lei ci ha illustrato,
Assessore Perron, è un accordo...vabbè, di prospettiva relativa,
nel senso che vale per il 2015, 2015 in cui siamo già al mese di
luglio e quello che noi avremmo creduto e voluto probabilmente era
proprio quello di avere un qualcosa che andasse al di là del 2015,
che permettesse di programmare: dico questo perché vorrei ripartire
un po' da quello che ci ha illustrato lei, Assessore, dicendo la
bontà dell'accordo riferito alla chiusura del Patto di stabilità
per quello che riguarda il discorso del 2014.
Ora, lei ci ha detto: "noi abbiamo chiuso il Patto di stabilità
2014, lo abbiamo chiuso in ritardo perché lo abbiamo chiuso nel
2015", lei ci dice che lo abbiamo chiuso...c'è la certificazione
del rispetto del Patto di stabilità, l'abbiamo chiuso con un
accordo che prevedeva gli 849 milioni come obiettivo
eurocompatibile, ma io...altrimenti avremmo avuto un obiettivo di
708 milioni, anche se io nella finanziaria leggo non 708 milioni,
ma bensì 745, perché in quell'obiettivo di Patto di stabilità che
avete approvato, nell'assestamento di bilancio 2014, erano 745. Al
di là dei 745 o altro, io però quello che volevo chiederle proprio
come indicazione è questo: ma se voi avete chiuso quest'accordo
nella famosa visita pre-elettorale col Presidente Renzi in cui
avete sottoscritto questo pre-accordo, chiamiamolo così, o
quest'impegno di...in cui viene rispettato il Patto di stabilità,
come avete fatto il 31 di marzo 2015 a certificare il rispetto del
Patto di stabilità in 838 milioni? Quando lei mi dice che senza
quest'accordo l'obiettivo sarebbe stato - ho preso nota qua - di
745...lei ha detto di 708 milioni. Allora, c'è qualcosa che non
torna, perché se l'obiettivo, come lei ci ha dichiarato, era
questo, come fate ad aver certificato il 31 marzo con atto
ufficiale della Ragioneria che avevate rispettato il Patto a 838
milioni? Se anche non fosse così, io dico: non sa un po' di beffa
il fatto di aver chiuso a 849 milioni quando obiettivamente magari
avrebbe fatto comodo al sistema Valle d'Aosta poter spendere 11
milioni di più sapendolo prima? È chiaro che chiudere a 849 milioni
avendo certificato 838...
(interruzione di un Consigliere, fuori microfono)
...beh, lo avete certificato voi, lo avete certificato il 31 di
marzo, è chiaro che nessuno va a rivedere i conti pregressi,
nessuno va a fare dei falsi...ci mancherebbe! Anche se c'è la buona
volontà...
Veniamo a quello che è il Patto 2015. Beh, per il Patto 2015
viene detto che in assenza...questo Patto viene chiuso a 701
milioni per il 2015. Beh, la prima cosa che emerge è che ci abbiamo
rimesso 150 milioni rispetto al 2014. Allora, oltre a questi
benedetti 236 milioni con cui abbiamo contribuito al risanamento
dei conti pubblici dello Stato...beh, a me pare che un accordo in
cui si perdono come obiettivo di spesa 150 milioni in un anno sia
stato qua dipinto come un accordo valido. Magari non c'era altra
possibilità di portare a casa nulla di meglio, non lo so, io dico
solo che al lato pratico sono 150 milioni in meno, 850, 701
milioni...849, 701 milioni, 148 milioni...come?
(nuova interruzione di un Consigliere, fuori
microfono)
...va beh, erano 641, scusate, erano l'obiettivo del bilancio,
l'obiettivo che avete scritto precauzionale, in
termini...prudenzialmente determinato, quando abbiamo approvato il
bilancio 2015/2017, c'era scritto:
"640 milioni"
. Ora,
giustamente lei mi dice: "siamo riusciti a portare a casa...saliamo
a 701 milioni", ma io le dico: rispetto ad un bilancio di 850
milioni di spesa eurocompatibile del 2014, perché è quanto lei ha
detto è stato certificato nell'accordo e quanto noi abbiamo come
atto certificato nell'accordo, noi adesso sappiamo che sono
disponibili come obiettivo eurocompatibile poco più di 700 milioni:
150 milioni in meno. Ricordo questo perché, quando abbiamo
approvato l'assestamento di bilancio del 2014, l'obiettivo che era
stato fissato era 745, glielo ho detto prima, poi la certificazione
che avete fatto pre-accordo, e ce l'ho qua, certificava 838. Non
vorrei che poi magari quest'accordo alla fine sia, oltre al danno,
la beffa, perché voi ne avete previsti 640 nel 2015, ma se il picco
a salire è questo, abbiate pazienza ma può darsi che magari abbiamo
fatto un accordo al ribasso, ci conveniva neanche farlo! Ecco,
perché se rispetto al 2014...quello che avete scritto è 745, alla
fine lo abbiamo chiuso a 838, vorrei capire adesso
che...l'obiettivo, sempre prudenziale, iscritto a bilancio era 640,
lo chiudiamo a 700...beh, non lo so, magari una riflessione andrà
fatta su questo, sulla bontà dell'accordo.
Provo ad andare oltre, perché, al di là di questo discorso del
Patto, che indubbiamente ci preoccupa, perché sono risorse
importanti in meno, vorrei provare a fare un ragionamento per
quello che riguarda il discorso che lei ha detto dei 120 milioni.
Allora, perché 120 milioni? Perché nel maxi emendamento ci viene
detto: "bene, io Stato non voglio più saperne della partita con
Ferrovie dello Stato, con RFI, Regione mi subentra dal 2011 in
avanti per tutta quella che è la partita pregressa, il contenzioso
se lo deve vedere la Regione". Qualcuno dice: "è il via libera al
fatto della convenzione", qua chiude solo la parte legata a quello
che è il contenzioso. È chiaro che togliere un contenzioso apre
sicuramente la possibilità di trovare degli accordi...
(nuova interruzione di un Consigliere, fuori
microfono)
...ma non ci sono contenziosi? Quando l'Assessore veniva qua e
ci diceva: "ma noi riconosciamo a Ferrovie dello Stato "X", ma
Ferrovie dello Stato ci chiede "Y"", non sono contenziosi? Ce lo
diceva l'Assessore...mi pare che lo dicesse l'Assessore. Al di là
di questo, comunque significa che la Regione Valle d'Aosta deve
accollarsi le spese che RFI chiedeva allo Stato. Mal contati 3 anni
più 6 mesi del 2014 ci sarà qualcosa di più di 80 milioni, io penso
84-85 milioni, ma non lo so, ci direte voi quali sono questi
termini, per cui da quest'accordo, da questi 120 milioni, per quel
famoso discorso della compensazione derivante dall'applicazione
della finanziaria, il famoso discorso dell'applicazione della
finanziaria...della legge di stabilità 2015 in cui viene detto che,
a decorrere dal 2015, a compensazione della perdita di gettito
subita dalla Regione Valle d'Aosta nella determinazione dell'accise
di cui all'articolo 4 della legge n. 690, è corrisposto...un
trasferimento pari a 70 milioni di euro annui. Allora, praticamente
noi che avevamo...
(interruzione del Presidente della Regione, fuori
microfono)
...poi mi risponderà, Presidente, tranquillo, perché io le
dico...
(nuova interruzione del Presidente della Regione, fuori
microfono)
...no, parlo di questo perché 120 milioni corrispondono...c'è
scritto che la differenza è a compensazione di questa manovra
finanziaria del 2015, dico giusto?
(nuova interruzione del Presidente della Regione, fuori
microfono)
...parlo di treni e parlo anche della compensazione, perché i
120 sono comprensivi da quello che ho capito io, poi può darsi che
non abbia capito bene, però adesso lei mi conferma...per cui, fatta
"X" la compensazione dei treni, probabilmente non molto rimane a
compensazione, ma perché dico questo? Perché il vero attacco
all'autonomia della Valle d'Aosta è avvenuto con l'approvazione
della legge di stabilità 2015 quando tutto il discorso dell'accisa
legata all'energia elettrica e alla birra e a quant'altro di fatto
veniva svuotato. Da adesso in avanti possiamo aumentare i canoni,
possiamo percepire di più sull'energia elettrica, possiamo fare
degli ottimi accordi per quello che riguarda l'Heineken, di fatto
in questo momento chi incassa è lo Stato, a noi rimangono 70
milioni dal 2015 in avanti, perché le dico che lei alla fine avete
portato a casa sì e no un rappezzo? Perché per il 2015 avete ancora
questa compensazione, quella che è la differenza tra il pagamento,
2016 qua sui denti...
(nuova interruzione del Presidente della Regione, fuori
microfono)
...no, ma è così, perché la finanziaria è chiara e dice che a
partire dal 2015 questo sarà quanto riconosciuto alla Valle
d'Aosta. Allora volete dire che è un accordo di prospettiva? Allora
ditelo! Magari ne siete pure convinti, ma non lo so che prospettiva
può avere un accordo in cui c'è una
una tantum
per chiudere
un anno, per dare una boccata d'ossigeno. Sarebbe curioso capire
anche come hanno votato magari i nostri Parlamentari su questa
legge di stabilità che di fatto massacrava tutto quello che era il
sistema impositivo della Valle. Io mi ricordo quando qua qualcuno
sollevava la bontà dell'accordo famoso sottoscritto, qualcuno che
va a Palazzo Grazioli, che poi non è mai giustamente...qualcuno
magari ci rideva pure sopra...dove si diceva: "no, ma noi abbiamo
portato a casa i dieci decimi di quella che è...e i nove decimi per
quello che riguarda la parte delle imposizioni locali". Beh, questo
è il frutto di un accordo che bisognerebbe...e le chiediamo davvero
come Governo di dire che è carta straccia, quell'accordo
sottoscritto quando viene meno il concetto delle imposte locali
percepite è carta straccia, non ha più nessun valore. In questo
momento lo Stato, rispetto ad una prospettiva di entrata che era
progressivamente in aumento per quello che riguarda l'energia
elettrica e le accise della birra, cosa ha pensato bene di dire?
"Incasso io tutto, vi do 70 milioni, poi per me quello che
incassate non ha importanza", le dico questo perché...
Vengo al discorso del rendiconto, le dico qualche cifra.
Rispetto alla previsione di competenza, quelli che sono stati gli
accertamenti finali, allora per quello che riguarda l'IRPEF, meno
20 milioni tra previsione e introitato; per quello che riguarda
l'IRES, meno 15 milioni e mezzo; per quello che riguarda le tasse
automobilistiche, meno 6 milioni; per quello che riguarda l'IVA,
meno 9 milioni e 3...rispetto al bilancio che avete approvato...per
quello che riguarda l'imposta di registro, 2 milioni e mezzo in
meno; per la ripartizione del gettito dell'imposta ipotecaria, 1
milione e 8 in meno; concessioni governative, 400 mila euro in meno
e adesso, per quello che riguarda le quote di ripartizione e
gettito sulle accise e prodotti energetici, autotrazione, 5 milioni
in meno.
Vengo adesso alle due voci in più perché tutta quest'operazione
sul bilancio non si vede, non c'è molta differenza tra entrate e
uscite stimate, ma perché? Perché, a fronte di questo crollo legato
all'imposizione, noi abbiamo due voci in più: 16 milioni per le
accise della birra, 39 milioni di gettito per quello che riguarda
l'energia elettrica. Allora, lo Stato si prende dalle galline le
uova d'oro, a noi ci rimangono i gusci: questa è l'operazione che
avete portato a casa! Potete girarla come volete, noi abbiamo
abdicato a due voci, le uniche due voci che in questo momento di
grande crisi portavano alla Regione Valle d'Aosta 55 milioni in
più, per cosa? E queste le lasciamo allo Stato e ci portiamo a casa
70 milioni
una tantum
. Quelle che sono in crollo verticale,
quelle no, quelle continuiamo ad introitarle noi, ma come pensate
di poter sollevare la Valle d'Aosta con un accordo del genere? Io
mi chiedo come pensate di poter sollevare le sorti della Valle
d'Aosta con un accordo del genere. I contenuti sono questi. Li ho
presi dall'assestamento di bilancio per cui non me li sono
inventati! È chiaro che il saldo alla fine è zero, perché c'è un
crollo di 55 milioni da una parte, c'è un più 55 milioni
dall'altra, ma il dato di fatto è questo, la verità è questa!
Io non so cosa ci sarà a margine di quest'accordo e lei
chiederei veramente...quando le dicevo che avrei scambiato due
parole volentieri con lei, era per questo, poi io capisco i suoi
impegni, per cui non voglio entrare più nel merito...mi fa
piacere...sono disponibile a farlo anche dopo quando vorrà, quando
avrà tempo, come voglio farlo sicuramente con chi sarà in grado di
darmi qualche elemento in più, ma perché? Perché io penso che le
sorti della Valle d'Aosta sono e debbono essere nell'interesse di
tutti. Le ho detto che avete fatto bene a sottoscrivere un accordo
preventivo, non ne condivido e non ne condividiamo i contenuti...e
non ne condividiamo i contenuti per questo motivo! Perché è inutile
venire qua a piangere dicendo che noi alla fine dobbiamo
contribuire al risanamento dei conti pubblici e poi, quando andiamo
a discutere quelli che sono gli accordi sul Patto di stabilità e
sulle entrate proprie, beh, scusate, ma abbassiamo anche i
pantaloni! Io non riesco a capire...guardi, io ho sicuramente
qualche limite in merito, ma...quando lei, Presidente, ha
sottoscritto quell'accordo del 2010, io dissi che in fondo - e l'ho
sempre creduto - lei l'aveva fatto in buona fede, probabilmente
convinto di fare l'interesse della Valle d'Aosta. Io non ho dubbi,
ma se quell'accordo ha come base presupposto quello di introitare
la tassazione locale, le imposte pagate, beh, allora c'è qualcosa
che non torna, ecco, non è che qualcuno può tenersi una parte:
quella che rende e alla Valle d'Aosta le rimangono le briciole!
Scusate, 150 milioni in meno su un bilancio in un anno per la Valle
d'Aosta sono un dramma, possiamo girarla come vogliamo, è inutile
che ci vengano poi a dire che bene o male avremo 577 milioni di
arretrati! Per fortuna, perché sennò...la differenza era che
prendevamo i libri e li portavamo in tribunale, ma solo quella la
differenza, perché 577 milioni noi li abbiamo introitati, impegnati
e spesi. Ci toglie solo una parte legata ad un contenzioso che in
questo momento non era il caso di andare avanti, su questo le do
ragione: non era il caso di andare avanti visto l'aria che tira per
quello che riguarda il discorso della Corte costituzionale, su
questo avete avuto ragione, io non ho dubbi a dirlo in merito, ma
sulla bontà dell'accordo, scusate, non se ne piove! Dico questo
perché sinceramente io penso che faccia male a tutti parlare
comunque di una situazione di difficoltà. Noi in questo momento
abbiamo bisogno di risorse certe da investire. Ho dei dubbi che con
queste cifre e soprattutto a partire dal 2016, dove non ci sarà
neanche più l'
una tantum
...probabilmente non solo non avremo
soldi per investire, ma, ahimé, penso che non avremo neanche più i
soldi per garantire la spesa corrente: queste sono le difficoltà
che ci sono. Avremmo voluto magari condividerlo questo percorso.
Noi abbiamo sempre detto: per la carità, noi non siamo bravi e non
pensiamo di esserlo, però ci piace, è un argomento che ci piace
quello, magari condividerlo, parlarne magari aiuta.
Torno a dire - io glielo ho sempre detto e glielo ripeto per
l'ennesima volta -: l'accordo sul Patto di stabilità che abbiamo
chiuso il 2014 è stata aria fritta perché noi avevamo certificato
838 e portarne a casa 849 a babbo morto non cambia assolutamente
nulla.
Sull'accordo 2015 mi pare di essere stato assolutamente chiaro
sui contenuti: è un accordo che non solo non ci soddisfa,
sinceramente noi pensiamo che sia una presa in giro per la Valle
d'Aosta, per il suo sistema, per le autonomie e soprattutto una
presa in giro tenuto conto che altre autonomie speciali hanno
portato a casa accordi di ben altro spessore. Lei diceva che c'è
l'ospedale fuori dal Patto di stabilità, beh, altre realtà hanno
portato a casa tutti gli interventi di manutenzione straordinaria
sugli immobili, ma andate a leggere la legge sul Friuli! Poi lì,
per la carità, hanno la fortuna che c'è un Vicepresidente che è
Presidente della Regione. Noi pensavamo che comunque un qualcosa a
margine di quest'accordo ci fosse, ma un qualcosa di buono, un
qualcosa di sostanzioso, un qualcosa di prospettiva, in questo caso
ci rendiamo conto che, nostro malgrado, è un accordo al
ribasso.
Dicevo prima che non ci piacciono neanche poi gli
spot
che vengono fatti in questo momento dai Parlamentari sulla bontà
dell'accordo, probabilmente era più opportuno prendere posizione
quando nelle finanziarie venivano comunque salvaguardate tutta una
serie di prerogative delle autonomie speciali, ma soprattutto nelle
finanziarie non veniva proposto un articolo che è la fine del
sistema Valle d'Aosta, come quello che è stato approvato nella
legge di stabilità 2015.
Presidente
- Grazie. La parola al Consigliere
Chatrian.
Chatrian (ALPE)
- Grazie Presidente.
Senza nulla togliere al collega La Torre, avevamo già letto e
studiato la sua relazione, abbiamo indubbiamente ascoltato molto
attentamente la relazione dell'Assessore Perron. Non è banale
ricordare che l'argomento che stiamo affrontando in quest'aula è
estremamente importante per numerosissimi motivi e l'esame comunque
di un bilancio consuntivo di un Ente non è insomma liquidabile con
una semplice presa d'atto e tale documento o tali documenti
meritano invece un attento esame.
In primis
un raffronto tra
il rendiconto 2014 e quello degli anni precedenti: è un esercizio,
dal nostro punto di vista, interessante, che può svelare della
sorprese, ma soprattutto può mettere in luce l'esistenza e la
reiterazione di cattive abitudini, che insieme alla mancanza di
strategie non dovrebbero instaurarsi nell'amministrazione del
pubblico denaro.
In secondo luogo, nell'ottica di garantire la massima
trasparenza...penso che questo non sia semplice, perché
l'argomento, quello di garantire la massima trasparenza e una
corretta informazione nei confronti dei valdostani, è complesso, è
non semplice penso da parte di tutti: maggioranza, Governo o
semplici Consiglieri di opposizione, quindi è utile fare in modo
che il dibattito renda comprensibile a tutti come sono utilizzate
le risorse della Regione, dove, come e a favore di chi i soldi
vengono allocati, impegnati e poi liquidati.
In terza battuta l'esame approfondito di un rendiconto è un po'
come esaminare nei minimi dettagli, con la lente di ingrandimento
una fotografia. Si possono cogliere anche i dettagli delle scelte
che la politica ha saputo fare o non ha voluto fare, gli errori, i
punti di forza, le occasioni perse, oppure ancora le grandi o
piccole opportunità da mettere in campo.
Quarta ragione, dal nostro punto di vista non secondaria: oggi,
oltre al rendiconto, affrontiamo anche l'assestamento di bilancio,
andiamo cioè a decidere dove collocare i soldi che sono avanzati
dal bilancio 2014. Su questo aprirei una piccola parentesi:
quest'anno per la prima volta nella storia di questa Regione una
parte importante dell'avanzo, già citata dai colleghi
precedentemente, va destinata alle coperture delle minori entrate,
ciò che rimane, i soldi ancora spendibili, diciamo al netto dei 12
milioni di euro per il fondo sono circa 16 milioni di euro. Noi
quindi tra oggi e domani discuteremo dove andranno allocati i 16
milioni di euro dell'assestamento. Non sto ad aprire altre
parentesi rispetto ai gloriosi anni, come citava poc'anzi
l'Assessore Perron, anche solo del 2009-2010.
La quinta la vorrei esprimere ricordando in quest'aula
consiliare, il luogo più appropriato per queste cose, che esiste
comunque un corposo bilancio parallelo fuori da quello regionale
che si muove alle regole del bilancio pubblico, questo bilancio è
sostanzialmente alimentato e gestito da Finaosta e dalle numerose
società di proprietà pubblica su cui quest'Assemblea non sempre si
esprime e non sempre ha tutte le informazioni.
Ho aggiunto indubbiamente adesso un sesto punto importante:
l'accordo che avete stipulato con lo Stato. Come affrontare tale
accordo? In una discussione consiliare innanzitutto e mi appello
qua, come ex collega di opposizione, al nuovo collega Donzel, che
adesso ricopre un altro ruolo: avere quanto meno le pari
informazioni per poter confrontarsi, avere quanto meno un po' di
documentazione, avere quanto meno nelle sedi opportune, l'ho citato
questa mattina...nelle commissioni sapere lo stato dell'arte di
cosa si è fatto per poter dialogare e correttamente, dal punto di
vista dialettico, confrontarsi soprattutto dal punto di vista
politico. Vabbè, non è successo,
"damadzo"
, peccato, il
metodo è uguale, nuova fase ci ricordava il collega Marquis questa
mattina, ma i metodi ci sembrano gli stessi.
Andiamo al sodo, è inutile perderci comunque in disamine che non
darebbero nessun punto in più alla discussione. Se invece ho capito
bene, l'accordo che è stato siglato...partiamo sempre da un
principio importante: lo Stato gioca la sua partita, immagino, il
Presidente Rollandin ce lo ha spiegato diverse volte in quest'aula,
ma noi dobbiamo giocare la nostra partita. E
quoi dire
sull'accordo che è stato siglato quanto meno dalle informazioni che
abbiamo noi? Allora, da una parte, per renderlo un po' più
comprensibile a chi ci ascolta, perché il collega Perron ci ha
messo sul tavolo decine e decine di cifre e non è stato semplice
seguirla, collega, quindi dobbiamo fare una sintesi, altrimenti ci
perdiamo in rivoli...ma il dato politico qual è? Il dato politico è
che l'Amministrazione regionale, tramite questi 120 milioni di
euro, onorerà gli impegni pregressi con Trenitalia, primo
point
à l'ordre du jour.
Oltre a questo cosa si farà con
quest'accordo siglato (non ho capito se pochi giorni fa o quando è
stato siglato, comunque non importa)? Per la seconda parte
rimanente, minoritaria, l'Amministrazione andrà ad onorare gli
impegni precedentemente assunti. Io sintetizzo praticamente così
quello che è lo stato dell'arte di quest'accordo fatto. Mi spiego
meglio: poche saranno le risorse a disposizione per il 2015, se non
pochissime - e poi ne discuteremo sicuramente nel mese di settembre
-, che troveranno un nuovo impegno di risorse da allocare su delle
leggi di settore o su nuove iniziative: questo è l'accordo che è
stato sottoscritto con lo Stato. Bene...male...allora si chiude un
ciclo per quanto riguarda la parte: "onorare gli impegni con
Trenitalia", si chiude probabilmente anche un ciclo per onorare gli
impegni assunti, deliberati dall'Amministrazione regionale, che ad
oggi non poteva onorare e probabilmente rimarrà una piccolissima
parte per il 2015.
Non cito quindi altre cifre, l'Assessore Perron le ha già
dettagliate molto bene, troppe forse...mi assumo la responsabilità
di quello che sto dicendo, ci mancherebbe...ma per far capire a chi
ci ascolta che non ci saranno nuove risorse per il 2015 a seguito
di quest'accordo con lo Stato. Ripeto: lo Stato gioca la sua
partita, ma l'Amministrazione regionale, la Regione autonoma Valle
d'Aosta gioca la sua e, a seguito di quest'accordo, non ci saranno
risorse nuove da allocare sul bilancio 2015.
Vado oltre, poi domani indubbiamente ascolteremo attentamente le
repliche sia del collega Perron che del Presidente della Regione
Rollandin, sto parlando di ordini di grandezza non di qualche
centinaia di migliaia di euro, indubbiamente, però dobbiamo fare
sintesi dopo un intervento come quello dell'Assessore Perron, che
giustamente ci ha messo sul tavolo tutta una serie di informazioni
e di dettagli, che però confondevano anche noi sinceramente.
Abbiamo cercato quanto meno in giornata di avere uno stato
dell'arte quanto meno aggiornato, se non alle 19, almeno alle 18 di
questo pomeriggio. Vediamo invece...torniamo indietro, facciamo un
passo indietro, poi domani affronteremo, immagino col Presidente
Rollandin, tale accordo nel merito, ma non solo finanziario, se le
riflessioni che sto facendo a voce alta sono nella sostanza, a
livello di ordini di grandezza corrette o altrimenti stiamo
parlando di risorse da destinare nuove per nuove leggi, per nuove
cose da andare ad allocare.
Ciò detto, intanto saltano all'occhio le dimensioni di alcune
cifre all'interno del rendiconto, perché poi il dibattito di oggi e
di domani verte sul rendiconto e verte sull'assestamento. È stato
detto che il contributo impattante, forte per una Regione piccola
come la nostra...è stato detto che noi abbiamo staccato un assegno
di 236 milioni di euro per concorrere alla finanza pubblica dello
Stato. Voglio fare questo passaggio: 1.099 milioni di euro
impegnati, al netto del trasferimento dello Stato 740
milioni...sono serviti a finanziare la sanità: 271, il costo del
personale: 245 e la finanza locale: 224, per dire quanto impatta
sul nostro sistema.
Voglio fare poi due considerazioni. In un solo anno la spesa
corrente della nostra Regione passa dall'81 percento a quasi l'86
percento dell'intero bilancio: questo è un altro dato che ho
rilevato nei due documenti...
(interruzione del Presidente della Regione, fuori
microfono)
...sì, indubbiamente, perché ridotto, ma la disponibilità...vado
al secondo punto ci mancherebbe, dobbiamo comunque mettere tutte le
carte sul tavolo, le sto mettendo...il secondo punto andava in
quella direzione, Presidente Rollandin...delle residue scarsissime
spese di investimento, di cui rimane traccia sul bilancio, circa
150 milioni di euro, così contestualizziamo anche la cifra delle
risorse legate agli investimenti...solo il 35 percento è stato
liquidato nell'anno di competenza, un altro dato che comunque ci ha
colpito parecchio e su cui torneremo probabilmente domani.
Analizzando bene il rendiconto e cercando di mantenere una
visione generale della macchina regionale, questa nuova situazione
di bilancio indurrebbe a ritenere necessaria, in termini di
efficacia dell'azione amministrativa e mai come in questo momento
dei relativi processi, la riduzione del numero degli Assessorati.
Voglio declinarlo per qualche minuto, mi spiego meglio. Diversi
Assessorati a fine gennaio hanno praticamente sostanzialmente
terminato i propri compiti. Una volta che hanno finanziato ed
erogato le risorse agli enti strumentali rimangono veramente...come
dire? a secco, ma non solo finanziariamente, non solo dal punto di
vista contabile e finanziario. Stando così le cose, una riduzione
dei costi in termini di riduzione delle strutture organizzative
degli Assessorati, dei segretari, delle segreterie, in alcuni casi
degli uffici, degli affitti, si tradurrebbe, dal nostro punto di
vista, automaticamente in una maggiore efficacia della macchina
amministrativa, io penso che il collega Perron conosca molto bene,
perché vede passare come Assessorato...diversi Assessorati a fine
gennaio praticamente potrebbero chiudere i battenti. È una
considerazione indubbiamente nostra...scelta...costi...risorse che
potremmo andare subito a riallocare magari nel settore produttivo,
perché no?
Un altro punto su cui come gruppo abbiamo elementi concreti di
riscontro - e questo io penso che il Presidente Rollandin lo
conosca molto bene - deriva dalla constatazione che, in assenza di
finanziamento...poi la creatività ogni tanto è positiva, ma non
sempre...tranne i rari casi delle leggi di settore, gli uffici o le
strutture competenti, restati in molti casi a girare magari non
troppe pratiche rispetto a qualche anno fa, si stanno impegnando ad
inventare anche percorsi nuovi, che rallentano e complicano l'iter
di autorizzazioni o pareri fino a poco tempo fa mai richiesti, a
danno esclusivo di chi? Dei cittadini e delle imprese. Diverse
volte col Presidente Rollandin ci siamo confrontati su questo tema,
è la conseguenza di buona volontà individuale, ma è male gestito da
chi comunque deve indirizzare e correggere il tiro.
A questo tema è strettamente connesso...questo certamente non
facile da risolverlo, lo possiamo anche capire...l'altro tema su
cui vorrei soffermarmi un momento è la cosiddetta
"sburocratizzazione o semplificazione". Su questo vorrei fare solo
due esempi: uno legato non all'Amministrazione regionale, ma ad un
caso dove noi siamo intervenuti anche come legge: un'azienda, una
piccola attività ha richiesto un piccolo cambio di destinazione
d'uso di un locale da depositare a cucina e la sostituzione di un
serramento vetrato esterno, siamo nel Comune di Aosta. La
documentazione richiesta nella procedura
online
non
corrispondeva a quella richiesta dall'ufficio tecnico comunale e
quindi quest'ultimo immancabilmente ha chiesto delle integrazioni.
Successivamente è stata rinviata la richiesta allo Sportello
unico...risposta scritta:
"il procedimento deve concludersi
entro 60 giorni, salvo però richieste di integrazione della
documentazione, quindi riapertura dei termini"
. Su richiesta
verbale della stessa pratica ai funzionari, la risposta è stata:
"siamo in attesa della nomina della nuova commissione
edilizia"
. A quanto ne sappiamo, solo il Comune di Aosta per
questo tipo di intervento richiede il permesso di costruire, mentre
negli altri Comuni, praticamente tutti, basta una semplice SCIA. La
sintesi ad oggi, 29 luglio, è che si è in attesa di notizie,
intanto l'attività commerciale è chiusa, ferma e le pratiche non
stanno andando avanti. Un esempio che può essere utile al dibattito
quando parliamo di semplificazione, sburocratizzazione, soprattutto
chi fa che cosa...
Un'altra pratica sempre che può essere utile al dibattito, dato
che sovente in quest'aula, Presidente Rollandin, parliamo di
sburocratizzazione, semplificazione e di creare quelle
condizioni...nel momento in cui non ci sono più soldini, forse il
piccolo artigiano, il piccolo imprenditore gradirebbe avere una
macchina performante pubblica per dare dei servizi, no? Fine 2013
la presentazione di una richiesta di agibilità...
"a fine
febbraio lo Sportello unico ci comunica che il Comune ha dato
diniego dell'agibilità in quanto mancavano alcuni documenti non
richiesti però dallo Sportello unico, è stata inviata la nostra
documentazione integrativa. Quattro mesi dopo lo Sportello unico ci
comunica che il Comune non ritiene valido un documento integrativo,
nonostante non sia inserito online, sette mesi e finalmente lo
Sportello rilascia l'agibilità"
. Stiamo parlando di agibilità
di un fabbricato già esistente per un semplice cambio di
destinazione. Volevo fare questi due esempi, poi magari ho fatto
perdere qualche minuto, ma sono esempi concreti del piccolo
artigiano, della piccola azienda, del piccolo commerciante che fa
una richiesta molto semplice, ma se fino a cinque anni fa in trenta
giorni magari si davano delle autorizzazioni, adesso ci mettiamo
sette mesi, alla faccia, penso, della semplificazione e della
sburocratizzazione. Tutto questo continua ad avvenire nonostante la
presenza di minori risorse e dunque di minori incombenze, comunque,
anche degli uffici, dobbiamo dircelo tra di noi...così la Pubblica
Amministrazione, invece di essere più efficace, più performante,
più al servizio del cittadino e del settore produttivo, si
accartoccia sempre di più su sé stessa. Non è certo il modo
migliore per agevolare i settori dell'economia che avrebbero i
numeri per riprendere a girare in questa congiuntura di lieve
ripresa e che invece si scontrano contro un muro di gomma di una
burocrazia che teme di perdere il suo potere ed è lasciata libera
di prosperare nell'ignavia di chi dovrebbe amministrare, decidere,
intervenire, correggere o quanto meno sovraintendere, se non
decidere.
Un altro esempio invece
à la une
, diciamo proprio di
qualche giorno fa e...come dire? che interviene direttamente su
questo rendiconto e assestamento...abbiamo avuto modo di
confrontarci in commissione col nuovo Presidente del Consorzio
degli Enti locali valdostani. Dobbiamo prendere atto che le sue
richieste vanno nella direzione da noi condivisa: "noi 74 Comuni
solo una cosa vorremmo dall'Amministrazione regionale: delle
risorse certe e risposte certe", eppure è ormai chiaro che la
maggior parte di loro non sembra oggi nelle condizioni di far
fronte ad ulteriori tagli orizzontali eventualmente applicabili
negli specifici settori, tant'è vero che nei pareri che loro ci
hanno sottoposto è esplicitato nero su bianco: "sappiate,
Amministrazione regionale, che noi non possiamo mantenere i
servizi",
les Unités
non sembrano essere oggi nelle
condizioni di far fronte ad ulteriori tagli eventualmente
applicabili negli specifici settori: questo è quanto è stato
comunque allegato e consegnato.
Sul piano del confronto per ottenere risultati anche senza
grandi risorse posso fare una considerazione in merito alla
promozione turistica della nostra Regione: un elemento essenziale
per creare ricchezze in un settore chiave per la nostra Regione e
ci domandiamo: è possibile che non si riesca a mettere assieme
tutte le forze per indirizzare verso obiettivi chiaramente
individuati tutti gli sforzi economici e creativi, rinunciando una
volta per tutte ad alimentare i piccoli orticelli ormai obsoleti?
Più volte abbiamo affrontato in quest'aula tale questione. Visto
che apparentemente si sta operando da tempo in questo senso, ma con
scarsi risultati, proviamo, probabilmente tutti insieme, ad
utilizzare le stesse risorse e a far veicolare il prodotto Valle
d'Aosta in Italia e nel mondo. Questi sono temi indubbiamente
importanti, che ho citato come esempio. Si aggiungono altri temi
ancora in attesa di soluzioni concrete e che sono per noi
irrinunciabili se si vuole davvero rilanciare la nostra comunità
sia sotto il profilo strettamente economico, sia sul piano dei
rapporti tra istituzioni che va adattato alle nuove esigenze. La
riduzione del numero dei dirigenti in parte è stata fatta, lo sto
citando, ma probabilmente possiamo fare di più, come per quanto
riguarda il numero di Assessorati che citavo poc'anzi...chiarezza e
determinazione nei rapporti con lo Stato, il raccordo con le altre
Regioni e Province autonome, lo Statuto, l'autonomia - veniamo da
un'audizione di pochi giorni fa in I Commissione - e i bilanci
delle società pubbliche.
Prima di terminare vorrei fare una considerazione su una nota
legata al tema delle società partecipate. Abbiamo esaminato la nota
sui risultati negli ultimi giorni di tre grandi società che hanno
approvato i loro bilanci. Credo di non andare fuori tema se oggi in
questa sede mi permetto di porre la questione alla vostra
attenzione, alla nostra attenzione. Sicuramente interverremo sul
dibattito e sulla situazione della Casa da gioco, quindi il
bilancio della Casa da gioco 2014, non oggi; discuteremo
probabilmente nel mese di settembre della situazione, delle
prospettive, del rilancio di
Vallée d'Aoste Structure
, per
citarne un'altra che ha chiuso i bilanci qualche giorno fa, e sono
certo che anche dal punto di vista politico discuteremo della
situazione del gruppo più importante che abbiamo in questo momento:
il gruppo CVA, che più volte affrontato in quest'aula su delle
tematiche probabilmente separate. Forse è il caso e il momento
magari di affrontare nel merito...come posso dire? da un punto di
vista più generale la situazione.
È necessaria, anzi dal nostro punto di vista è improcrastinabile
un'analisi profonda dell'andamento di tutta la galassia delle
società, partendo da presunti, discutibili e poco efficaci
indirizzi dati e messi in atto, passando
dall'efficienza...all'efficienza e - ci tengo a questo passaggio -
all'utilità della loro attività, alla generale poca trasparenza
della loro azione, all'effettiva funzione che spetta a loro, tutte
cose io penso importanti in questo momento e a maggior ragione che
stiamo discutendo di un assestamento di 16 milioni di euro, cioè
quello strumento dell'ente pubblico e non sostitutivo del
medesimo.
E che dire di altre considerazioni che potremmo fare dal punto
di vista generale? Le partecipate devono essere utili al sistema
Valle d'Aosta e funzionali al raggiungimento di obiettivi
indubbiamente politici e amministrativi ben definiti, non invece
contenitori per qualcuno, o risorse economiche di cui chi può
dispone a piacimento. Forse è inutile ricordare, perché qua dentro
lo sappiamo tutti, quanto impattino dal punto di vista
socio-economico queste società, proprio per questo non sono più
accettabili le zone d'ombra che continuano a rendere opaca la loro
gestione, noi troviamo ancora tuttora delle grandi difficoltà ad
avere delle minime informazioni. Crediamo non sia più rinviabile
una riforma del sistema delle società, partendo magari proprio da
quelle che appaiono spesso sugli organi di stampa ultimamente:
partendo da Finaosta, e sicuramente ne discuteremo domani, passando
per altre importanti. Un ritardo della politica non sarebbe solo
irresponsabile, ma determinerebbe ulteriori e colpevoli danni ai
valdostani con le conseguenze che ne deriverebbero in termini di
responsabilità e non solo. Tutte proposte senza bacchetta magica,
senza la volontà di essere i primi della classe, perché non ci
interessa, ma io penso che in un dibattito come questo tale
argomento debba essere affrontato e ringraziamo il Presidente della
Regione e il collega, Assessore Perron, per le informazioni che ci
hanno comunque fornito in II Commissione.
In questi giorni in Commissione, come dicevo, abbiamo affrontato
diversi provvedimenti, ma su questo a livello di metodo abbiamo
potuto constatare che i metodi purtroppo sono sempre i medesimi,
cari colleghi: "medesimi" vuol dire che le accelerate sovente non
vengono al primo piano, per "primo piano" intendo nella dialettica
normale o in una semplice Commissione nel momento i cui si
affrontano dei disegni di legge importanti dove magari noi siamo
stati anche firmatari delle proposte che condividiamo, ma che in un
momento di grandissima difficoltà devono essere fatte in una
maniera...se non utilizzo il termine perfetto...tendere quanto meno
a mettere sul tavolo tutte le potenziali soluzioni per non andare a
toccare magari dei meccanismi di sistema che potrebbero fare molto
male alla nostra comunità. Su questo devo dire però che gradirei
non un cambio non di marcia, non chiediamo un cambio di marcia, ma
un cambio di metodi, gradiremmo come gruppo che da settembre si
cambiasse non marcia, ma metodo di lavoro perché le imposizioni che
arrivano da altre stanze non fanno bene a noi colleghi che siamo lì
a trovare quanto meno delle soluzioni, a portare il nostro
contributo.
Non vi faccio perdere altri minuti su dove avere deciso di
allocare quei miseri 16 milioni, perché il collega La Torre l'ha
già ben declinato.
I valdostani che hanno voglia di sapere cosa succede a palazzo e
nell'amministrazione in genere rimarranno purtroppo ancora un po'
alla finestra a guardare e cito l'esempio dell'accordo fatto
comunque in questi giorni con lo Stato su cui domani sicuramente il
Presidente ci darà ulteriori informazioni, ma anche questo...a
livello di metodo è difficile affrontare dal punto di vista
politico e dialettico un accordo che uno non conosce completamente,
su cui ha delle informazioni - io penso - abbastanza di prima mano,
ma che alla fine però non ha tutte le carte sul tavolo, quindi
anche su questo chiederemmo un cambiamento veramente di metodo
decisionale.
In assenza di interventi di ristrutturazione dell'intero
panorama della spesa pubblica, obiettivo che questa nuova
maggioranza non ha ancora probabilmente affrontato
in toto
,
confermando che...tante belle affermazioni di principio annunciate
da questi banchi nei mesi scorsi, appena raggiunti i nuovi
equilibri, si sono arenate nelle sabbie del sistema. Voglio dire
questo per dire - e termino - che in queste settimane...
(nuova interruzione del Presidente della Regione, fuori
microfono)
...Presidente Rollandin, lei ne fa di un'erba un fascio...sono
passate due settimane, ma devo dire che a livello di metodo la
classifica non solo non è stata mossa, ma è stata mossa nel senso
negativo, perché abbiamo partecipato tutti in queste due settimane
almeno ogni giorno a diverse Commissioni ed io ero presente e le
assicuro che il metodo di lavoro non era proprio...non di cambio di
marcia e di passo, ma a livello di metodo di lavoro devo dire che
l'influenza che arrivava non solo dal suo piano, magari da qualche
altro palazzotto, non dava quella libertà tranquilla per poter
operare e trovare delle soluzioni, ripeto, per la comunità non per
noi stessi o per dei gruppi consiliari.
Termino quindi dicendo che questi momenti sono sempre importanti
perché, da una parte, ci va comunque una voglia di affrontare temi
delicati, disegni di legge comunque complicati, ci va dello studio,
ci va una voglia comunque di capire mantenendo comunque una visione
molto generale, dall'altra parte, però ci sembra che nulla di nuovo
sotto il sole...se non pochissime informazioni, come dicevo prima,
per quanto riguarda l'accordo siglato pochi giorni fa...va a dare
delle risposte pregresse...ad onorare degli impegni pregressi
assunti sia dall'Amministrazione regionale prima che i rapporti con
Trenitalia dopo. Grazie.
Presidente
- Grazie Consigliere Chatrian. Altri? La
parola al Consigliere Cognetta.
Cognetta (M5S)
- Grazie Presidente.
I miei colleghi hanno già espresso alcune considerazioni
rispetto al rendiconto e all'assestamento, sono entrati nel merito
di cifre, io non vorrei entrare nel merito di cifre perché
sinceramente ne sono state dette un po' troppe, anzi direi che ce
ne sono talmente tante che alla fine non si è capito granché,
almeno per quanto mi riguarda dal suo intervento, collega Perron,
ma perché c'erano tante cifre con tante questioni messe insieme,
che può anche essere un buon sistema per spiegare le cose, ma dal
mio punto di vita non lo è stato.
Una cosa però mi è chiara - poi magari me la spiegherà meglio,
magari io sono stato poco attento, non importa -: sembrava fosse
una vittoria quella che lei declamava, cioè "abbiamo raggiunto un
accordo meraviglioso", invece dalle facce mi sembrava che non ci
fosse questa grande vittoria. La cosa stride un po' con quanto lei
ci ha raccontato quando è venuto in Commissione l'8 di luglio per
esporci appunto i disegni di legge che stiamo discutendo adesso.
All'inizio della sua audizione ci disse, queste sono le sue parole:
"dal mio punto di vista, questo permette di confermare alcune
cose che ho già detto e che abbiamo già detto e che vorrei ancora
una volta sottolineare e cioè che, da un punto di vista generale,
un'epoca dove la Regione era al centro di tutto è finita, di questo
bisogna prendere atto, occorre che la politica nel suo complesso e
i diversi organi della politica, CELVA compreso, prendano atto di
questa situazione
.
Forse siamo un po' carenti nel comunicare
questo stato di cose
- e quindi per inciso lo sto ribadendo
qui... -
però voglio ribadirlo, nel senso che questo deve essere
uno stimolo per tutta la politica, in primis per chi detiene la
maggioranza e governa, di rimettere in discussione anche certi
modelli e obbligare il pubblico a condurre la propria
amministrazione con una logica più forte di competizione, di sfida,
di essere preparati al mercato e quindi, come ente pubblico, di
offrire le condizioni per un'opportunità che il mercato deve
cogliere, ma non essere il pubblico a gestire, cosa che è stata
fatta finora, tutto quanto a 360 gradi. Non si difende l'autonomia
di una comunità, mi permetto di definirla così, con una logica
ancorata al passato che dice unicamente che riconosciamo le
prerogative che avevamo".
Mentre lei diceva queste parole in Commissione io mi sono
sentito...mi ci sono riconosciuto, perché in passato ho detto che
prima o poi saremmo arrivati a questo punto, cioè che prima o poi
bisognava prendere atto del fatto che un'epoca era finita, che la
questione dei contributi era finita, che la questione dei soldi era
finita, che tutto questo sistema non funzionava più. Oggi abbiamo
la certezza anche dei numeri. Ricordo che un po' di tempo fa lei mi
disse che ero catastrofico, ora io le vorrei chiedere, rispetto a
tutti i numeri che ci ha dato, la nostra spesa corrente quant'è,
alla fine cioè di quanti soldi abbiamo bisogno noi come Regione
autonoma Valle d'Aosta per andare avanti? Fino a quando cioè
potremo avere dei tagli? Qual è il punto oltre al quale non si può
scendere? Perché questa è una cosa non si sa. E un giorno sono 800
milioni di spese incomprimibili, un altro giorno sono 700 e poi
600, e poi 500...ma quante sono queste spese incomprimibili? E
quante sono invece quelle comprimibili? Perché, vede, lei è
arrivato qui oggi con il primo emendamento e con il quarto, dove
sostanzialmente cambia completamente l'ISEE, dice: "l'ISEE non
serve più, adesso torniamo al passato, per esempio, per il
bon
chauffage"
e va bene, chi dice che non va bene? Ma ve li siete
fatti due conti? Voi quando decidete se serve l'ISEE o se non
serve, o qual è la soglia, o quanto dobbiamo mettere su un certo
capitolo, li fate due conti? Perché mi sembra che non ve li
facciate. Mi scusi, perché poi vedo che fate delibere dove regalate
soldi alle Terme di Pré-Saint-Didier o fate altre cose che non
c'entrano nulla. I soldi cioè sono finiti o non sono finiti?
Allora fate un rendiconto, un assestamento da 16 milioni, che è
abbastanza ridicolo, in effetti siamo qui a discutere di 16
milioni, non so...poi però dite che abbiamo 500 milioni che
arriveranno dallo Stato perché è una roba pregressa. Lei però poi
sempre in Commissione...o, meglio, non lei ma il suo dirigente ci
ha detto anche: " ragazzi, non parlate più per competenza, parlate
solo per cassa, dimenticatevi la competenza, parlate per cassa".
Caspita, allora non è che...sì, più avanti succederà, ma quando
arriverà quel momento lì...però è chiara qual è la situazione, no?
Allora credo che forse dovremmo cominciare ad affrontare un altro
tipo di discorso: come deve cambiare l'assetto economico e
soprattutto la modalità di amministrazione. Per carità, siete qui,
fate politica, facciamo politica, ma alla fine di una cosa non
discutiamo: visto che dobbiamo abbandonare un modello, perché
abbiamo detto un attimo fa che questo modello è finito - è finito,
siamo tutti d'accordo, è d'accordo anche lei, siete d'accordo anche
voi -, ma qual è questo nuovo modello? Perché qua non si parla di
quale nuovo modello, qua si parla solo del fatto: "eh, bastardi,
questi dello Stato ci fregano i soldi" e noi non riusciamo ad
andare avanti perché siamo rapportati al vecchio modello. È chiaro
che se avevamo i soldi...no? Ma qual è questo nuovo modello, ma ci
avete pensato, avete fatto una ricognizione? Ci servono ancora
tutti i dipendenti? Non ci servono? Ce ne servono di più? Tutti i
servizi che eroghiamo sono giusti, non sono giusti? Dobbiamo
incentivare le aziende, non dobbiamo incentivarle? Le scuole:
dobbiamo andare avanti sulle scuole, dobbiamo fare dei lavori
socialmente utili? Cosa dobbiamo fare? Avete un'idea di che cosa
fare? Da quello che vedo io e da com'è la discussione, mi sembra di
no, anzi direi proprio che non ce l'avete, quindi voi non fate
politica, voi fate una specie di amministrazione che porta avanti
quello che è il pregresso, che però abbiamo detto che è finito,
quindi siete un residuo del passato. Vi ostinate a mantenere le
vostre posizioni forse perché non siete tutti d'accordo sul fatto
che sia finita l'epoca, forse qualcuno è convinto che sia finita,
qualcun altro è invece ancora convinto che siamo in quella epoca
lì. Mettetevi almeno d'accordo, perché capite che così non è più un
modo di gestire le cose, ormai mi sembra sia chiaro in tutta la
Valle d'Aosta, oltre che qui dentro!
Se quindi vogliamo proprio parlare...come dire? di quello che
sta avvenendo fino a qui...avete alzato una cortina fumogena di
numeri, ne avete sparati una valanga, ma quelli veramente
importanti non sono stati detti. Quando interverrà, se, per favore,
quindi mi chiarisce quanto ci serve, almeno capiamo fino a dove
possiamo arrivare e soprattutto se poi ci chiarisce in futuro che
cosa prevedete di fare, perché sennò a dicembre...parleremo del
bilancio del prossimo anno, che sarà un'altra cosa di quelle da
ridere: "abbiamo i soldi", "non ce li abbiamo", "ma lo Stato ci
deve dare 20 milioni, 50, 60", "ma poi facciamo ricorso", "il
bon chauffage
lo diamo", "non lo diamo", cosa diamo? Ma una
riflessione l'avete fatta? Avete fatto i conti? Perché qui questo
manca, eh, scusate!
Qui abbiamo affrontato anche il discorso sul reddito minimo e
non siamo arrivati ad una conclusione, ci mancano i numeri, ma non
mancano solo a noi, mancano anche agli uffici! I numeri per capire
la situazione qual è, cioè ci mancano le fotografie per capire che
decisioni prendere e se mancano a noi come Consiglieri, non è che
voi ce le tenete nascoste, non le avete neanche voi, prova ne è il
fatto che venite qui e dite che l'ISEE non serve, non va bene e
quindi con il
bon chauffage
tornate indietro...
(interruzione di un Consigliere, fuori microfono)
...non è così e allora, vedete, sono questi...è un po' diversa
la cosa. Spiegatevi, siamo qui per spiegarci, no? Per parlarci no?
Ho capito male? Sarà...
Vi dico però solo un'ultima cosa sulla questione che ha
sollevato il collega Chatrian quando ha detto che negli uffici le
procedure aumentano. È ovvio che le procedure aumentano, se un
dipendente pubblico non ha lavoro, se lo deve inventare, perché
sennò non giustifica la sua presenza. Ora, immaginiamo un
dipendente pubblico che sta lì tutto il giorno così, qui c'è anche
un Assessore, giustamente, c'è tutta una struttura, i dirigenti
e...stanno tutti così, è chiaro che a qualcuno verrà un dubbio ad
un certo punto: "ma quelli che ci stanno lì a fare?", allora
facciamo un procedura e poi ce ne aggiungiamo un'altra, e poi ce ne
aggiungiamo un'altra ancora. Guardiamo in faccia la realtà: forse
il problema non sono le procedure, oppure va tutto bene e non c'è
problema, perché se va tutto bene e non c'è problema...allora,
vabbè, 16 milioni, perché sono 16, potevamo fare un assestamento da
200, invece qua siamo qua a guardarci in faccia e a dire che non è
vero, che non c'è problema, due anni e mezzo fa in campagna
elettorale avevate detto che non c'era problema sui contributi, che
avreste dato contributi a tutti e poi li avete tagliati...e qui
stiamo andando avanti con la farsa...ma non c'è problema, va bene,
che problema c'è? Tanto prima o poi arriveremo alla fine, no? Se,
per cortesia, quindi domani mi chiarisce qualche aspetto di questo
tipo, farebbe veramente una cosa gentile, magari lo chiarisce anche
ai valdostani che ci ascoltano e così cerchiamo poi di capire qual
è la cornice della quale stiamo parlando, dove ci stiamo muovendo,
perché da come parlate non si capisce neanche qual è lo schema,
avete messo dentro dai treni a...che ne so? le mongolfiere, quindi,
per favore, vorrei che ci chiariste il tutto. Non vi disturbo
ulteriormente perché ormai direi che è l'ora è tarda e quindi vi
ringrazio.
Presidente
- Grazie Consigliere Cognetta. Ci sono altri
interventi? Colleghi, c'è spazio ancora per un intervento. Come da
accordi, i lavori continueranno fino alle 20. Colleghi, non ci sono
altri interventi? La parola al Consigliere Bertschy.
Bertschy (UVP)
- Per mozione d'ordine. Intanto abbiamo
fatto una serie di interventi, i tre gruppi dell'opposizione hanno
portato il loro contributo. Se vogliamo fare un po' di alternanza,
altrimenti ci sono già di nuovo degli elementi da aggiornare con
una sospensione. Chiediamo anche a voi di contribuire ad arricchire
il dibattito, alcune cose le abbiamo sapute all'ultimo minuto,
altre le abbiamo alimentate noi come risposta, quindi se c'è già
qualche intervento da parte del Governo, visto che ci sono stati
numerosi sospiri da quel banco, a noi fa piacere sentirvi,
altrimenti ci vediamo domani mattina con calma, non è questo quarto
d'ora che cambia il lavoro.
Presidente
- Grazie Consigliere Bertschy.
Ha ragione, ho semplicemente ricordato che gli accordi erano
quelli di terminare alle 20, visto il mio ruolo, chiedo se c'è
qualcuno che vuole intervenire...concludiamo i lavori secondo
quanto prefissato, altrimenti possiamo concludere i lavori adesso e
il Consiglio viene riconvocato per domani mattina alle 9. C'è
qualcuno che vuole intervenire? Se non c'è nessun altro intervento,
i lavori terminano con qualche minuto di anticipo e il Consiglio è
riconvocato per le 9 di domani mattina.
---
La seduta termina alle ore 19,44.
