Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
FINANZA REGIONALE E LOCALE
Programmazione



Oggetto del Consiglio n. 1179 del 28 gennaio 2020 - Resoconto
OGGETTO N. 1179/XV - Inizio della discussione generale
congiunta sulle Relazioni della Sezione regionale di controllo
della Corte dei conti, sul DEFR per il triennio 2020-2022, sul DL
n. 45 (Legge di stabilità regionale per il triennio 2020/2022), sul
DL n. 46 (Bilancio di previsione della Regione autonoma Valle
d'Aosta per il triennio 2020/2022) e sul DL n. 47 (Disposizioni
collegate alla legge di stabilità regionale per il triennio
2020/2022).
Rini (Presidente) -
Alla presenza di 32 colleghi,
possiamo iniziare i lavori e aprire la discussione generale, dopo
le relazioni di ieri. Ha chiesto la parola il collega Cognetta.
Cognetta (VDALIBRA) -
Ho ascoltato con molto interesse
gli interventi ieri dei relatori dei disegni di legge e del DEFR, e
mi hanno colpito molto le parole del presidente Testolin,
Presidente
ad interim
, che ha chiesto un forte segnale di
responsabilità da parte di questa Aula. Il forte segnale di
responsabilità è stato dato in tante, tante e tante occasioni
all'interno dei lavori della Commissione, e questo segnale che
abbiamo dato noi non ha ricevuto nessuna risposta: fino a oggi non
abbiamo avuto nessuna risposta! Il famoso emendamento che in
qualche modo modifica l'Irpef, che dà un segnale molto chiaro di
quella che è la nostra intenzione e di quali sono secondo noi le
priorità che vanno fatte, è stato un segnale inascoltato. Con il
presidente della Commissione e con gli altri commissari abbiamo
fatto tanti discorsi, ma alla fine non è stato mai analizzato in
profondità.
Questa mattina al termine della discussione generale ci sarà il
voto. Lei sui giornali, Presidente, dichiara che c'è incertezza su
un
okay
al bilancio; così hanno riportato i giornali, ma
sostanzialmente è quanto ha anche affermato lei durante la sua
relazione. Ha fatto anche un altro passaggio importante, dicendo
che bisogna concentrarsi sulle "travi" e non sulle "pagliuzze", il
che mi sembra una cosa fondamentale, una cosa che non accade spesso
in quest'Aula, perché spesso si parla di questioni di lana caprina
o comunque di questioni poco importanti.
Allora, io vorrei sgomberare il campo da ogni dubbio. Io vorrei
dichiarare molto chiaramente che sono disponibile a votare questo
bilancio. Per quanto mi riguarda è un bilancio invotabile, ma c'è
una condizione che, se rispettata, mi farà votare questo bilancio.
La condizione è molto semplice: qui c'è un foglio con delle righe,
quello che permette di andare tutti a casa il 31 di questo mese -
il 30 l'ho considerato un po' presto, magari abbiamo un po' più di
tempo per fare delle votazioni, ma volendo possiamo mettere anche
il 30 - che io firmo e che inviterei altri diciassette consiglieri
a firmare, visto che tanti hanno detto che lo firmavano - quindi,
per piacere, se i colleghi vogliono proseguire nelle firme - così
lo consegniamo. Poi vi votiamo anche questo bilancio - almeno, io
ve lo voto - basta che poi ce ne andiamo a casa.
Questo sgombrerebbe il campo da qualsiasi dubbio rispetto a ciò
che volete fare dopo l'approvazione di questo bilancio di
marchette. Sono disposto ad accettare anche questo, pur di ottenere
come risultato il fatto che andiamo al voto. Io lo ritengo uno
scambio equo, per quanto mi riguarda. Ritengo che sia una
condizione per la quale sia possibile finalmente fare il bene dei
valdostani a tutto tondo, non solo di una parte dei valdostani, non
solo dei vostri valdostani; va bene?! Quindi vi pregherei di
prendere in seria considerazione questa proposta, perché non è una
proposta provocatoria. Sta passando il foglio con le firme, poi gli
altri colleghi decideranno se apporre o non apporre queste firme:
alla diciottesima firma abbiamo concluso anche la questione
relativa al bilancio.
Vi inviterei a non far passare molto tempo, vi inviterei a non
fare la melina che è stata fatta dal 17 di dicembre a oggi con
queste Commissioni che sono andate e venute, con i voti, senza i
voti, al mattino abbiamo il voto, al pomeriggio non ce l'abbiamo e
viceversa. Vi inviterei finalmente a gettare la maschera una volta
per tutte e a dire se siete in diciotto per proseguire con un
governo che farete entro il 14 del prossimo mese, per andare avanti
e quindi gestirvi il bilancio, per il bene dei valdostani
ovviamente. Oppure se finalmente, una volta che ci sarà questo atto
- questo atto sarà quello che sbloccherà tutto, perché sblocca
tutto questo atto, non c'è problema - fatto questo, rassegnate le
dimissioni, andiamo a casa e la finiamo di giocare.
Penso di aver parlato abbastanza bene del "trave" e molto poco
delle "pagliuzze", di conseguenza vi invito seriamente a prendere
in considerazione questo e a darci una risposta nel più breve tempo
possibile, perché altrimenti vorrà dire, ripeto, che state solo
perdendo tempo, cercando di sistemare i vostri affari, più o meno
grandi, e non volete risolvere assolutamente nulla. E allora poi
discuteremo su qualsiasi punto di questo bilancio meraviglioso:
ovviamente non so se avrete i voti o non li avrete. Ovviamente -
ovviamente! - farete capire a tutti i valdostani quanto veramente
vi stanno a cuore.
Présidente -
A demandé la parole le collègue Luboz.
Luboz (LEGA VDA) -
Tout en partageant complètement ce qui
vient de dire mon collègue Cognetta, j'introduirais mon
intervention toute politique par une réflexion sur la Journée de la
mémoire qu'on a vécu hier. Je crois que le souvenir peut être
honoré même en dehors des manifestations publiques, qui servent
souvent plus comme vitrine pour apparaitre que comme un véritable
témoignage de partage. Lidia Rolfi Beccaria avait été déportée au
camp de concentration de Ravensbrück le 27 juin 1944 car relais
partisane. Ella a donc été témoin de la tragédie apocalyptique de
l'holocauste. "La memoria cresce, ma anche l'antisemitismo",
commençait ainsi un article paru sur la
Provincia
Granda
, journal de Cuneo, il y a quelques jours, publié par
son fils pour introduire l'électeur aux journées de la mémoire.
Juden
here
, un juif vit ici, a été écrit le jour
suivant sur la porte de sa maison, comme cela s'est produit en
Europe après la Nuit de Cristal, quand le nazisme et ensuite le
fascisme ont décrété la mort de la raison. S'il arrive encore cela
en 2020, pendant les journées dédiées à la mémoire des victimes de
l'holocauste et encore hier à Turin, il y a quoi à réfléchir.
La journée du 27 janvier est justement une date symbolique pour
ne pas perdre le souvenir de ce qui est arrivée en Europe pendant
la Deuxième Guerre mondiale et de prévention des crimes contre
l'humanité. Une journée instituée par l'initiative des ministres de
l'éducation des états membres du Conseil de l'Europe en octobre
2002 et suivi par l'Organisation des Nations unies. On la célèbre,
justement, depuis 2006, le 27 janvier jour d'anniversaire de la
libération du camp d'Auschwitz. Il est donc tout à fait nécessaire
que nous tous adressions notre hommage aux victimes de cette
tragédie, due essentiellement à la folie de l'homme. Cependant,
avec l'affirmation "devoir de mémoire" on désigne aussi toute
obligation morale de se souvenir de n'importe quel évènement
historique, afin de faire en sorte qu'un phénomène de ce type ne se
reproduise plus.
À nous les conseillers en cette séance - qui pourrait être la
dernière de cette législature, c'est à nous de le décider - reviens
donc aussi l'obligation de rappeler tout ce qui s'est passé depuis
que nous avons été élus, depuis mai 2018. Ces élections avaient
donné un signal important, un signal de changement nécessaire
souhaité par l'électorat et reconfirmé par les élections
européennes de mai 2019. C'est ce qu'on essaye à faire, à changer
pendant ces quelques moi qu'on a été au gouvernement. A comptes
faits, complètement opératifs que pour quatre mois, peut-être même
pas compte tenu du mois d'août. Rappelons que le premier conseil
s'est tenu le 27 juin et déjà le 7 novembre, par la démission de
tout le Bureau de Présidence et du président de la IV commission,
en fait, la crise manifestement ouverte depuis quelque temps a pris
un tournant plus évidement encore. C'est ainsi que les revenants
ont fait leur réapparition pour plonger la Région dans celle que
j'ai appelé la nuit valdôtaine. Si on affirme que l'heure la plus
sombre est celle qui précède l'aube, peut-être qu'on y est : le
soleil pourra bientôt revenir.
A plus d'un an de ces jours-là et même si vous avez des
difficultés à l'admettre publiquement, dans les couloirs du palais
et dans votre conscience aussi, je suis certain que vous partagez
le sentiment que la majorité que vous avez voulu abattre au début
du mois de décembre 2018 n'était pas si mal que ça. On avait tout
de même réussi, dans un climat de méfiance et de mépris, à tracer
un chemin plus certain pour le sort du casino que vous avez plongé
dans un gouffre sans retour. On rappelle, n'est-ce pas, les paroles
d'un ancien président : "era una società fallita". On a réglé les
contentieux budgétaires avec l'État et on a pu, par l'audition du
professeur Florenzano, aborder différentes possibles solutions pour
le futur de CVA, que vous envisagiez simplement de coter en bourse
sans l'analyse d'autres solutions possibles.
Vu le résultat de ce que vous avez produit pendant ce 2019 que
nous venons de terminer, je dirais que la comparaison entre les
deux majorités est impitoyable. Je les ai revus, vous savez, ces
jours passés les interventions de ceux qui ont siégé ou qui siègent
encore sur les bancs du gouvernement ; encore pour très peu de
temps, j'estime et j'espère. Je les ai revus et j'ai relu les
procès-verbaux du Conseil, quand il pointait du doigt l'ancien
Président du gouvernement, Madame Spelgatti, et surtout l'ancien
assesseur Aggravi. Comment ne pas se remémorer le véritable procès
qu'il a subi à l'occasion de la réunion sur la IV Commission sur
les affaires du casino et surtout la Conférence des Chefs de groupe
du 28 septembre 2018. Les tons employés et la véhémence de
certaines interventions raisonnent encore dans mes souvenirs.
Dans toutes les occasions que vous avez eues pour vous adresser
à eux et aux autres membres du gouvernement vous leur reprochiez
une prétendue incapacité, ou un manifeste retard sur la loi du
bilan. Nous sommes le 28 janvier et vous parliez de notre retard
début décembre 2018. Restez tranquilles, on ne fera pas autant :
pas de véhémence et de tons accusatoires dans mes mots. Il suffit
de parcourir en vol d'oiseau l'année que vous avez fait traverser à
la Vallée d'Aoste, comme un trajet dans un tunnel noir où on ne
voyait pas de sortie, ou d'une nuit valdôtaine justement.
Heureusement la sortie, ou l'aube, nous l'avons à portée de main,
si quelqu'un voudra ajouter son nom et son prénom à la liste qui
vient de passer parmi nous.
Je ne me bornerais pas à illustrer ici ce que vous n'avez pas
fait en ce brillant 2019. Il me suffit de citer trois dates. 23
janvier, pour bien débuter, l'enquête Geenna, avec l'arrestation
d'un de nos collègues : avec son vote déterminant, il faut bien le
rappeler, il avait permis le mois auparavant la naissance du
gouvernement Fosson. 2 juillet, entrée dans la majorité des
collègues de Rete Civica, perçus comme les sauveurs des revenants,
pour chercher à éclairer sans succès cette nuit toujours plus
sombre. La troisième date, le 14 décembre avec les démissions du
président, de deux assesseurs et d'un conseiller, tous intéressés
par l'enquête Egomnia.
Deux enquêtes sur les liaisons dangereuses entre
'drangheta
et politique. Et cela ne semble pas terminer
ainsi : hélas, je craints que vous en êtes bien conscients ! Deux
tremblements de terre inouïs, deux bombes qui auraient fait éclater
n'importe quelle institution dans une nation caractérisée par le
sens de l'éthique, de la morale, des principes et des vertus.
Hélas, pas dans cette vallée d'Aoste qui aurait pu et aurait dû
être la Suisse de l'Italie et qui est désormais considérée comme
n'importe quelle région du sud de l'Italie ! Entendons-nous, tout
cela n'a pu se produire qu'avec la complicité et la totale
collusion
di dzi d'entsì-nos
[
patois
, des gens de
chez-nous,
n.d.c.
], qu'ont toujours sous-évalué le
phénomène, tant au niveau du citoyen commun comme, circonstance
extrêmement plus grave, de la grande partie des institutions, comme
a été bien souligné par le compte rendu au Parlement des activités
et des résultats obtenus par la DIA au cours du premier semestre
2019. Je tiens à préciser à cet égard que, même si du point de vue
judiciaire les responsabilités pénales sont encore toutes à
démontrer, on s'est aperçu politiquement, éthiquement et moralement
comment et par quel moyen certains consensus étaient assurés.
Eccoci quindi arrivati nel peggiore dei modi possibili al
termine del 2019, con le dimissioni forzate dei tre ottavi di un
governo, emanazione di una maggioranza da tempo ingessata, zoppa,
senza bussola, o meglio con una bussola malfunzionante, fornita
pochi mesi prima dal soccorso civico. Ricordiamo a questo proposito
come l'interessato, l'ex presidente, avesse profetizzato durante
tutta l'estate ogni sventura e l'inevitabile commissariamento per
la Regione, qualora si fosse dimesso volontariamente, cosa che non
è avvenuta neppure con le sue dimissioni forzate. Noi rimaniamo
assolutamente convinti che se fossero giunte alcuni mesi prima,
come era stato invitato a procedere per manifesta debolezza
governativa, ebbene sì, queste dimissioni avrebbero permesso una
consultazione elettorale a settembre o a inizio di ottobre e
avrebbero sicuramente evitato questa situazione imbarazzante dal
punto di vista della credibilità politica e gravemente
preoccupante, senza un bilancio approvato.
Agli analisti il compito di individuare i veri responsabili
politici di questa drammatica situazione. Per quanto mi riguarda li
ho identificati soprattutto - mi spiace ancora confermarlo - in
coloro che, pur magari animati, o illusi direi, da nobili scopi,
non si sono resi conto a luglio che il tempo del governo Fosson era
già scaduto da tempo e si sono tuttavia incaponiti a voler imporre
un cronoprogramma, per certi versi anche coraggioso, ma del tutto
irrealizzabile nel contesto politico di allora. E in assenza di
quella necessaria cultura politica richiamata da illustri
professori nelle audizioni effettuate in I Commissione, direi
impossibile da realizzare con gli incontri che ancora oggi vengono
proposti per l'indomani del voto sul bilancio. Altri responsabili
di questo esercizio provvisorio sono probabilmente parte di coloro
che nel corso del 2019 hanno sostituito i consiglieri dimissionari
o dimissionati e sono entrati in disaccordo con il loro movimento
politico. Ma queste sono dinamiche interne alle singole forze, che
però sono significative di quanto sia debole la politica e
oltremodo forte il personalismo senza ritegno. Ora non ci resta che
sperare che il vecchio adagio "anno bisesto, anno funesto" non sia
confermato, perché qualora avesse un fondamento, peggio di così
francamente non saprei cosa possa capitare alla nostra amata
regione.
Nessuno, nessuno ne esce vincitore da questa esperienza
legislativa. Non noi che, vuoi per inesperienza, vuoi magari anche
per un eccesso di presunzione, oppure perché i compagni di viaggio
prescelti non hanno dimostrato assoluta lealtà e collaborazione.
Non ne escono vincitori coloro che mai hanno accettato di proporsi
come attori principali, ma hanno sempre preferito i banchi del
dissenso e delle posizioni antigovernative. Non ne escono vincitori
i camaleonti, i funamboli, gli opportunisti tra vecchie e nuove
casacche politiche, ruoli ambigui al servizio, con la schiena
spesso piegata, del potere di turno. Non ne escono vincitori da
qualunque prospettiva si guardi coloro che si lavano pubblicamente
i loro panni sporchi sui
social
o sui giornali. Non ne esce
vincitrice la classe politica espressione di questa ultima
maggioranza, forse la peggiore, la peggiore della storia
contemporanea valdostana. E non ne esce vincitrice, anzi sconfitta
e mortificata, l'intera regione, questa patria del cui bene molti
di noi si riempiono la bocca, accostando le proprie scelte con la
più ipocrita delle espressioni: il senso di responsabilità.
Siamo consapevoli che occorre, che è necessario ed è urgente più
che mai dare un segnale per scuoterci e per uscire da questo
pantano nauseabondo in cui abbiamo precipitato la Valle d'Aosta?
L'auspicio è davvero che ogni forza politica, nelle prossime e
spero vicine elezioni, consapevoli del fatto che più si è piccoli
nei numeri e più è difficile individuare le eccellenze, componga le
proprie liste con particolare attenzione a specifiche doti, che
siano personalità, autorevolezza e non autoritarismo, competenza,
disponibilità al dialogo, pacatezza e soprattutto - soprattutto! -
trasparenza e onestà. È nostro dovere individuare queste persone e
farle crescere nell'ambito delle proprie forze politiche e nel
rispetto delle nostre differenze, proprio per evitare la mediocrità
nella quale tutti noi, e mi metto ai primi posti, siamo
precipitati.
Sulla placca commemorativa del ponte di Introd realizzato nel
1916, che vi invito ad andare a vedere, vi è una bella scritta che
recita: "Effort uni d'habitants, valeur des représentants, douèrent
la commune d'Introd de cette remarquable construction", e poi ci
sono i nomi del sindaco, del deputato e dei progettisti. Da tempo
quelle tre parole iniziali stimolano riflessioni che voglio
condividere con voi.
Effort
uni d'habitants
: tre
parole significative che dovrebbero farci meditare sul tempo che
viviamo.
Effort
: quanto siamo ancora capaci di sforzo,
slancio, impegno, passione e applicazione?
Uni
: dove è
finita quell'unità di intenti che dovrebbe essere alla base degli
interessi comuni di una società?
Habitants
: da leggere anche
come comunità dove coesione, senso di appartenenza, aggregazione e
concordia sono elementi imprescindibili per continuare a costruire
la nostra società e soprattutto non lasciarci sopraffare
dall'ignavia e dalla negligenza che livellano tutto verso il basso.
Non ultima per importanza la lingua utilizzata nella scritta: il
francese, fondamento della nostra unicità. Sul "valeur des
représentants" stendiamo un velo pietoso.
Présidente
-
A demandé la parole la collègue
Morelli.
Morelli (AV) -
Cari colleghi, partirò dalla fine, da
quella che sarà la conclusione del mio intervento. Questo bilancio
va votato. Va votato rapidamente, secondo quella che è la
valutazione legittima di ognuno, ma cerchiamo di arrivare con
celerità, con la celerità che non abbiamo avuto finora, alla fine
di un percorso che dura ormai da un mese e mezzo, a cui la nostra
comunità assiste attonita, provando grande sconcerto e molta
preoccupazione, perché nessuno ricorda una situazione analoga in
cui a colpi di rinvii si sia giunti alla fine dell'anno senza che
la Regione avesse il bilancio approvato e si dovesse poi andare in
esercizio provvisorio.
Sulla gravità di questa situazione ci sono opinioni diverse.
Qualcuno evoca altre regioni che si trovano o si sono già trovate
nella medesima situazione, alcuni minimizzano e ridimensionano la
questione, altri ritengono che sia grave. Noi di Alliance
Valdôtaine siamo fra coloro che la considerano una condizione che
andava responsabilmente evitata, perché è causa di ritardi, di
inefficienze, di disagi per le strutture dell'amministrazione
regionale che si ripercuotono sui cittadini e di cui, a torto o a
ragione, i valdostani ci ritengono tutti responsabili:
tout
groupe confondu, tout conseiller confondu, de majorité ou de
minorité, peu importe.
Pertanto l'invito che ci sentiamo di
rivolgere oggi, innanzitutto a noi stessi e al nostro gruppo, è
quello di procedere con serietà e pragmatismo, affrontando il
merito delle questioni, confrontandosi anche duramente sui temi e
sulle visioni, ma evitando di sollevare o raccogliere provocazioni
o occasioni di polemica sterile.
La campagna elettorale è partita: è evidente, lo sappiamo, lo
sentiamo perfettamente e saremo della partita nei tempi dovuti, ma
evitiamo di trasformare questo Consiglio in un palcoscenico, in una
bagarre
sconsiderata. Ci sarà tempo e modo per fare la
propaganda. Chi si candiderà alle prossime elezioni avrà una lunga
campagna e appositamente dedicata per farlo. Oggi limitiamoci a
constatare che siamo in netto ritardo, che il tempo trascorso e le
tante riunioni, i confronti, hanno anche prodotto dei miglioramenti
nei testi depositati a novembre, su cui torneremo e per i quali
siamo grati ai colleghi che vi hanno lavorato, ma ora cerchiamo di
mettere fine al più presto all'esercizio provvisorio e affrontiamo
la discussione in modo franco e corretto. Questo è l'atteggiamento
con cui noi ci approcciamo. Facciamo in modo tutti insieme che
quella che noi riteniamo sarà l'ultima adunanza consiliare di una
legislatura travagliata, non sia la peggiore fra tutte quelle che
l'hanno preceduta. Salvaguardiamo la credibilità che ancora rimane
alla politica e alle istituzioni e tutti ne beneficeranno, ognuno
di noi, ma anche la comunità.
Cela dit
, cerchiamo di dare una definizione di questo
bilancio, una definizione che lo sintetizzi. Sappiamo bene quanto
sia considerato importante oggi comunicare. Sempre più spesso
dobbiamo constatare che prima del fare viene il comunicare, e
allora bisogna andare a studiarsi le definizioni a effetto, quelle
che colpiscono l'opinione pubblica, l'immaginario, che lasciano
traccia nei media, utilizzando linguaggi coloriti e talvolta anche
espressioni offensive, direi.
A chacun son style
, ognuno è
fortunatamente libero di scegliere lo stile che meglio lo
rappresenta e di assumersene la responsabilità. Se dobbiamo dare
una definizione, per noi questo è il bilancio che ridà un po' di
sicurezza alla nostra regione, quella sicurezza che è legata alla
quotidianità, che innanzitutto garantisce e consolida i servizi
legati alla quotidianità e lascia nuovamente intravedere un po' di
luce, e dopo gli anni bui della crisi questo non è poco.
È un bilancio che alcune scelte le fa, compatibilmente con i
margini di manovra che non sono molti, ma alcune priorità se le dà.
Prima fra tutte quelle della sanità: i soldi a disposizione della
sanità, che costituiscono circa un quarto del totale, sono in
aumento e si attestano per il 2020 a 293 milioni di euro. Quindi il
settore della sanità giustamente la fa da padrone e a seguire viene
il settore dell'istruzione e del diritto allo studio: sono gli
ambiti attinenti alla quotidianità che determinano la qualità della
vita delle persone e delle famiglie e vanno per noi sicuramente
garantiti e privilegiati. Sappiamo bene che quello della sanità è
un ambito particolarmente problematico, affetto da difficoltà e
carenze che ci accomunano anche ad altre realtà del nord Italia:
penso alla carenza di personale sanitario, penso all'allungamento
delle liste d'attesa, all'eccessivo ricorso all'ospedale a fronte
di una ancora insufficiente territorializzazione del sistema. Con
questo bilancio in particolare si incrementano i LEA, i livelli
essenziali di assistenza, si gettano le basi per aumentare
l'attrattività degli specialisti, oltre che per intervenire sulla
riduzione delle liste di attesa.
Per quanto concerne l'altro settore cardine, l'istruzione, vi è
un'attenzione particolare alla formazione del personale scolastico
- essenziale! - all'educazione plurilingue, caratteristica del
nostro sistema da potenziare e valorizzare in quanto foriera di
occasioni di scambio, di apertura mentale e culturale e di
opportunità lavorative, non dimentichiamolo, all'educazione degli
adulti per una formazione che sia al passo con i tempi e permetta
il reinserimento occupazionale, al sostegno ai disabili,
all'edilizia scolastica. Sono tutti punti qualificanti, indici di
una tradizione di civiltà a cui non vogliamo rinunciare, perché
solo con il sapere, con la conoscenza, con la cultura - è corretto
il riferimento che faceva il collega Luboz: la conoscenza - si può
far progredire la società e contrastare la barbarie e
l'inciviltà.
Naturalmente sappiamo bene, come qualcuno vorrà sicuramente
farci notare, che non basta aumentare i fondi a disposizione per
ottenere dei miglioramenti, ci vogliono idee e propositi chiari che
noi pensiamo di avere e che discendono innanzitutto dalla
convinzione profonda che la sanità e la scuola devono garantire
uguali opportunità a tutti, e quindi devono essere pubbliche, e per
rimanere tali necessitano di risorse adeguate che sono il frutto di
precise scelte politiche.
Non penso di toccare tutti gli ambiti, altri colleghi
interverranno, ma un passaggio sul turismo lo vorrei fare, perché è
un settore dell'economia valdostana che tiene e, anzi, fa
registrare una crescita costante. Questo bilancio incrementa,
seppur lievemente, i fondi per la promozione. E sappiamo quanto è
importante, proprio nel momento in cui un settore cresce, mantenere
alta l'attenzione. Questo è positivo, anche se siamo ancora lontani
dai nostri
competitor
e soprattutto c'è ancora da fare per
valorizzare appieno le potenzialità di una regione ricca di
proposte e di bellezze, ma che stenta ancora a farsi conoscere,
anche soltanto in Italia al di fuori delle regioni di prossimità, a
eccezione ovviamente delle località di punta che hanno fama
internazionale e presentano risultati eccellenti; basti pensare che
il comprensorio del Monte Bianco nel 2018 ha superato per la prima
volta il milione di presenze.
Ma non tutta la Valle d'Aosta è fatta di località di punta.
Permettetemi di esprimere tutto il mio disappunto e la delusione
nel vedere ancora ostacolata e rimandata la riforma del turismo, di
cui la nostra regione ha grande necessità. L'ente unico di
promozione, di cui parliamo da anni, che dovrebbe servire a
coordinare, a ottimizzare, a veicolare un'immagine forte e
armonizzata della nostra regione, certamente non un ente fine a sé
stesso - condivido, collega Ferrero - sarà ancora di là da venire,
e questo penalizza la nostra regione. Così come il Piano regionale
dei Trasporti che al turismo, ma non solo, è strettamente connesso,
piano che è praticamente pronto e denota il lavoro e l'impegno
profuso in particolare da questa Giunta nel potenziamento del
trasporto pubblico, con l'incremento dei servizi che sta dando i
primi risultati positivi e che vedrà nel biglietto integrato il
raggiungimento di un grande obiettivo.
Una nota positiva la troviamo nel sostegno alle consulenze per
il settore ricettivo, finalizzate a modernizzare, rilanciare,
rinnovare aziende perlopiù a conduzione familiare. Sappiamo che il
panorama delle aziende della nostra regione è caratterizzato
principalmente da piccole aziende a conduzione familiare, ma che
stentano a trovare una vocazione, una giusta dimensione, un
adeguato posizionamento sul mercato. La Valle d'Aosta è una regione
multiforme che può soddisfare le richieste di fasce e di tipologie
di turismo diverse: da quello
vip
delle località famose a
quello degli sportivi o a quello di chi ricerca la tranquillità e
l'autenticità. Bisogna fare in modo che la domanda e l'offerta si
incontrino. In questo senso la bassa via, le piste ciclabili, la
rete dei sentieri, i circuiti di visita dei siti di interesse
culturale, i castelli, l'enogastronomia, il paesaggio,
costituiscono gli elementi qualificanti di una rete di proposte che
potenzialmente interessa e coinvolge tutti i comuni della Valle. Il
tutto in coerenza con una strategia regionale di sviluppo
sostenibile verso cui si sta procedendo, fortunatamente -
lasciatemelo dire - con maggiore convinzione rispetto al passato,
perché i tempi maturano, le idee evolvono.
Personalmente ricordo bene la diffidenza e l'ostilità che
suscitava in tanti gruppi politici la candidatura del Monte Bianco
a patrimonio dell'UNESCO una decina di anni or sono, così come
tutto il discorso legato agli OGM in agricoltura. Oggi nel 2020 ad
aprile sarà approvato il progetto definitivo di candidatura al
patrimonio mondiale UNESCO! La Valle d'Aosta nel frattempo è
diventata regione
OGM free
e sempre più aziende agricole si
stanno convertendo al biologico. Sono segnali importanti di
un'evoluzione anche culturale che si sta producendo.
Anche in questa legislatura difficile il Consiglio regionale ha
approvato alcuni atti di impegno significativi: la legge sulla
mobilità sostenibile, l'avvio della politica
carbon e fossil
free
, l'adozione di indirizzi in merito alla necessità di
contrastare il cambiamento climatico e prevedere misure di
adattamento, la vera grande sfida dei nostri tempi. In questo senso
va il potenziamento del piano degli interventi per la difesa del
suolo, azione quanto mai necessaria per far fronte alla fragilità
del nostro ambiente, oltre che per valorizzare un
savoir-faire
di professioni radicate nel territorio, un
mondo del lavoro ingiustamente sacrificato in passato, perché il
lavoro è l'altra grande sfida dei nostri tempi, tema di non facile
soluzione, ma qualche segnale importante crediamo sia stato dato.
Ricordiamo che dopo anni di inattività è stato ricostituito il
consiglio per le politiche del lavoro e proprio oggi verrà
presentata la bozza di piano per le politiche del lavoro.
È evidente che questo non è che l'inizio di un percorso, che è
necessaria una consapevolezza diffusa, ma soprattutto è essenziale
che vi sia una programmazione lucida e mirata, condizione questa
che oggettivamente, nella precarietà del quadro politico attuale,
non può essere garantita e attuata. Non basta lavorare tanto e
bene, anche se è evidentemente importante, e a questo proposito in
quanto capogruppo di Alliance Valdôtaine, mi sento di esprimere
alla Giunta e in particolare agli assessori del nostro gruppo la
riconoscenza e l'apprezzamento per l'impegno e per quanto di
innovativo hanno saputo portare nei rispettivi settori di
riferimento. E lasciatemi rilevare con soddisfazione e in un
momento storico in cui nella politica regionale tutto si frammenta,
si spacca, si divide, dove anche i gruppi politici minuscoli
riescono a diventare ancor più piccoli, fino a coincidere con le
singole persone, noi abbiamo fatto il percorso inverso: abbiamo
unito anziché dividere, abbiamo cercato i punti comuni tra ALPE e
UVP, anziché allontanarci sulle differenze. E su questa strada
intendiamo proseguire con convinzione e con coraggio.
Non possiamo però non rilevare che per riuscire a incidere
significativamente sono necessarie condizioni di stabilità e
continuità, di azione politico-amministrativa che il quadro
politico attuale non può garantire, condizionato dai numeri
eccessivamente risicati e da un individualismo che alla fine
mortifica chi vuole fare gioco di squadra. Quindi, Alliance
Valdôtaine lo ribadisce in modo chiaro: non raccogliamo i ricatti e
le provocazioni. Quando firmare le dimissioni, se permettete, lo
decidiamo noi. Quando firmiamo le nostre dimissioni, prepariamo noi
il nostro foglio di dimissioni e lo firmiamo noi nei tempi che
decidiamo noi. Se queste sono le condizioni, e queste sono le
condizioni, si torni a ridare la parola agli elettori in modo
civile e democratico. E auspichiamo e proponiamo che si decida per
un
election
day
, che ci riporti alle urne in un'unica
tornata. Aumenterà sicuramente il coinvolgimento dei cittadini, si
ottimizzerà la logistica, l'occupazione dei tempi e degli spazi e
si produrranno dei risparmi sulla spesa pubblica, e questo aspetto
i cittadini lo apprezzano sicuramente. Prima però, e concludo
questo mio intervento come l'ho iniziato, il bilancio della Regione
va votato e senza nulla togliere alla libertà di espressione di
ognuno, all'ampiezza e alla profondità del confronto, va votato al
più presto.
Presidente -
Ha chiesto la parola la collega
Spelgatti.
Spelgatti (LEGA VDA) -
Vede collega Morelli, era mia
intenzione stare ad ascoltare tutti gli interventi e prendere la
parola molto più al fondo di questa discussione generale, ma non mi
sono potuta trattenere, perché per noi il primo a intervenire è
stato il collega Luboz che ha fatto un discorso di una caratura
fuori dal comune e che ha lanciato dei macigni all'interno di
questo Consiglio. Però questo dovrebbe far tremare le gambe a
ognuno di voi, ma far tremare le gambe perché quando si parla di
nuovo, di etica, di morale, di dignità e si fa un resoconto di ciò
che è avvenuto durante tutta questa legislatura, ogni persona che
uomo si senta e che pensi di andare in giro a testa alta, dovrebbe
sentirsi tremare; perché c'è una sostanziale differenza tra come è
stata fatta politica in quest'aula in tutto questo periodo da parte
vostra e da come è stata fatta politica da parte nostra.
Come ha ben ricordato il collega Luboz, noi in quei pochissimi
mesi in cui siamo stati al governo senza una maggioranza abbiamo
portato i fatti, risultati concreti: tutto quello che abbiamo
potuto l'abbiamo fatto senza una maggioranza Sono risultati pesanti
per la Valle d'Aosta, che hanno cambiato il destino della Valle
d'Aosta. Il collega Luboz ha citato i due fatti più eclatanti, ma
ce ne sono stati tanti altri: la questione casinò e soprattutto la
questione dell'accordo con lo Stato.
Ma al di là di questo, noi abbiamo dimostrato qualcos'altro che
per noi è ancora più importante: la caratura morale. Prima di fare
politica siamo uomini e per noi non c'è nulla di più importante
della dignità, perché ognuno combatte, almeno noi combattiamo in
questa maniera, combatte in nome degli ideali, perché crede in
qualche cosa, giustamente altre persone credono in qualcosa di
diverso, ma il confronto dovrebbe essere sui temi. Con voi non è
mai stato un confronto sui temi, è stato un confronto tra chi vuole
fare qualche cosa perché ha delle idee e le marchette elettorali
vostre. E io non le permetto di definire l'intervento del collega
Luboz dicendo: "è iniziata la campagna elettorale... i nostri
toni... parole pesanti". Certo, sono parole pesanti, perché sono
parole di etica e di morale.
Noi l'abbiamo dimostrato il non attaccamento alle poltrone e
abbiamo dimostrato che siamo persone, e il nostro gruppo è formato
tutto da persone, che quando dicono una cosa - collega Morelli,
prenderà poi la parola a microfono acceso, così poi mi risponde,
perché voglio sentirla
vis-à-vis
- quando noi diciamo una
cosa, quella facciamo. Se non siamo in grado di lavorare come
vorremmo, andiamo a casa. Quanti attacchi ci avete fatto! Io ho
incominciato quando ero presidente a dire: "non ci sono le
condizioni per la governabilità", perché non siamo compatibili, non
siamo eticamente compatibili. Non ci sono visioni che possano
portare a dei risultati concreti per la Valle d'Aosta.
Io sogno una Valle d'Aosta molto differente da quella che
sognate voi, perché quella che sognate voi è quella che c'è oggi,
perché voi avete avuto il potere in mano per una vita. Tutto quello
che oggi c'è della Valle d'Aosta l'avete creato voi. Rimango basita
quando vi alzate e incominciate a dire quelle che sono le
problematiche e vi proponete come se foste arrivati oggi e aveste
delle idee differenti, perché siete sempre gli stessi, siete sempre
gli stessi da decenni. E questo è il risultato della Valle d'Aosta
che voi volete. Poi potete raccontare tutto quello che volete, lo
potete raccontare con un tono assolutamente mellifluo, pacato,
molto più educato di quelli della Lega, di quei cattivoni della
Lega: i fascisti, i razzisti, potete raccontare quello che volete.
Ma sapete, noi quando andiamo per la strada possiamo andare in giro
a testa alta e nessuno ha paura di noi. Mentre di voi il cittadino
comune ha paura. E i veri fascisti sono quelli che non danno la
libertà, perché noi abbiamo sempre detto che sono i valdostani a
dover decidere, non siamo noi che ci autoproclamiamo nel momento in
cui non ci sono le condizioni di governabilità. Noi diciamo che
decideranno poi i valdostani. Mi auguro che i valdostani poi vadano
veramente a votare e decidano ognuno in coscienza quello che
vogliono del proprio futuro, ma che vadano a votare in massa.
Potranno votare voi, potranno votare noi, non ha importanza: che
votino e che si esprimano.
Però, noi non abbiamo paura di questo, perché siamo tutti pronti
a tornare a casa e a fare il nostro lavoro, a tornare al nostro
lavoro. Se invece verremo riconfermati, continueremo a lavorare
esattamente come abbiamo fatto, ma con la schiena dritta, perché
noi siamo persone che dichiariamo già in campagna elettorale -
perché noi i voti li cerchiamo così, solo così - quello che
vogliamo, quello che sogniamo, quello che vediamo del futuro della
Valle d'Aosta. Lo dichiariamo, però quando siamo anche seduti sulle
varie poltrone non cambiamo di una virgola. Attenzione, non
cambiamo di una virgola non significa non voler avere a che fare
con l'opposizione, perché nel mio modo di far politica, quello che
sogno un giorno è di poter deporre le asce di guerra, perché non è
bello lavorare così. Siamo pronti a combattere, l'abbiamo
dimostrato in tutte le maniere: quando è ora di combattere si
combatte, poi si spera un giorno di avere a che fare con persone
che vivano la politica in maniera diversa e che il confronto venga
elevato, portato a un altro livello, in cui tra maggioranza e
opposizione, tra forze politiche differenti ci sia comunque il
riconoscimento del valore dell'altro e la dignità di un pensiero
diverso dal proprio, perché la diversità è la base della
democrazia. Però il ragionamento deve essere fatto sugli ideali, il
ragionamento deve essere fatto sulle visioni, non ci si può fermare
a quello che è l'interesse: "no, questo non lo puoi fare perché
tocchi qualcosa che non va bene", "no, quello non lo puoi fare
perché ci sono degli interessi". Degli interessi? Finché questa è
la base su cui noi ragioniamo, il livello sarà sempre sotto terra.
Mi dispiace, sogno qualcosa di profondamente differente. Mi auguro
che le varie forze possano un giorno esprimere delle persone nuove,
che abbiano un modo di fare politica completamente diverso e allora
anche i toni all'interno di quest'aula potranno cambiare e ci potrà
essere davvero un dialogo franco tra maggioranza e opposizione,
idee diverse, modi di esprimersi differenti e la Valle d'Aosta
potrà rinascere.
Quando lei mi dice: "tutto si sta frantumando, mentre noi che
siamo bravi ci uniamo". Ma sappiamo benissimo che cos'è la vostra
unione: è l'unione della disperazione, è l'unione di debolezze, è
l'unione per cercare di arrivare a essere ricandidati e a essere
rieletti. Non ha niente a che vedere con i sogni, col pensiero,
soprattutto con gli ideali e con una visione differente, perché
sennò voi eletti non avreste fatto questo, non avreste distrutto i
vostri movimenti. Perché quello che si è verificato in questo
Consiglio è che gli eletti hanno portato alla distruzione dei
movimenti sotto. Faccio un esempio, parliamo del partito più
importante, dell'Union Valdôtaine. Se gli eletti dell'Union
Valdôtaine avessero fatto delle scelte diverse, non avrebbero
trascinato nel baratro la base. Perché la base, che sono le persone
che lavorano sul territorio, è fatta da persone che credono
veramente ancora nella politica, che hanno ancora degli ideali che
non si sono sporcati, che sotto la bandiera dell'Union Valdôtaine e
dell'UVP e quant'altro, hanno messo il cuore, hanno messo l'anima,
comunque pensano e sognano in quella maniera. Sono persone serie,
persone sane e voi le avete trascinati nel baratro. Se aveste
pensato davvero agli ideali, alla Valle d'Aosta e soprattutto alle
persone che stanno dietro - è brutto usare la parola "dietro":
insieme a voi, però che non sono in Consiglio regionale - avreste
fatto scelte differenti, non li avreste trascinati nel baratro per
rimanere attaccati a una poltrona, portando la politica in questa
situazione.
In ultimo, chiudo perché veramente c'è poco da dire. Quando lei
ci dice: "ah, i valdostani... qua la responsabilità è dei
trentacinque". Eh no, mi dispiace, non ci stiamo! Perché l'hanno
visto tutti: tutti! Anche solo per com'è andata con questo
bilancio, l'hanno visto tutti che abbiamo mille volte mostrato la
disponibilità a venire incontro, pur essendo in opposizione. Il
senso di responsabilità da voi tanto decantato, noi
dell'opposizione l'abbiamo davvero utilizzato e l'abbiamo messo in
pratica, perché comunque abbiamo detto più volte: "va bene, ci
siamo, non vogliamo mandare la Valle d'Aosta in esercizio
provvisorio, vi diamo una mano", però chiaramente poniamo delle
condizioni. E voi con la vostra arroganza, perché dite a noi che
siamo arroganti, ma siete voi che siete arroganti. Noi combattiamo
per gli ideali, è diverso, e lo facciamo anche con toni duri quando
è il momento, perché quando sei in guerra combatti, punto. Quando
poi puoi deporre le armi sei diverso e ti poni in maniera
differente. Però ci avete sempre chiuso le porte in faccia, ci
avete sempre detto: "no, tanto noi abbiamo i voti". Non avete
accolto tanto così di tutto quello che noi abbiamo proposto, tanto
così!
È la terza volta che il bilancio arriva in aula: se guardate
formalmente in aula è arrivato tre volte, tre volte! E ancora siete
qua. E poi dignità vorrebbe... c'è un foglio con le firme, uno
dice: "bene, noi siamo qua, facciamo l'ennesimo tentativo, pur di
andare a casa e di restituire la parola ai valdostani", che sono
gli unici che devono poter esercitare il potere di poter dire chi
sta seduto in questa aula, gli unici titolati a farlo e loro devono
decidere. Avete fatto mille dichiarazioni, avete detto: "bilancio e
voto, bilancio e voto, bilancio e voto"! Benissimo, c'è il foglio:
fate questo. Noi sul bilancio ci possiamo essere. Ma lo state
facendo? Io non ho ancora visto nessuno alzarsi e venire a firmare
questo foglio. Ma la dignità!
Io, guardate, parlo per me: nella vita posso accettare qualsiasi
cosa, posso essere accusata di incompetenza, di essere fascista,
razzista... di qualsiasi cosa. Perché? Perché quando io mi sveglio
al mattino ho degli ideali, per quelli combatto e vado avanti e non
ho paura. Non ho paura, perché sono in grado di guardare la persona
con cui parlo e spiegare il perché delle mie scelte, giuste o
sbagliate. Quando poi uno lavora e quando uno poi si trova a dover
governare, fa delle cose corrette, può fare anche degli errori,
certamente, ma lo fa in buona fede e comunque chi fa sbaglia. E poi
andiamo a vedere sulla quantità delle cose che sono fatte, quelle
che sono state fatte per gli altri, tanto ci sarà sempre una
visione differente, no? Ci saranno persone che non condivideranno
mai quello che hai fatto, persone invece che lo apprezzano.
L'importante è che ognuno in coscienza possa giustificare e
spiegare. Però quello che non accetterò mai - mai! Noi l'abbiamo
dimostrato con i fatti, non a parole, coi fatti, perché tutto il
nostro comportamento è stato lineare dal primo giorno e non ci
siamo mai piegati a nulla - quello che io non accetterò mai è che
si dica "non c'è dignità e non c'è valore". Perché prima di tutto
sono una donna, io voglio poter andare in giro a testa alta e non
c'è stipendio, non c'è poltrona, non c'è nulla che possa
giustificare e che possa ripagare per me la perdita di dignità,
perché questo svuota l'essere umano. Quando un essere umano è
svuotato non ha più nulla da dare.
Noi qui dovremmo essere al servizio della popolazione: al
servizio! Quindi di conseguenza, collega Morelli, stia molto
attenta a parlare di campagna elettorale, "siete partiti con la
campagna elettorale", perché a differenza vostra noi siamo uomini e
donne tutti d'un pezzo. Noi diciamo una cosa e la facciamo e non
c'è stato un solo comportamento che non sia lineare rispetto a
quello che abbiamo annunciato. Noi abbiamo parlato di ritorno alle
urne quando ancora ero presidente, mentre aspettavo che riusciste a
mettervi d'accordo per fare la mozione di sfiducia, e intanto noi
portavamo avanti senza una maggioranza tutto quello che
potevamo.
Voci fuori microfono.
Certo, certo, sì, sì, aspetto che poi... venga, venga, venga! La
aspetto, mi risponda pure, perché l'aspetto e sarà molto
interessante.
Quindi non parli di campagna elettorale: noi le cose le
facciamo. Noi le cose le facciamo.
Presidente -
Io chiedo veramente di non fare diventare la
discussione sul bilancio un dibattito personale. Per cortesia,
colleghi!
Spelgatti (LEGA VDA) -
Si preoccupi dei suoi, perché non
è con i toni melliflui che si fanno i fatti. Noi siamo per fare i
fatti.
Presidente -
La parola al collega Ferrero.
Ferrero (VDALIBRA) -
Per la terza volta ci ritroviamo a
tentare di votare un bilancio che avete presentato, nella piena
consapevolezza che un bel corso di matematica per farvi contare
fino a diciotto forse sarebbe stata la cosa più utile per risolvere
la situazione. È un bilancio che ha - bisogna ricordarlo ai
valdostani al di là di tutto - dei padri! In questi padri
riconosciamo il jolly, colui che nelle intercettazioni, esponente
dell'Union Valdôtaine, viene chiamato "jolly". Il jolly, lo
sappiamo che nel gioco delle carte è quella carta che ti consente -
io faccio giochi spiccioli: scala quaranta, la pinnacola - ti
consente di risolvere la situazione, perché lo sistemi in qualsiasi
posizione al momento giusto. Ebbene, possiamo dire che l'Union
Valdôtaine il jolly se l'è già giocato. Abbiamo sentito anche
parlare di "cavalli vincenti" nelle intercettazioni e c'è un
prestigioso cavallo vincente dell'Union Valdôtaine Progressiste,
però di questo cavallo, probabilmente imbizzarrito, abbiamo perso
le tracce: è partito al galoppo, non si sa verso che lidi. Tali
sono i veri padri di questo bilancio, un bilancio che dà
soprattutto un segnale all'esterno, non ai valdostani, ma a
qualcuno, a qualcuno in particolare, a qualcuno con cui qualcun
altro deve saldare dei debiti - non debiti di bilancio, questi
chiamiamoli pure debiti extra bilancio - e soprattutto deve far
capire che ci sarà ancora trippa per gatti, in maniera tale che
alle prossime elezioni si assista di nuovo al triste rito del voto
di scambio.
Un bilancio che è difficile da affrontare, perché non si tratta
di mettere delle pezze. Gli emendamenti che Vdalibra ha proposto
con gli altri componenti dell'opposizione possono semplicemente
inserire qualche correttivo. Ma qui non si tratta di una maglia
strappata o di alcuni buchi, qui si tratta di una vera e propria
rete all'interno della quale, in queste maglie grandi, sono state
fatte passare le peggiori marchette. Ma bisogna anche intendersi
cosa diciamo quando parliamo di marchette. La marchetta è
semplicemente rivolta a un numero limitato di persone per
propiziare qualcosa.
Manca una visione strategica a medio e lungo termine di quello
che bisogna fare: nel turismo, nella sanità, a livello di trasporti
e infrastrutture. I soliti provvedimenti che vengono fatti come
solo voi sapete fare e abbiamo visto con che risultati. Inutile
parlare di sanità quando sappiamo bene che c'è la paralisi riguardo
all'ampliamento dell'ospedale, quando non sono state fatte quelle
scelte coraggiose. Inutile parlare di eccellenze della scuola
quando abbiamo classi in cui ci sono venticinque, trenta alunni in
classi che ne possono tenere venti. La qualità si è persa. La si è
persa dell'assistenza agli anziani: manca un progetto di riforma
complessiva del sistema di assistenza per gli anziani.
C'è poi questa sorta di negazionismo nell'attribuire ad altri
responsabilità che possono essere fatte risalire in questo momento
esclusivamente al governo regionale e a chi lo sostiene. Siamo qui
per la terza volta ad affrontare il bilancio, perché qualcuno non è
stato in grado di avere i voti per portarlo avanti. Ma non è una
nostra responsabilità, è una vostra responsabilità. Inutile fare
gli appelli adesso alla responsabilità altrui: pensate alla vostra.
Certo che elencare le marchette e i provvedimenti
ad hoc
che
sono stati fatti sia nel DEFR che nel bilancio, gonfiando alcune
voci di spesa per poi magari dopo dirottare altrove i soldi, per
creare una specie di tesoretto da usare poi in chiave
elettorale.
Oppure cito un esempio: l'ulteriore ampliamento della
possibilità di utilizzo del Soccorso alpino valdostano anche al di
fuori di ambiti strettamente montani, quando abbiamo il Corpo
regionale dei vigili del fuoco che sostanzialmente è
sottoutilizzato o addirittura inutilizzato per alcune mansioni che
potrebbero tranquillamente essere svolte a costo zero. Io mi
chiedo: vogliamo arrivare al punto di chiamare l'elicottero con due
guide alpine per far attraversare la strada alla vecchietta, per
creare
business
? Non lo so! Vedo la possibilità di
stanziamenti, a favore sempre del Soccorso alpino valdostano, di
fondi per attrezzature. Ma fatevi un giro alla caserma di vigili
del fuoco, andate a vedere in che stato sono gli immobili, andate a
vedere in che stato sono certi automezzi, che non sono neanche più
stati riparati. Cosa serve avere delle professionalità all'interno,
a che cosa serve aver regionalizzato? Perché bisogna sempre
accorpare, regionalizzare per gestire poi peggio dello Stato, molto
peggio di quanto faceva precedentemente lo Stato.
È ovvio, l'accanimento, la testardaggine con cui si continua a
portare, sperando non so in che cosa, l'approvazione di un bilancio
che è inaccettabile, impresentabile e invotabile, denota che c'è un
disegno che va oltre, ben oltre la presentazione del bilancio.
Adesso avete la possibilità - questo è il senso di responsabilità -
avete la possibilità apponendo la firma accanto alle nostre, per
decidere la fine di questa triste legislatura, di approvare il
bilancio. Ci tureremo il naso, faremo finta di non vedere le cose,
perché sappiamo che il bilancio è un atto importante della vita
amministrativa della nostra Regione. Venite a firmare,
accomodatevi, raggiungiamo i diciotto. Noi lo voteremo e chiuderemo
questa pagina veramente vergognosa della storia della Valle
d'Aosta. Inutile stare a recriminare, inutile stare a battibeccare,
c'è un documento, tutti coloro che si sono riempiti la bocca della
parola "elezioni", se non sono dei pagliacci devono mettere la
firma. Diversamente saranno poi gli elettori a giudicarvi.
Presidente -
Ha chiesto la parola il consigliere
Lavevaz.
Lavevaz (UV) -
Le budget est un moment de programmation,
est le moment de programmation le plus important dans une
administration. Le moment où, programme électoral à la main, un
gouvernement décide les priorités à aborder et les priorités à
porter en avant et au contraire des choses qui peuvent être
renvoyées dans l'exercice futur. Un moment de partage, de compromis
entre les différentes sensibilités d'une majorité. Évidemment nous
nous trouvons aujourd'hui dans une situation où tout est assez
difficile, même le futur est incertain par rapport à la
législature. Et alors, c'est évidemment difficile de faire des
programmations qui soient financières et qui soient politiques. Le
budget, comme je disais en général, mais aujourd'hui en
particulier, est un moment de réflexion de la politique. Il devrait
être un moment où on relance l'activité politique.
Je crois que quelque réflexion préalable à l'analyse du numéro
s'avère nécessaire. J'aimerais d'abord expliquer le parcours qui a
porté en particulier mon mouvement, l'Union Valdôtaine, à assumer
des décisions importantes, même sans précédent, dans le mois
dernier. Des positions qui sont désormais connues, des positions
que le conseil fédéral de l'Union Valdôtaine a voulu donner et qui
sont claires et nettes. D'abord la priorité c'est d'approuver le
budget : c'était une priorité déjà au mois de décembre dernier.
Après, vérifier la possibilité d'aller aux urnes dans des moyens à
débattre et à décider ensemble. Message clair et sans précédent,
mais je crois absolument nécessaire dans cette situation.
Je veux être clair sur les motivations qui ont porté à une telle
décision. C'est une décision qui n'a été ni impulsive, ni prise à
la hâte, comme peut-être les faits peuvent faire croire, ni
di
pancia
comme quelque a dit dans les journées précédentes. Nous
avons vécu des passages compliqués dans la dernière année, des
passages avec des numéros qui ont été toujours très strictes, à
partir de la naissance du gouvernement Fosson, qui a été géré avec
difficulté par notre base. Après, les faits de l'été avec l'accord
administratif de Rete Civica, à laquelle je dois reconnaitre une
grande honnêteté et une cohérence, mais qui a été en tout cas un
peu difficile à métaboliser à l'intérieur de l'Union Valdôtaine. Il
était déjà prévu, mais les faits ont démontré que des majorités
strictes ou des accords administratifs portent à des médiations qui
tournent très facilement vers des forçages, vers des
out-out
qui paralysent même l'action administrative. Depuis ce moment, je
crois que de façon claire et cohérente notre mouvement a porté de
l'avant une position qui a toujours été la même. Je dois dire que
j'ai dû prendre acte, dans ces semaines ci en particulier, que
parfois on a pris la cohérence presque comme une faute ou un péché.
Je crois que ce n'est pas ainsi.
Poi credo che i passaggi successivi di dicembre, con le note
vicende, non abbiano aumentato la serenità degli animi: i fatti
gravi che hanno in qualche modo leso quel rapporto di fiducia che
deve esserci alla base di un governo, quindi il rapporto di fiducia
tra il cittadino e chi amministra. Ovviamente l'Union Valdôtaine è
garantista fino all'ultimo grado di giudizio, ci mancherebbe altro.
Dal punto di vista personale siamo vicini alle persone coinvolte e
siamo anche convinti che avranno modo di dimostrare la propria
innocenza. Se dal punto di vista diciamo giuridico-penale siamo
garantisti e aspettiamo il lavoro della magistratura con fiducia,
dal punto di vista politico riteniamo che questa vicenda comunque
abbia delle conseguenze pesanti a livello politico.
Per conto nostro ho spiegato due motivazioni che già, viste
distintamente e in maniera indipendente, dovrebbero far pensare che
la fine della legislatura sia l'unica soluzione possibile.
Probabilmente, rispetto ad altri noi sosteniamo le elezioni sapendo
di essere in un momento sicuramente non di forza, e questo credo
che ci vada in qualche modo riconosciuto.
Venendo a qualche riflessione sul bilancio, ringrazio
innanzitutto anche io il Presidente e tutta la Giunta per gli
sforzi che sono stati fatti in questi mesi comunque difficili per
arrivare alla presentazione di un documento contabile già a fine
anno. Non è un bilancio di marchette come è stato detto, di questo
ne sono assolutamente certo. Non vorrei che lo diventi con tutti
gli emendamenti che andremo ad analizzare, visto anche il clima di
campagna elettorale che si sta facendo avanti. Il punto oggi è
sicuramente sbloccare l'azione amministrativa sul piano politico.
Come dicevo prima, siamo in una situazione ambigua, in una
situazione dove le prospettive non sono chiare e approviamo un
bilancio senza una maggioranza solida e strutturata che porterà
avanti questo documento. Deve essere per noi finalmente chiaro che
l'unica strada che abbiamo davanti sono le elezioni e, preso atto
di questo, quindi dato questo come punto assunto, diventa evidente
che possiamo stare qua una settimana a parlare di emendamenti e di
modifiche su un documento contabile, che però la nuova maggioranza,
il nuovo governo che arriverà, saranno pienamente legittimati a
modificare e a rivedere, ovviamente nelle poche parti peraltro che
sono, come sappiamo tutti, di discrezione della politica, perché
sappiamo bene che nel nostro bilancio è una piccola parte quella
che è a discrezione della politica e che riguarda in particolare
gli investimenti.
La mia è una posizione ambigua, perché credo di essere alla
quarta votazione di questo bilancio. Mi sono espresso su questo
bilancio all'assemblea del CELVA, del CPEL, con un'astensione,
insieme a tutti i miei colleghi, ho votato a favore di questo
bilancio nella Commissione del 23 dicembre e ho votato a favore di
questo bilancio nella Commissione consiliare dell'altro giorno.
Questo per tutte le motivazioni che ho detto prima, che questo
bilancio rimane un passaggio assolutamente urgente per dare delle
risposte soprattutto di tipo amministrativo e soprattutto perché
diventa un bilancio quasi di passaggio, per come siamo messi oggi.
Ciò detto, ribadisco la necessità che questo bilancio debba essere
approvato per tutte le motivazioni che ho detto, ma vorrei fare
qualche riflessione sulle parti che conosco meglio, che sono quelle
che riguardano la finanza locale.
Come detto, mi sono astenuto insieme ai miei colleghi sindaci
sostanzialmente all'unanimità durante l'assemblea del CPEL, perché
c'erano alcuni aspetti da risolvere, alcuni aspetti che già
l'assessore, che era presente, e anche il presidente di allora, che
già l'assemblea soprattutto nei giorni seguenti hanno preso carico
di risolvere e di fatto una buona parte erano risolti già nel
bilancio di fine anno. Adesso con questo mese ulteriore che c'è
stato alcuni emendamenti vanno a risolvere queste questioni, che
sarebbero comunque state risolte nel corso dell'anno. Però credo
che per quanto riguarda gli enti locali ci sia la necessità, in
linea generale, di fare una piccola inversione di rotta rispetto al
lavoro che è stato fatto negli ultimi anni, nel senso che negli
ultimi anni abbiamo visto una sorta di sussidiarietà inversa dei
Comuni verso la Regione, una sussidiarietà che assolutamente è
giustissima ed era motivata dalla situazione del bilancio
regionale. Negli ultimi anni il
trend
dei numeri del
bilancio regionale per fortuna è cambiato, è cambiata anche la
parte di finanza locale, ma credo che questo trend debba tornare a
essere quello di un tempo. Dico questo perché la legge di bilancio
regionale, ormai da quattro o cinque anni, in un comma in cui si
parla di finanza locale che viene gestita in deroga alla legge 48;
questo ormai da qualche anno.
E guardate bene, non parlo da ex sindaco, da uno che fino a
qualche giorno fa ha fatto l'amministratore locale, ma quello che
dico mi viene da una convinzione assolutamente ancorata nella mia
esperienza politica, cioè quello di essere un federalista convinto,
come tanti di voi che almeno a parole dicono di essere federalisti.
Il federalismo parte credo dai Comuni, parte dal rapporto
Comuni-Regione e non solo dai rapporti tra la Regione e lo Stato.
Anche la riforma del titolo V della Costituzione ha toccato questo
aspetto, mettendo la centralità dei Comuni nella struttura della
Repubblica e dando loro una dignità importante. Ma la Valle d'Aosta
è stata un precursore visionario da questo punto di vista e
lungimirante: abbiamo una legge che io ritengo una delle più
importanti e anche più belle, da questo punto di vista, che la Val
d'Aosta ha e che è la legge n. 54 del 1998, ma già anche la legge
n. 48 del 1995, che danno una piena dignità agli enti locali.
Credo che dovremo lavorare nei prossimi anni, chi ci sarà - io
credo che sarà il primo e ultimo bilancio che voterò in questa aula
- ma credo che le prospettive per il futuro debbano essere di
ridare agli enti locali, con questo processo che già l'anno scorso
è iniziato, una maggiore dignità e maggiori risorse, ma in modo che
porti pian pianino a ridare ai comuni la totalità della finanza
locale che la legge n. 48 prevede, quindi il famoso 95 percento dei
nove decimi dell'Irpef. Un primo risultato quest'anno è stato
portato a casa dal lavoro importante del Governo regionale, insieme
al nostro senatore, con cui si è portato in cascina 15 milioni di
euro in tre anni. È un problema quello dell'extragettito IMU che
andrà ancora affrontato e per il quale bisognerà cercare di trovare
una soluzione definitiva nei prossimi anni, quindi nell'ambito dei
rapporti Stato-Regione e nei rapporti tra Regione e Comuni.
Fatte queste riflessioni più di prospettiva, io ribadisco la
necessità di votare questo bilancio e poi di ridare la voce agli
elettori, come abbiamo detto. Non firmerò però le mie dimissioni in
bianco prima dell'approvazione del bilancio, perché l'indicazione
che il mio movimento ha dato è molto chiara, quindi votiamo il
bilancio in maniera convinta e poi faremo le nostre considerazioni
convintamente per andare a elezioni, come abbiamo sempre detto.
Presidente -
La parola alla collega Russo.
Russo (M5S) -
È inutile negare che gli arresti del
collega Sorbara per concorso esterno in associazione mafiosa, la
condanna del collega Rollandin per corruzione e quattro avvisi di
garanzia per scambio elettorale al presidente, nonché prefetto
Fosson, agli assessori Viérin e Borrello e al collega e presidente
della V Commissione Bianchi, ci dicono chiaramente che il documento
economico finanziario regionale e il bilancio di previsione che
andremo a discutere e votare hanno pesanti ombre scure nei loro
capitoli e che hanno probabilmente al loro interno interferenze a
opera della 'ndrangheta locale. Non ci dimentichiamo anche degli
avvisi di garanzia per la discarica di Pompiod e la sua chiusura,
ormai avvenuta due mesi fa, che ci preoccupano molto e puzzano non
poco.
Mentre approfondivo le varie voci e i vari capitoli del bilancio
e mentre leggevo il DEFR, non sapete quante volte ho pensato che
questi documenti avrebbero potuto essere molto diversi se oggi non
fossimo costretti a pagare i danni causati da una classe politica
che per più di quarant'anni ha fatto scelte scellerate,
trasformando la regione più ricca d'Italia in un territorio isolato
dal resto d'Italia e dai paesi confinanti. Siamo una regione
alpina, ai piedi del Monte Bianco, che vuole basare la sua economia
sul turismo ma siamo isolati a livello di trasporti, con
l'autostrada più cara d'Italia, una ferrovia che ha tempi di
percorrenza degni del secolo scorso e un aeroporto chiuso da più di
dieci anni. Il nostro casinò, che dovrebbe essere una risorsa, si è
trasformato in una voragine riempita di soldi pubblici, sfiorando
il fallimento. Oggi paghiamo pesantemente in questo bilancio, e lo
pagheremo ancora in futuro, le conseguenze delle scelte, come già
detto, scellerate, e lo ripeto, effettuate anno dopo anno da questo
Consiglio regionale.
Vorrei fare due riflessioni sul percorso che c'è stato dal 23
dicembre 2019 a oggi 27 gennaio, un mese e poco più in cui abbiamo
assistito e fatto parte di una vera e propria
pièce de
théâtre
, con attori bravi e convincenti e altri invece quasi
imbarazzanti. Abbiamo iniziato il 23 dicembre in cui c'è stata la
farsa della convocazione della II Commissione, per discutere tra le
varie forze politiche, l'assessore e i tecnici, gli emendamenti
presentati da ognuno al bilancio. La Commissione si è conclusa in
pochi minuti, poiché il Presidente ci ha comunicato che tutti gli
emendamenti sarebbero stati discussi il 27 dicembre. Il 27 dicembre
niente voto sul bilancio a causa dell'annuncio di voto contrario
dei colleghi Peinetti e Barocco, ma esercizio provvisorio con spese
ridotte al minimo; questo lo sappiamo benissimo.
Solo ed esclusivamente giochi politici e giochi di poteri
interni e esterni alla sede del Consiglio regionale, durante i
quali mi pare proprio che la maggior parte dei consiglieri di
minoranza e di maggioranza si stia dimenticando che stiamo parlando
del bilancio della nostra regione, cioè del futuro della nostra
regione che tutti sostengono di amare. Ma io qui di amore - voglio
parlare di amore in un Consiglio regionale, perché è questo che ci
dovrebbe essere per la nostra regione - di dedizione, di interesse
reale per la nostra regione ne vedo davvero molto poco.
Il 7 gennaio abbiamo iniziato l'iter di discussione degli
emendamenti portati dalle varie forze politiche e dagli assessori
al DEFR e alle leggi di bilancio: sospensioni continue,
interruzioni, descrizioni rapide dei vari emendamenti senza
particolari discussioni, non ci sono stati approfondimenti tecnici,
risposte incerte e evasive da parte degli assessori, pausa pranzo
che hanno portato consiglio e hanno fatto ritrovare la maggioranza
dei voti in Commissione per continuare i lavori.
Una riflessione ancora la voglio fare sull'illustrazione che gli
assessori hanno fatto in II Commissione nel mese di dicembre su
quanto da loro inserito nel DEFR e nelle leggi di bilancio che oggi
andiamo a votare. Sono stata testimone da parte degli assessori di
un riassunto, anche molto frettoloso e superficiale, delle
principali voci della loro parte di bilancio, senza la definizione
di una visione e della direzione in cui si intende far andare
l'assessorato di cui si è responsabili. Avrei davvero voluto
sentire dai vari assessori quali sono almeno le tre principali
azioni su cui vogliono puntare energie e risorse nei prossimi tre
anni o su come intendono perseguirle. Ma no, non ho capito quali
sono le priorità dei rispettivi assessorati e né le capisco dalle
voci di bilancio.
Come saprete tutti, in molti altri consigli regionali,
certamente più democratici del nostro, hanno regolamenti che
prevedono che il bilancio sia discusso nella commissione competente
per tempi lunghi, anche due mesi, così da arrivare a un testo
quanto più possibile condiviso dalle varie forze politiche. Ho
presentato a luglio del 2019 un emendamento al regolamento,
ovviamente mai discusso, al fine di garantire che il DEFR e il
bilancio di previsione siano discussi nella commissione competente
per un tempo congruo e adeguato, affinché tutte le forze politiche
possano portare il proprio contributo ed effettuare i propri
approfondimenti. Spero davvero che il Consiglio regionale della
Valle d'Aosta nelle prossime legislature riesca ad andare in questa
direzione.
Approfondirò ora alcuni ambiti. L'istruzione è il primo settore
di cui voglio parlare, perché è da qui che dobbiamo ripartire ed è
da qui che dobbiamo investire in modo deciso se vogliamo dare
un'occasione di rinascita sana e pulita alla nostra regione. Se la
nostra scuola primaria funziona, nonostante in ogni classe ci siano
bambini difficili da gestire, la scuola secondaria di primo e
secondo grado è decisamente più in difficoltà e spesso i ragazzi
vivono male la scuola, come confermato anche dalle ricerche del
MIUR. Gli aspetti più deboli sono la didattica, abbiamo ancora
troppe lezioni frontali, troppa spiegazione che penalizza
soprattutto i ragazzi che hanno necessità speciali, che sono sempre
di più, la questione della valutazione che non può essere l'unico
obiettivo per cui i ragazzi vanno a scuola, il ruolo dei dirigenti
che vorrei più decisi e più illuminati, l'eccessiva burocrazia che
interferisce in modo importante sul lavoro degli insegnanti. La
nostra scuola deve puntare in modo forte sul potenziamento della
lingua inglese, sull'educazione alle pari opportunità e
sull'educazione all'affettività, nonché sulla formazione degli
insegnanti.
Le politiche per i giovani sono appena accennate con una legge e
un piano giovani senz'anima.
La sanità. Ho letto tante volte i vari obiettivi relativi al
settore sanità declinati nel DEFR: sono presenti venti obiettivi,
sono veramente tanti, ma quali siano i più importanti e come questi
contribuiranno a migliorare la qualità del nostro sistema sanità
non è chiaro. Il sistema sanitario di una regione piccola e
periferica e poco popolosa come la nostra deve essere e restare
pubblica a tutti i costi. Investire anche tramite la formazione dei
medici sull'attrattività del nostro sistema sanitario regionale per
chi già vi lavora è una priorità. Creare un piano per la salute e
il benessere 2020-2025, un piano della cronicità, un piano della
gestione delle liste di attesa reale, con azioni, responsabilità e
tempi di verifica degli obiettivi dettagliati realistici è una
priorità, insieme a una precisa regolamentazione della libera
professione intramuraria e del privato accreditato, che non c'è. I
soldi pubblici devono essere investiti nel sistema sanitario
regionale pubblico. Il prossimo piano per la salute e il benessere
sociale deve trovare nella realtà dei distretti sociosanitari un
preciso riferimento; abbiamo la necessità di affiancare a modelli
già sperimentati e rodati nuovi modelli capaci di personalizzare i
trattamenti sanitari e socio assistenziali.
Le politiche sociali non sono nemmeno citate nel DEFR, eppure
quanto una regione investa e quali azioni intenda mettere in campo
per i minori e la famiglia, per i disabili, per i nuovi poveri, per
le fasce deboli, è una cartina di tornasole importante sulla
qualità di quella amministrazione regionale. Abbiamo il grande
problema del
welfare
anziani, ma non si capisce se e come si
intenda prendere in carico questa problematica. Dobbiamo investire
in importanti azioni di sostegno alla natalità: il Trentino-Alto
Adige è riuscito in pochi anni a invertire il
trend
negativo
delle nascite - e non è un mago - e contemporaneamente lavorare sul
sostegno alla famiglia, da quando una coppia decide di avere un
figlio fino a quando il figlio è maggiorenne.
Arriviamo alle politiche del lavoro. Insieme alla formazione e
al sostegno economico a chi è in difficoltà e non ha un lavoro,
quali sono i tre ambiti su cui la nostra regione vuole investire
per rilanciare il settore del lavoro? Non si capisce. Come si
intende avviare la promozione e lo sviluppo del sistema produttivo
regionale? Oltre una chiara definizione di quali vogliamo che siano
le parti essenziali del nostro sistema produttivo - dobbiamo
decidere quali sono! - dobbiamo rivedere la legge regionale n. 8
del 2016 o crearne una nuova, in cui in conformità alla normativa
europea che deve essere una cornice fondamentale, vengano definiti
chiaramente obiettivi, azioni e attori che siano i protagonisti di
questo sviluppo in tempi definiti: tre anni, cinque al massimo. La
regione Piemonte, Umbria, Lombardia ed Emilia Romagna hanno deciso
dei precisissimi piani triennali o quinquennali di sviluppo
economico, partendo con lucidità dalla lettura della propria realtà
e decidendo su quali quattro o cinque settori al massimo
puntare.
Un accenno al settore dell'edilizia. A nostro avviso il modo
migliore per rilanciare il comparto dell'edilizia dovrebbe essere
ristrutturare e recuperare gli stabili abbandonati. Di lavoro
nell'edilizia ce ne sarebbe a volontà ristrutturando gli stabili
abbandonati, rigenerando i comuni, che ne hanno bisogno, come per
esempio con lo strumento della bioarchitettura, rispettando sempre
l'identità di quel comune e il paesaggio che ci sta intorno.
Un accenno alla questione degli affari europei. La definizione
della programmazione europea 2021-2027 deve essere lo strumento per
definire il presente e il futuro della nostra regione. In questo
momento di crisi economica nazionale e regionale la Valle d'Aosta
ha il dovere e l'obbligo di impegnarsi seriamente nell'utilizzo
delle importanti risorse finanziarie messe a disposizione
dall'Unione Europea, che possono essere usate per esempio: nel
settore dell'istruzione, per rispondere al problema dell'edilizia
scolastica, dispersione scolastica, la formazione, l'alternanza
scuola-lavoro e l'orientamento; nel settore dell'occupazione, per
migliorare l'accesso al mondo del lavoro di donne giovani,
l'equilibrio tra vita professionale e vita privata delle donne.
Sarà responsabilità del Consiglio di decidere sempre quali saranno
le proposte adeguate.
Manca un aspetto essenziale negli affari europei, come e se
l'Amministrazione intende supportare gli enti locali, le
istituzioni scolastiche, l'USL nell'accesso e nell'utilizzo dei
fondi europei. Se, come dichiarato nel DEFR e nella legge n. 45, i
fondi europei sono una risorsa strutturale per lo sviluppo
economico della nostra regione, come è possibile non coinvolgere
enti locali, USL e istituzioni in questo processo?
Il Movimento 5 Stelle, nonostante non condivida per nulla
l'impianto né del DEFR né del bilancio, ha comunque proposto degli
ordini del giorno e degli emendamenti, che derivano dal continuo
confronto con i cittadini, con i professionisti e con gli
imprenditori con cui ci incontriamo dall'inizio del nostro lavoro,
dagli approfondimenti avvenuti tramite gli accessi agli atti e la
condivisione con i consiglieri di altre regioni. Per la votazione
degli emendamenti di ogni forza politica abbiamo usato e
utilizzeremo questo semplice criterio: siamo entrati nel merito dei
vari argomenti, valutando la validità della singola proposta e il
contesto di oggi, non facendo cioè solo valutazioni politiche
tout court
o scelte dettate dalla visibilità. Sarà
responsabilità del Consiglio decidere se approvare o meno le varie
proposte nostre e quella di tutti gli altri. Noi ovviamente ci
asterremo dal voto di fiducia su questo bilancio.
Il ritorno alle urne è prossimo e inevitabile. Siamo
trentacinque consiglieri che non sono in grado di far funzionare il
Consiglio regionale. Il Movimento 5 Stelle continuerà anche nelle
prossime legislature a portare avanti i propri punti cardine:
l'acqua pubblica, la sanità pubblica, il miglioramento della
qualità dell'istruzione che deve essere pubblica, l'attuazione di
immediate e rigorose politiche di contrasto ai cambiamenti
climatici, il potenziamento del trasporto pubblico e la mobilità
sostenibile, la tutela dei più deboli, nel quadro delle nostre
cinque stelle e dei punti fondamentali del nostro programma
elettorale.
Presidente -
La parola alla collega Minelli.
Minelli (RC
-
AC) -
È passato esattamente un mese da
quando il 27 dicembre il Consiglio era stato convocato per
discutere la manovra di bilancio. Conosciamo i fatti che hanno
impedito tale discussione e i motivi per cui oggi siamo ancora qui
alle prese con questo tema. Un ritardo che ha costretto la Regione
a ricorrere all'esercizio provvisorio, che ha determinato
inconvenienti nell'attività amministrativa e per i servizi forniti
ai cittadini, ma che ha anche consentito una riflessione più
approfondita sulla manovra e l'introduzione di alcuni correttivi.
Entrerò fra breve nel merito dei documenti, in particolare del
DEFR, su cui rimangono per quanto ci riguarda dei nodi irrisolti,
ma in premessa si impone la necessità di alcune considerazioni
sugli avvenimenti degli ultimi due mesi e sul forte terremoto
politico che essi hanno provocato.
Le indagini dei mesi scorsi hanno evidenziato una situazione, è
già stato detto, molto preoccupante: hanno documentato e confermato
quelli che prima erano dei semplici sospetti di intrallazzi tra
esponenti politici e un'organizzazione mafiosa. Sappiamo però che
non è un fatto isolato. Ovunque nel Paese, anche in molte località
del Nord, le varie organizzazioni criminali di stampo mafioso hanno
messo radici e cercano degli appoggi a livello politico. Le vicende
di infiltrazione in varie regioni e il recente arresto a Torino
dell'assessore Roberto Rosso per compravendita di voti con
esponenti mafiosi sono purtroppo un'altra conferma di un male
diffuso e non adeguatamente contrastato; è un problema da cui ben
pochi partiti politici sono al riparo e che impone sicuramente la
necessità di alzare le difese. Al di là delle vicende penali che
faranno il loro corso, la conseguenza politica delle indagini e
degli avvisi di garanzia nella nostra regione è che siamo di fronte
all'ennesima fine di una maggioranza e di una giunta, come è
successo negli ultimi sei anni e mezzo, quando otto giunte hanno
interrotto prematuramente la loro attività. Chiunque conosca un po'
la macchina amministrativa sa quali gravi danni questo comporta.
Siamo all'interno di una lunga crisi istituzionale, che non è però
stata determinata dal fenomeno dei presunti voti di scambio tra
alcuni esponenti politici e la 'ndrangheta. La crisi istituzionale
e l'instabilità cronica hanno cause che non sono riconducibili a
tale fenomeno, anche se queste infiltrazioni indubbiamente
aggravano in modo pericoloso la situazione e trovano in essa
condizioni favorevoli per diffondersi.
Veniamo all'attualità e anche ai comportamenti politici degli
ultimi dodici mesi, su cui voglio fare alcune considerazioni,
considerato che potrebbe essere l'ultima occasione per farlo. I
consiglieri che fanno parte del gruppo di Rete Civica non hanno
votato a favore della giunta Fosson nel dicembre del 2018, non ne
hanno condiviso né l'organigramma né il programma, però non abbiamo
mai dimenticato che noi siamo stati eletti in una lista civica, un
soggetto politico che non è nato contro qualcuno, ma con dei
precisi contenuti e obiettivi, una lista nata per realizzare delle
cose concrete, non per fare opposizione
tout court
a tutto e
a tutti. Quindi, quando dopo sei mesi la giunta Fosson è entrata in
crisi e si è manifestata la possibilità di ridefinire alcune
priorità programmatiche coerenti con le nostre idee, ci abbiamo
provato, come era nostro compito fare. Abbiamo osato, lo dico anche
con orgoglio, abbiamo proposto in modo coraggioso obiettivi e tempi
definiti, introducendo dei concetti e dei metodi sconosciuti nella
politica valdostana. In pochi mesi abbiamo ottenuto alcuni
risultati importanti, non tutto ciò che avremmo desiderato, è vero,
e neanche sempre nel rispetto dei tempi proposti, però alcune cose
hanno trovato una loro realizzazione e altre stavano all'interno di
un lavoro che era stato impostato. Eravamo in ritardo, abbiamo
anche detto che non eravamo nemmeno a metà percorso, c'era la
possibilità di realizzare obiettivi di quegli impegni nell'arco di
tempo previsto, che - lo ricordo - era un tempo determinato, era
fissato a luglio 2020.
Il percorso che ci eravamo ripromessi di fare si è interrotto,
non per esaurimento della volontà di realizzare quegli obiettivi,
ma per delle cause esterne che non hanno nulla a che vedere con i
cinque mesi di attività da luglio a dicembre. Quattro dei
contraenti di quell'accordo non siedono più in Consiglio, non c'è
più una maggioranza né organica né disorganica. Con le dimissioni
del Presidente della Regione si è aperta una crisi che durerà al
massimo altri venti giorni. Il Consiglio probabilmente verrà ora
sciolto e si arriverà alle elezioni in primavera.
C'era un'alternativa che noi ci siamo sentiti di proporre,
un'alternativa che prevedeva di programmare la scadenza elettorale
per il mese di ottobre e di utilizzare quei sei mesi per assumere
alcuni provvedimenti con conseguenze significative per la futura
amministrazione della regione.
Le criticità di un voto primaverile, verso il quale mi sembra
che ci stiamo avviando, sono numerose. Non è opportuno a mio avviso
far coincidere nello stesso periodo due appuntamenti elettorali
così importanti e così diversi come le elezioni comunali e
regionali, permettendo addirittura magari di candidarsi in entrambe
le competizioni e poi di scegliere in quale ente svolgere il
proprio mandato se eletti. È un sistema che svilisce l'importanza
dei comuni e che concentrerà tutta l'attenzione sulle elezioni
regionali, una corsa ad accaparrarsi il posto migliore e a me
questa non sembra una cosa seria. Non solo, a mio avviso per
l'
election
day
che è stato ventilato, non mi pare
corretto che lo si decida senza un preventivo parere del CPEL.
Abbiamo alle spalle quasi due mesi di ordinaria amministrazione
con le elezioni a breve, e sempre che dopo si riesca a fare una
nuova giunta, passeranno altri cinque mesi di paralisi
amministrativa, di rinvio di provvedimenti importanti, di
interruzione di interlocuzioni fondamentali a livello statale.
Vorrei fare solo un paio di esempi. Sulla questione CVA ci sono dei
provvedimenti importanti da portare avanti, c'è una norma di
attuazione dello Statuto riguardante le competenze regionali nel
campo delle concessioni idroelettriche che non potrà procedere nel
suo iter. C'è la revisione della legge n. 6 sui servizi associati
dei comuni, che non potrebbe certo vedere la luce prima del rinnovo
dei consigli comunali, e questo solo per citare due esempi.
Un'altra importante criticità è che si andrà adesso a votare con un
sistema vecchio, mentre occorrono regole nuove, e non lo diciamo
solo noi. Si dovrebbe dare ai cittadini la possibilità di non
ripiombare in una situazione che, salvo qualche modificazione
nell'attribuzione dei seggi a partiti e movimenti, si riproporrebbe
grosso modo probabilmente come quella attuale, con quella stessa
instabilità che ha caratterizzato gli ultimi anni.
Noi crediamo che dare vero potere agli elettori non sia quello
di delegare trentacinque consiglieri a fare e disfare maggioranze e
giunte. Il potere di decidere è quello, col voto, di scegliere una
maggioranza, un programma, un presidente e in questo modo avere
anche la possibilità di chiedere conto al termine della legislatura
della realizzazione o meno di quanto proposto, sapere chi ha
realizzato e chi no. Andare allo scioglimento del Consiglio senza
aver cambiato in profondità le regole è un'opera sostanzialmente
inutile e a mio avviso anche poco responsabile, significa infatti
farlo senza avere un sistema che dia maggiori possibilità a chi
governa di durare cinque anni, come è indispensabile che sia se si
vuole governare e non solo occupare posti di potere e vivere alla
giornata.
Di fronte a un quadro così critico Rete Civica ha ritenuto che
tutti i consiglieri, i loro gruppi e le forze politiche, dovessero
responsabilmente confrontarsi, deporre le armi delle polemiche e
delle perenni campagne elettorali. Lo abbiamo detto, bisognerebbe
essere capaci di mettere da parte per alcuni mesi calcoli personali
e di bottega, per fare insieme alcune cose importanti
nell'interesse generale, per fare in modo che il Consiglio Valle
sia all'altezza di quel ruolo fondamentale quale era stato
concepito e realizzato con i decreti luogotenenziali del 1945 e con
la Costituzione e lo Statuto speciale del 1948. Quando è stato
creato il Consiglio della Valle d'Aosta, l'idea era di dare vita a
un organismo che lavorasse in modo unitario per la comunità, non
creare un campo di battaglia tra partiti di maggioranza e partiti
di opposizione che si scontrassero duramente.
La proposta che noi abbiamo fatto, che abbiamo voluto fare,
perché un'alternativa doveva essere data, era di accantonare per
sei mesi, per soli sei mesi quelle dinamiche, per realizzare alcune
riforme di interesse comune e per poi andare al voto in condizioni
migliori di quelle attuali. Io credo che questa sarebbe stata una
cosa apprezzata da tutti i valdostani ed è questo il reale senso
della proposta che nelle scorse due settimane abbiamo presentato ai
gruppi e ai singoli consiglieri. Questo è stato il nostro
contributo di idee e di impegno per affrontare la difficile
situazione che si è creata. Lo abbiamo messo sul tavolo consci del
fatto che è un percorso complesso, difficile da capire, da
realizzare e da accettare, ma riteniamo che invocare l'immediato
ritorno alle urne non sia cosa sufficiente, e per questo abbiamo
prospettato un percorso comunque a termine ma alternativo e più
strutturato.
Veniamo alla manovra di bilancio. Quell'appello al confronto
rivolto a tutti ha trovato nutrimento e motivazioni anche nei dati
di alcuni documenti di bilancio che oggi dobbiamo discutere, perché
la situazione ha degli aspetti paradossali. C'è infatti un dato
importante in questa manovra, cui qualcuno ha già accennato e che
voglio sottolineare: sia il DEFR sia il bilancio di previsione per
il 2020 evidenziano un incremento delle entrate della Regione,
soprattutto nelle risorse realmente disponibili. Dopo un lungo
periodo quello dei sette anni tra il 2012 e il 2018, periodo di
incertezze finanziarie e di riduzione delle disponibilità reali, il
quadro delle entrate regionali si presenta ora in crescita. Tra il
2014 e il 2017 il contributo richiesto dallo Stato alla nostra
Regione era di 240 milioni all'anno, ora la previsione per il 2020
è di 103 milioni, una diminuzione drastica che è l'effetto degli
accordi intervenuti tra la fine del 2017 e la fine del 2018,
accordi in due leggi finanziarie, non solo quelli giustamente e
positivamente contrattati dalla Lega lo scorso anno, che hanno più
che dimezzato il contributo chiesto negli anni precedenti dallo
Stato alla Valle d'Aosta, come a tutte le regioni, quale
compartecipazione al contenimento del debito pubblico. Gli accordi
citati hanno quindi stabilizzato l'entrata regionale ponendo fine
all'incertezza precedente e rendendo possibile una programmazione
pluriennale. Nel 2020 e negli anni successivi la Regione potrà
quindi programmare più agevolmente la spesa e avrà a disposizione
100 milioni in più, portando la possibilità effettiva di spesa a
una cifra superiore a 1200 milioni di euro, che a mio avviso è una
quantità di risorse ragguardevole per una regione di poco più di
100 mila abitanti.
La situazione paradossale di cui accennavo poco fa sta nel fatto
che, proprio nel momento in cui le risorse crescono e si
stabilizzano, il Consiglio regionale paralizza la sua attività e
rischia - e sarà così! - di congelare la sua operatività per mezzo
anno. Ci sono delle risorse che potrebbero essere utilizzate subito
e invece non si potrà fare nulla, perché non è stato deciso di
provare a percorrere una strada alternativa. Faccio un esempio
concreto, quello sui ticket sanitari, su cui abbiamo lavorato con
impegno in questi mesi: ci sarà per il prossimo triennio, se
l'emendamento sarà approvato, un milione all'anno che andrà a
compensare le minori entrate per la spesa sanitaria da parte degli
utenti che non pagheranno i ticket in tutto o in parte; si tratta
di un provvedimento utile e significativo, che rimarrà al palo.
Durante i lavori della Commissione sono stati introdotti nella
manovra di bilancio alcuni correttivi, altri emendamenti sono
ancora in discussione in questo Consiglio. Su alcuni aspetti c'è
stata una disponibilità al confronto, su altri no del tutto. È
evidente che ci sono delle compatibilità finanziarie da rispettare
e che non tutte le proposte emendative possono essere recepite da
chi gestisce il bilancio. Come Rete Civica abbiamo detto
chiaramente, e lo abbiamo anche comunicato all'Assessore alle
finanze, che noi non subordiniamo il nostro voto al disegno di
legge sul bilancio all'accettazione dei nostri emendamenti.
Speriamo ovviamente che siano approvati, perché li riteniamo
importanti, ma potremmo essere a favore del bilancio anche in caso
di una loro bocciatura. Il voto al bilancio non si esprime
semplicemente in base all'accettazione delle proprie proposte. Un
po' diverso è il caso del DEFR, perché lì non si tratta
prevalentemente di cifre, di soldi, ma di indirizzi programmatici,
e su questo noi siamo più esigenti e purtroppo ci sono ancora in
questo momento alcuni nodi irrisolti che abbiamo evidenziato.
Entrando nel merito del documento, voglio fare prima alcune
considerazioni generali e poi entrare su alcune questioni
specifiche. Subito dopo che la Giunta aveva varato il DEFR, Rete
Civica lo aveva esaminato e aveva espresso con una nota resa
pubblica il 24 settembre le sue valutazioni. Avevamo allora
evidenziato sia alcuni pregi del DEFR 2020-2022, sia alcuni aspetti
non condivisibili che bisognava correggere. Nel merito degli
indirizzi e degli obiettivi del documento, avevamo analizzato con
attenzione i quattordici punti che dovevano caratterizzare
l'attuazione del programma di governo e le schede che descrivevano
gli obiettivi da perseguire. Avevamo espresso un giudizio positivo
su alcuni impegni e obiettivi in campo sanitario, della mobilità
dolce, del potenziamento della ferrovia e anche su alcuni obiettivi
strategici riguardanti le azioni di contrasto ai cambiamenti
climatici, in coerenza con la legge regionale che allora era
in
itinere
, la legge sulla mobilità.
Su due schede avevamo espresso già allora un giudizio negativo.
Si tratta di due questioni rilevanti su cui fin da allora avevamo
evidenziato necessità di correzione. Una è la scheda sul
potenziamento della rete infrastrutturale per le ricariche di auto
elettriche: questo è un aspetto fondamentale per sviluppare una
mobilità non inquinante. In Valle d'Aosta occorrerà realizzare più
di mille colonnine, considerando solo i residenti, ma la scheda del
DEFR si limita a indicare le tre stazioni per la ricarica veloce
già previste da accordi col Ministero delle infrastrutture; è
quindi una scheda da integrare. La scheda, per noi, con la
formulazione attuale inaccettabile è quella riguardante il
collegamento con gli impianti a fune del comprensorio di Cervinia
con quello del Monte Rosa, una scheda i cui contenuti non
condividiamo e che è contraddittoria, perché da una parte afferma
che occorre compiere indagini nei confronti propedeutici per
valutare la realizzabilità dell'opera in termini di sostenibilità
finanziaria, ambientale e urbanistica, e dall'altra afferma la
necessità di partire subito con la progettazione dell'impianto. È
una impostazione che noi non possiamo condividere, ma illustrerò
meglio la nostra posizione con l'illustrazione dell'emendamento che
abbiamo depositato.
C'è inoltre un terzo punto critico, che non era presente quando
è stato varato il DEFR, ma che si è materializzato poi in seguito.
Nella parte che riguarda le linee di indirizzo della Regione per le
società controllate, particolarmente importante è quella che
riguarda il punto relativo alla Compagnia Valdostana delle Acque.
L'opzione contenuta nel DEFR è chiara e condivisibile: l'obiettivo
individuato nel raggiungimento di una norma di attuazione dello
Statuto che preveda specifiche e particolari procedure nella
riassegnazione delle autorizzazioni delle grandi derivazioni, per
società come CVA interamente pubbliche e strumento operativo della
politica regionale. Nella scheda si afferma che il percorso della
norma di attuazione è prioritario e va perseguito accantonando ogni
altra ipotesi, come quotazione in borsa o accorpamenti con altre
società. Viene però posta una data limite per questa strategia,
dopo la quale Regione si riserverà di prendere in considerazione
altre opzioni. Come è noto su questa strategia è sorta una
difficoltà, perché dal mese di agosto c'è una paralisi
dell'attività della Commissione paritetica che non è ancora stata
rinominata, nel frattempo è intervenuta anche la crisi regionale e
quindi può saltare a breve la parte regionale della paritetica
stessa. Noi riteniamo quindi necessario un emendamento che elimini
la definizione dell'arco temporale in cui opera la paritetica.
Infine, per quanto riguarda il bilancio ci sono due punti che
vorrei segnalare, due punti dei disegni di legge n. 45 e n. 47. Il
primo quello sui ticket sanitari, a cui ho già fatto accenno, tema
su cui da agosto abbiamo iniziato a lavorare con l'Assessorato e
che riteniamo particolarmente importante, poi quello sulla Maison
du Val d'Aoste su cui c'è stato un recepimento in Commissione. Su
altri che abbiamo proposto c'è stato un voto negativo e li
ripresenteremo. Sulla base di queste considerazioni e dell'esame di
alcuni spunti specifici e anche, ma non solo, l'ho già detto,
dell'atteggiamento che sarà riservato ai nostri emendamenti, noi ci
riserviamo di esprimere il nostro voto.
Dalle ore 10:50 assume la Presidenza il vicepresidente
Distort.
Distort (Presidente) -
Ha chiesto la parola la collega
Pulz.
Pulz (ADU VDA) -
Se il compito del DEFR è quello di
esplicitare la visione programmatica delle politiche economiche e
finanziarie scelte dal Governo, su questo DEFR che arriva in Aula
con forse sei mesi di ritardo, noi di ADU VDA siamo presto
disillusi. Ci troviamo piuttosto di fronte a una serie di priorità
troppo generiche che restituiscono tristemente l'idea di una lista
di buoni propositi che si trascinano stancamente di anno in anno.
Ci riferiamo per incominciare, e da qui non a caso, al tema del
lavoro e dello sviluppo delle attività produttive. Se da un lato si
registra una volontà di rendere la nostra regione attrattiva per
nuove imprese, soprattutto nel settore dell'innovazione medica e
tecnologica, nulla si dice rispetto a come poi trattenerle sul
territorio. Non si fa cenno quindi a un piano industriale di più
ampia portata, rispetto a tutte le interdipendenze che una
strategia sostenibile del settore deve stimare, quali lo sviluppo
delle filiere, le ricadute a livello occupazionale e l'occasione di
una formazione specialistica che possa dare ai nostri giovani la
speranza di restare sul territorio. Abbiamo ormai una lunga lista
di esempi che testimoniano un immobilismo legato a una politica che
elargisce sì finanziamenti, senza però costruire un tessuto
produttivo che possa essere stabile e crescente nel tempo.
Le politiche per il lavoro e la formazione professionale
prevedono una spesa complessiva per il triennio 2020-2022 in
diminuzione, se non sbagliamo, del 15 percento, rispetto al
bilancio di previsione 2019-2021. A proposito delle percentuali che
vorrei citare, mi permetto di segnalare l'estrema difficoltà di
lavorare seriamente su un bilancio in continua caleidoscopica e
anche camaleontica trasformazione. Detto questo, voglio
sottolineare anche che molte risorse sono state dirottate poi su
turismo, beni culturali, sport, commercio e agricoltura: si tratta
di un vero e proprio tesoretto che nella versione precedente
strideva e che ancora in parte stride con la differenza di
investimenti nello sviluppo economico e nelle politiche per il
lavoro e la formazione professionale. Quegli investimenti
rispondono, ci sembra, più a un obbligo statale e di finanziamento
europeo che non a una strategia che sia terreno fertile alle
opportunità, soprattutto appunto per i giovani, di trovare lavoro
nella loro regione. Anche l'edilizia è rimasta scarna di risorse,
eppure è un settore importante per l'economia reale e anche, come
sappiamo, in grandissima sofferenza.
Tornando al turismo, per quanto sia poi assolutamente
importante, perché è senza dubbio una leva fondamentale per
l'economia valdostana, esso non è l'unica realtà. Rileviamo come
positiva la sempre più ampia sinergia tra turismo, agricoltura e
cultura, anche senza un super assessorato, che siano volano l'una
per l'altra, senza che la loro valorizzazione però ne metta a
rischio la tutela. La promozione turistica del mondo rurale, ad
esempio, non può prescindere dalle esigenze specifiche degli
agricoltori, il cui supporto è fondamentale ovviamente anche per la
cura dell'ambiente.
In ottica di preservazione del territorio ci preoccupano non
poco gli studi che vogliono puntare sugli impianti a fune.
L'obiettivo di accrescerne la competitività, soprattutto dei
piccoli compressori, rischia realmente di essere la base per
operazioni volte a costruirne di nuovi e di più grandi. Ci sembra
più opportuno al massimo puntare alla gestione sostenibile di
quelli esistenti e riteniamo che gli importanti e innegabili
cambiamenti climatici in atto possano essere negati solo ormai da
folli. Ci riferiamo anche noi, come hanno fatto altri colleghi,
all'ennesima grande opera delle Cime Bianche, per cui siamo in
particolare apprensione. Quell'opera qualcuno ha osato definirla
nel DEFR, con una frase veramente incomprensibile - cito - "una
risposta attiva ai cambiamenti climatici". Ecco, questa definizione
farebbe inorridire Greta. L'idea di salire più in alto dello zero
termico sarebbe infatti ridicola, se non fosse tragica, e se la
continua antropizzazione e mercificazione della montagna, stile
luna
park
, non contribuisse di fatto al peggioramento
della crisi ambientale. Inoltre questi grandi impianti rischiano di
drenare risorse rispetto alle medie stazioni e promuovono uno
sviluppo, se di sviluppo si può parlare, solo in quota, con turisti
che fanno
weekend
lunghi sui comprensori sciistici, dotati
di alberghi, bar, ristoranti e tutto quello che serve, e usano i
comuni sede degli impianti solo come parcheggi. Le alternative sono
quelle di un turismo intelligente e di qualità, a cui sempre più
persone tra l'altro guardano, il cosiddetto turismo dolce delle
escursioni, delle ciaspolate, dello sci alpinismo, della
valorizzazione del pieno impiego soltanto degli impianti che già ci
sono; tra l'altro non ci pare che Cervinia sia sull'orlo della
povertà.
Se vorremo sopravvivere ai cambiamenti climatici dovremo fare
delle scelte chiare e delle rinunce coraggiose perché se la nostra
casa è in fiamme, non c'è spazio per l'ambiguità, dice Greta, a cui
mi onoro di essere accostata, tanto più che fino ai quarant'anni ho
portato lunghe trecce. A parte le trecce, vorrei ancora dirvi che
purtroppo per lo sviluppo sostenibile e la tutela del territorio e
dell'ambiente si prevede una spesa complessiva in diminuzione
piuttosto importante, rispetto al bilancio di previsione
2019-2021.
Cambiando argomento e parlando di investimenti, un altro punto
che sembra trascinarsi, nonostante l'impegno di molti, senza però
svolte decisive, è quello dei trasporti. È ancora imbarazzante
notare, constatare quotidianamente come una regione come la nostra,
geograficamente strategica per i collegamenti,
carrefour
d'Europe
, ancora non abbia una tratta ferroviaria
competitiva e integrata con i servizi di trasporto pubblico sul
territorio, da incrementare e migliorare perché siano efficaci e
quindi davvero attrattivi come valida alternativa. Questo non è
certo un problema nuovo, ma le soluzioni non sembrano ancora a
portata di mano, non sono ancora vicine. Vorremmo poi un'attenzione
reale al tema della mobilità sostenibile, quella vera e non
dell'ambientalismo da salotto, cioè quella guidata da logiche più
sociali, da incoraggiare in tutti i sensi, in particolare con la
realizzazione delle piste ciclabili a uso quotidiano e non solo
sportivo, per sostenere modelli di vita davvero nei fatti più
attenti alle problematiche ambientali.
L'ambiente è la nostra risorsa per eccellenza e come ADU VDA,
d'altronde ci chiamiamo innanzitutto "ambiente", lotteremo sempre
perché qualsiasi scelta venga fatta nel suo rispetto. Registriamo
come positive le iniziative in programma, l'efficientamento
energetico degli immobili, le misure volte all'adattamento
climatico che portino alla tutela delle risorse idriche e della
qualità dell'aria, la tutela della biodiversità, e ricordiamo al
Governo che la biodiversità include tutta la varietà degli
organismi viventi in un ecosistema, che devono condividere e
convivere in esso, lupo compreso, Assessore.
Pensiamo alla messa in sicurezza fondamentale in Valle D'Aosta,
nei confronti del dissesto idrogeologico su un territorio delicato,
fragile come il nostro, che deve essere costantemente monitorato e
salvaguardato. Bisogna fare sforzi maggiori anche nell'immediato,
per esempio promuovendo più iniziative per raggiungere l'obiettivo
plastic
free
di cui abbiamo parlato tante volte in
questa sede. La gestione dei rifiuti è un altro dei punti che non
vengono affrontati nel DEFR e su cui invece sosteniamo ci debba
essere una totale, convinta e coraggiosa revisione del sistema
Valle d'Aosta, nell'ottica del sacrosanto principio del chi più
inquina più paga, senza assurdi compromessi al ribasso. Sono tutte
problematiche che abbiamo già sollevato molte volte rispetto alle
discariche di Pompiod e di Chalamy. I guasti che vediamo a Pompiod
e potenzialmente a Issogne, derivano da una quantomeno discutibile,
per non dire di peggio, interpretazione della legge, che ha
consentito di smaltire in discariche, dolosamente definite per
inerti, rifiuti industriali, praticando tariffe molto più basse di
quelle che si dovrebbero pagare se venissero usate discariche
sicure, pensate e progettate per raccogliere in sicurezza rifiuti
cosiddetti non pericolosi. Dobbiamo interrogarci, crediamo, con più
serietà su questo punto, anche con più onestà, rispetto a questa
questione che è centrale: centrale per la salute dei cittadini, ma
anche delle colture e degli animali.
Rimanendo sulla questione ambientale, all'interno della
pianificazione triennale dei lavori pubblici 2020-2022 allegata al
DEFR è presente a pagina 145 l'intervento denominato "Realizzazione
di una galleria drenante bypass del fenomeno franoso del Mont de la
Saxe", per una spesa oltretutto di 9 milioni di euro. Noi vorremmo
sapere se possibile, da quel che rimane della Giunta, se questo
intervento rientra sempre e ancora adesso nella somma urgenza o se
invece, come parrebbe a noi più opportuno, è oggetto di apposita
progettazione. In particolare vorremmo sapere se ne è stata
valutata, alla luce della situazione attuale della frana e dei
lavori già svolti, l'oggettiva necessità e opportunità.
Cambiando nuovamente argomento e parlando poi di sanità, anche
se ci vorrebbero delle giornate intere, nel documento si accenna
alla volontà di modificare l'atto aziendale dell'USL, che prevede
riallocazioni logistiche e una conseguente riorganizzazione delle
funzioni ospedaliere, ma anche della medicina territoriale. Su
questo punto ribadiamo che bisognerebbe capire meglio quale sia il
disegno unificatore, se ce n'è uno: in che modo si intenda
migliorare il servizio sociosanitario, senza dimenticare che queste
decisioni comportano delle conseguenze dirette innanzitutto sul
personale, che è sottodimensionato e a cui non viene data congruità
di contratto. Se, come si evince dal testo, si vuole che la regione
sia un punto di riferimento per la qualità e la specializzazione
del servizio sanitario offerto, si dovrebbe innanzitutto, secondo
noi, puntare sulla qualità delle condizioni di lavoro di chi è lì
impiegato o si intende impiegare e sulle esigenze ovviamente dei
cittadini. Grandi investimenti in strutture sono prioritarie
rispetto al migliorare i servizi offerti sul territorio? Questa è
una domanda. Una struttura unificata può sembrare la soluzione più
efficace, ma non dobbiamo dimenticarci delle famiglie e delle
difficoltà che incontrano nel prendersi cura dei propri malati,
soprattutto se residenti nei nostri paesi di montagna a rischio di
spopolamento.
Cambiando nuovamente argomento in questa panoramica generale,
per quanto riguarda l'istruzione e il diritto allo studio, la spesa
complessiva per il triennio 2020-2022 è in diminuzione rispetto al
bilancio di previsione. Il 95 percento delle risorse allocate
riguarda le spese correnti, per il mantenimento del corretto
funzionamento delle strutture scolastiche e la retribuzione del
personale scolastico. Solo il 5 percento trova spazio negli
investimenti, di cui una parte residua è dedicata all'emergenza
dell'edilizia scolastica, perché è un'emergenza. Riporto qui
velocemente le parole che mi avevano molto colpito del ministro
Fioramonti in occasione delle sue dimissioni, quando ha detto:
"Pare che le risorse non si trovino mai quando si parla di scuola e
di ricerca, eppure si recuperano centinaia di milioni di euro in
poche ore se c'è la volontà politica". E non dimentichiamo che la
volontà politica dovrebbe essere tutta, tutta concentrata qui sulla
scuola, sull'istruzione e sulla formazione, perché stiamo parlando
delle nuove generazioni, cioè del nostro futuro.
Ovviamente mi colpiscono ancora di più gli aspetti su cui mi
sento più a casa mia e cioè appunto la scuola, per esempio quando
si dice che a fronte di una disponibilità di 4,7 milioni di euro
per l'asse istruzione e formazione dei fondi FESR, ne sono stati
utilizzati solo 1,3 milioni. Ci spiace davvero, ben sapendo che la
formazione è preziosa come l'aria che respiriamo. E questo perché
succede? Perché siamo mal organizzati, impreparati e anche
mentalmente pigri. C'è da chiedersi, per esempio, perché per le
scuole manchi ancora un ufficio in Sovrintendenza, come diceva già
in parte la collega Russo, che le coordini e dia loro disposizioni
e risposte legislative e amministrative chiare e univoche. Forse
perché vige un regime di autonomia? Ecco, l'autonomia scolastica è
senz'altro un sacrosanto principio, ma la realtà dei fatti è che
ogni scuola si arrangia come meglio crede e può e le cose vengono
fatte in un modo piuttosto che in un altro a seconda del tempo,
della volontà e dell'impegno di chi ci lavora. Quindi è chiaro che
le scuole difficilmente vorranno aderire ad altri progetti europei,
perché quelli visti finora sono stati un incubo che ricadeva sulla
singola scuola. Gestire dei progetti europei può essere molto
complesso. Mi è capitato di farlo, ma non è impossibile se ogni
scuola non dovesse arrabattarsi con il suo progetto per risolvere
problemi che la Sovrintendenza potrebbe affrontare una volta per
tutte offrendo delle linee guida generali.
Nel nuovo DEFR si ripete persino che si intende analizzare la
situazione dell'edilizia scolastica, salvo poi piazzarla all'ultimo
posto. Ma la situazione ci rendiamo conto che è da paura? Le classi
di una stessa istituzione sono sparpagliate persino su quattro
sedi. Le scuole hanno dovuto abolire i laboratori di chimica,
fisica e informatica, e poi diciamo che i nostri giovani non sono
preparati. Ci sono allievi che fanno educazione fisica in palestre,
dopo un bel viaggetto non gratis in pullman, dove non possono
saltare, perché sennò battono la testa, e voi scrivete che dovete
analyser
la situation globale des bâtiments
. Sono
troppe le situazioni in cui gli edifici scolastici non sono
adeguati e non parliamo solo del punto di vista energetico o
antisismico. Noi avremmo auspicato un'attenzione maggiore al tema
della scuola, della formazione e della cultura.
Gli importanti investimenti che si sono fatti - passiamo qui al
tema dell'università - per finire i lavori, sono finiti negli
emendamenti in un unico minestrone, senza riflessione, secondo noi,
perché ritroviamo la Caserma Beltricco accanto alle funivie e non
si capisce quale sia la logica. In ogni caso noi speriamo che
questi ultimi ingenti investimenti per l'università permettano di
concludere i lavori nelle tempistiche già più volte riviste; adesso
si parla dell'inizio del 2021 e speriamo che sia così. In ogni caso
molte risorse in più dovrebbero essere investite anche sulle
strutture delle scuole soprattutto superiori.
Auspichiamo infine, e mi avvio verso la conclusione, una
gestione del patrimonio immobiliare e delle infrastrutture
regionali che tenga conto di come usare al meglio le strutture già
esistenti. Il piano di valorizzazione e di alienazione del fondo
immobiliare preoccupa, nel momento in cui si vuole affidare a una
società esterna questo tipo di
asset
, senza che sia chiaro
il fabbisogno finanziario che si vuole andare a sopperire e quali
siano le alternative, soprattutto rispetto al piano degli
investimenti. La nostra autonomia tanto decantata ci consente in
effetti una manovrabilità fiscale, ma le risorse a disposizione
devono essere supportate da un processo di progettazione innovativa
che ci sembra mancare e anche di riduzione burocratica, che non
trova spazio nel DEFR.
La priorità di riorganizzazione delle strutture
dell'amministrazione regionale è poi senz'altro necessaria, ma non
è sufficiente per soddisfare i bisogni dei cittadini e delle
imprese.
Ancora una voce ha colpito fortemente la nostra attenzione,
soprattutto di questi tempi bui: la giustizia, che prevede una
spesa complessiva per il triennio 2020-2022 in netta diminuzione
rispetto al bilancio di previsione, a copertura degli oneri del
personale degli uffici giudiziari della regione.
Per tutte queste lacune e contraddizioni evidenziate e per
questa stanchezza, che traspare da una programmazione sempre uguale
a sé stessa e poco incisiva, annunciamo già che il voto di Ambiente
Diritti Uguaglianza Valle d'Aosta sarà contrario al DEFR, come
anche alle leggi di bilancio.
In ultimo vorrei dire qualcosa, nel tempo che rimane, sulla
sollecitazione con cui è stato aperto questo Consiglio, con la
proposta del collega Cognetta, che si diverte sempre a creare
scompiglio. Di quella proposta io condivido i contenuti, d'altronde
sono cose che ho dichiarato mille volte, ma non mi piace il metodo
e neanche il frangente temporale scelto, visto che siamo qui
impegnati forse per approvare finalmente questo bilancio. Che
comunque questo Consiglio sia ampiamente delegittimato lo andiamo
ripetendo dal 23 gennaio scorso, quindi ormai un anno, mentre in
molti purtroppo anche in quest'Aula non credono che davvero ci sia,
come ha detto un buon analista, un prima e un dopo il 23 gennaio
2019. Secondo noi se volessimo salvare il salvabile
dall'astensionismo, che sarà una piaga sempre più grande, e ridare
tutta la dignità che merita a questa istituzione, dovremmo avere il
coraggio - ma non la minoranza, bensì tutti e trentacinque insieme,
perché siamo il Consiglio regionale tutto quanto - di dare un
segnale forte alla comunità valdostana, perché si risvegli dal
torpore e lavori al rinnovamento della classe politica, che ne è in
gran parte lo specchio, ma lo specchio deformante, e sappia
espellere innanzitutto la 'ndrangheta e poi il clientelismo che
facendo gli interessi di pochi finiscono per farci affondare tutti
insieme. Preferirei però - scusate, chiudo un po' ironicamente,
anche per stemperare - poter usare un foglio a parte per non
contagiarvi, perché sono un po' raffreddata e credo di essere stata
attaccata da un virus influenzale, senz'altro un virus
fascista.
Presidente -
Ha chiesto la parola il collega Restano.
Restano (GM) -
Per un invito all'alternanza: su nove
interventi, uno solo o due di maggioranza. Ci sono dei consiglieri
che si devono formare un'opinione sul bilancio e quindi gradiremmo
ascoltare non solo le opportune e corrette osservazioni critiche
dei colleghi di minoranze, ma anche quelle di maggioranza.
Presidente -
Grazie collega Restano. Il suo suggerimento,
sicuramente interessante, dovrà colloquiare con la libertà di
prendere parola da parte dell'aula; comunque grazie della proposta.
Ha chiesto la parola il collega Mossa.
Mossa (M5S) -
Sarò particolarmente breve, perché ritengo
che ormai ci sia ben poco da dire, però vorrei spendere due parole,
perché ci tengo a ricordare a chi ha ancora voglia di seguire i non
lavori di questo Consiglio qual è stato l'iter per l'approvazione
di questa finanziaria. Per ben tre volte il DEFR, la legge di
stabilità, la legge di bilancio e il collegato sono state approvate
in II Commissione, mandate in aula per essere votate e dall'aula
rispedite in Commissione perché non c'erano i numeri necessari per
l'approvazione. Il Governo ha dichiarato pubblicamente che
rimandava i disegni di legge in Commissione per permettere un
lavoro più ampio di condivisione tra tutti i commissari e non, in
modo che dalla Commissione uscissero dei testi il più possibile
condivisi tra tutti. Questa è puramente una menzogna. In realtà
infatti il vero obiettivo è stato quello di prendere tempo, perché
non c'era ancora un accordo sulla spartizione delle marchette,
accordo che visto che siamo nuovamente qui, forse oggi è stato
raggiunto... forse. Se l'intenzione della maggioranza, o meglio
dell'ex maggioranza, è stata quella di evidenziare davanti a tutta
la Valle d'Aosta che in Commissione avete i numeri e in aula no,
direi che lo scopo è stato raggiunto ampiamente per ben tre volte.
Penso che ormai l'abbiano capito tutti.
Comunque sia, nonostante tutto, il nostro gruppo ha lavorato
seriamente in Commissione e abbiamo dato il nostro contributo per
cercare di migliorare questi testi. E anche quando alcuni dei
nostri emendamenti hanno avuto parere sfavorevole da parte dei
dirigenti regionali, li abbiamo modificati e ripresentati ottenendo
infine il parere favorevole degli stessi. Questo però, ahimè, non è
servito a nulla. Infatti, nonostante la nostra ampia
collaborazione, abbiamo tristemente constatato che alla fine in
Commissione il Governo si è approvato solo i suoi emendamenti,
bocciando di fatto tutti quelli proposti dall'opposizione.
Nonostante questo atteggiamento di chiusura, questo muro eretto
dall'ex maggioranza, il nostro gruppo ha lavorato seriamente e ha
votato con coscienza gli emendamenti, entrando nel merito di
ciascuno e non in base a chi li proponeva. Lo abbiamo sempre
sostenuto e sempre lo sosterremo: se un'idea è buona, è buona,
indipendentemente da chi la propone.
Oggi per la terza volta ci troviamo nuovamente in aula per
l'approvazione di questi disegni di legge. Ci auspichiamo che
finalmente l'ex maggioranza abbia finito di giocare a
"marchettopoli", così da uscire finalmente da questa
impasse
, possibilmente prima che qualcuno finisca in
prigione senza passare dal via. Ora, la domanda è: avete i numeri
per votare il DEFR? Anzi, per votarvi il DEFR e i tre disegni di
legge? Oppure anche oggi assisteremo all'ennesimo triste fallimento
dell'ex maggioranza del Governo regionale, davanti agli occhi
increduli e sdegnati di tutti i cittadini valdostani? Se avete i
numeri allora votatevi questo bilancio e ridiamo finalmente la
parola ai cittadini valdostani.
Presidente -
Ha chiesto la parola il collega Manfrin.
Manfrin (LEGA VDA) -
Ho voluto prima di intervenire
ascoltare un po' di interventi da parte dei colleghi ed
effettivamente anch'io - ringrazio il collega Restano che lo ha
sottolineato - devo assolutamente evidenziare la mancata
partecipazione da parte della stragrande maggioranza della
maggioranza, o ex maggioranza che dir si voglia, a questo
dibattito. Perché? Beh, evidentemente perché il giochino è sempre
questo qui, il giochino è sempre quello di dire: "stiamo qua,
ascoltiamo cosa ci dicono e poi rispondiamo, magari cercando di
avere l'ultima parola". E chi interviene per primo solitamente è
uno stupido, perché questo un po' è, come dire, l'idea che percorre
alcuni banchi. Però devo dire che invece chi non interviene, chi
decide di nascondersi dietro il silenzio e dietro magari una
piccola somma finale non è tanto coraggioso, per non utilizzare
altri termini.
Ma tant'è, siamo qui. E allora parliamo del bilancio, ma
parliamo anche della situazione politica che evidentemente ha
portato a essere qui oggi, invece che discutere del bilancio e
votarlo, o del DEFR, per esempio, anche ad ottobre quando ci fu la
prima presentazione. L'han detto in tanti, il bilancio è stato
portato in aula per ben tre volte ed è stata una simpatica manfrina
- sono titolato, credo, a dirlo - perché una volta lo si porta, una
volta non ci sono i numeri, una volta lo si modifica, una volta lo
si cambia. Ma la cosa divertente è che per tutte e tre le volte,
quando siamo andati in Commissione e quando si parlava prima di
entrare in aula, venivamo rassicurati del fatto che quello era il
bilancio migliore per la Valle d'Aosta e puntualmente il bilancio
migliore per la Valle d'Aosta è stato appesantito da decine di
emendamenti dello stesso Governo che lo aveva scritto, confermando
quindi che questo bilancio non era il miglior bilancio per la Valle
d'Aosta, così come non lo è nemmeno in questo momento. È un
bilancio che voi avete fatto in fretta e furia, per cercare di fare
un pochino di consenso elettorale! Questo ve l'hanno detto tutti e
abbiamo cercato di indicare in maniera molto chiara anche nel
nostro emendamento, dove avete fatto la vostra campagna
elettorale.
Vengo ad alcune dichiarazioni che sono state fatte. La campagna
elettorale voi la intendete così: questa è la vostra campagna
elettorale, quella di portare il piccolo emendamentino, il piccolo
finanziamentino, o il grosso finanziamentino a quella categoria, a
quella associazione, a quel gruppo di persone, per garantire il
loro consenso, venendo qua in aula, dicendo: "vedete, io vi ho
portato questo pezzo, quindi sono bravo, votatemi". Questa è la
vostra campagna elettorale. Poi c'è chi invece dall'altra parte
dice le stesse cose, le stesse identiche cose, in campagna
elettorale e in questa aula. E quando veniamo in questa aula ci
guardate e ci dite: "eh, ma non siamo più in campagna elettorale!".
Quindi vuol dire che voi avete una campagna elettorale dove le
sparate, poi venite qui in aula e vi rendete conto che quelle cose
che avete sparato non le potete fare e quindi cambiate idea,
cambiate opinione e accusate gli altri di essere in campagna
elettorale. No, l'ha detto già anche la collega Spelgatti: quello
che abbiamo detto abbiamo cercato di farlo e di mantenerlo e
abbiamo continuato a dirlo una volta entrati qui dentro, non ci
siamo fermati alle porte delle elezioni.
Venendo alla situazione politica io, come dire, inorridisco a
fronte dei continui tentativi di pezzi di questo Consiglio di
continuare a dire che le elezioni non sono una risposta ai
cittadini valdostani. Inorridisco a fronte delle parole pronunciate
da alcuni consiglieri che, vedendo un Consiglio che si è visto
funestare per tre volte da arresti, sospensioni, dimissioni di
quasi un quinto di questo Consiglio, ci dice: "no, però possiamo
andare avanti!". Perché l'importante è, come diceva la collega
Minelli: "ah! lo spirito che è venuto fuori dal dopoguerra è quello
di dire: 'mettiamoci tutti qua e facciamo un po' di
consociativismo'. Perché non è importante quello che si scrive nel
programma, l'importante è che poi una volta qua troviamo un
accordo! Mi spiace, noi non siamo così.
Ma la cosa più divertente è stata... Qui mi arrogo il diritto di
aver inaugurato il termine "melliflua", rivolto alla collega
Morelli. La collega Morelli, neocapogruppo di questo straordinario
gruppo che unisce invece di dividere - sarò felice di vedere se i
cittadini valdostani avranno questa stessa idea alle urne e saranno
felici di premiarvi con il loro consenso - ci dice che la
responsabilità di questo fallimento o la responsabilità della
mancata approvazione del bilancio è di tutti. No, collega Morelli,
non è di tutti! La responsabilità è vostra: è solo ed
esclusivamente vostra! La responsabilità della distruzione di
questa regione e del tessuto sociale ed economico di questa regione
è esclusivamente vostra, di chi ha voluto da dicembre del 2018
pensare di fare un ribaltone contro il volere dei valdostani e
continuare a venire qua e raccontarci che quello era fatto nel loro
interesse. Questa è una sola esclusiva vostra responsabilità. E ve
lo dimostro.
Programma di governo: il vostro, eh. Mi sono evidenziato qualche
piccolo capitoletto, perché non sapevo cosa fare, ma me lo sono
evidenziato nel tempo, man mano che le cose si realizzavano o non
si realizzavano. Affrontare le emergenze, lavorare per garantire la
rappresentanza della Valle d'Aosta al Parlamento europeo: mi pare
che lo abbiate fatto. Destinare allo sviluppo economico le risorse
derivanti dalla valorizzazione del proprio patrimonio CVA:
ovviamente poi siete stati bloccati, perché lo volevate fare, vi
stavate leccando le labbra, e però gli accordi, il consociativismo,
la volontà di sopravvivere vi hanno obbligato a non farlo. Creare
l'ente unico di promozione: bloccato, ma bloccato prima che
arrivassimo alla situazione conflittuale del bilancio, bloccato ben
prima. Garantire la semplificazione dei servizi ai cittadini e alle
imprese tramite la profonda riforma dell'amministrazione regionale:
ho visto straordinarie riforme di questa amministrazione regionale
che ha avuto una miglioria incredibile. E ancora, settore
sanitario, potenziare la territorializzazione dei servizi: non so
se avete letto, ma ci sono zone in cui non si può nemmeno donare il
sangue in Valle d'Aosta, perché sono nati dei problemi. Progettare
il futuro, secondo capitolo, semplificazione del sistema dei
pagamenti a favore dei nostri agricoltori: io mi auguro che i
nostri agricoltori leggano il vostro programma e poi si guardino
anche i conti e possano giudicare. Poi sul progettare il futuro,
c'è una cosa bellissima: aumentare il senso di sicurezza delle
persone e della loro comunità, attraverso la legalità, il presidio
e il controllo del territorio; questo mi pare che sia un punto
importante che avete raggiunto, sicuramente. Rilancio del
patrimonio culturale: io ho sentito il collega Distort che mille e
una volta ci ha portato... ma uno su tutti è la ristrutturazione
del Castello di Sarre e siamo ancora qui ad aspettarla.
Riorganizzare il
welfare
adottando un unico percorso di
sostegno a favore delle persone e delle famiglie in condizione di
disagio socioeconomico, attenzione ai disabili e ai nostri anziani:
siamo ancora con una pletora di erogazioni fatte a capocchia, a
capocchia! E soprattutto di certo non ai nostri cittadini, perché
lo sappiamo bene e lo sapete bene tutti voi chi viene prima
nell'erogazione delle politiche sociali. Non vado avanti, per
carità di patria, perché avrei anche il cronoprogramma dettato da
"stampella civica": avrei anche questo, ma lo risparmio per carità
di patria, perché voglio fare ancora qualche altro commento.
Mi è piaciuta particolarmente la presa di posizione sempre della
collega Morelli che ci dice: "decidiamo noi quando dimetterci, lo
decidiamo noi". Ma perché? Ma semplicemente perché avete ancora
qualche giochino da fare, qualche piccola cambialetta da giocarvi e
soprattutto bisogna massimizzare il tempo in cui siete qui, bisogna
prorogarlo il più possibile, perché poi quando si va a elezioni si
rischia, si rischia! Quindi dovete massimizzare il tempo in cui
state qua, prendendovi magari qualche stipendio in più, sempre
nell'esclusivo interesse dei cittadini, e magari cercare di
giocarsi qualche carta all'ultimo per garantire qualche
marchettina, come è già stato presentato.
La collega Minelli ci ha detto che avete osato, Rete Civica ha
osato. Mi ricordo un altro che diceva "bisogna osare", che partì
come direttore dell'organo del Partito Socialista e finì a fare
tutto un altro percorso, e mi ha ricordato lo stesso percorso di
chi diceva di rappresentare la parte della legalità, del contrasto
a tutte le mafie, e poi su certe posizioni è diventata più silente
di Albus Silente, che penso chi conosce Harry Potter un pochino
conosca.
Venendo anche un pochino ai contenuti di quello che presentate,
io mi sono concentrato molto sull'ambito delle politiche sociali e
devo correggere, ma solo in parte, la collega Russo, che ci ha
detto che non si parla di politiche sociali all'interno del DEFR.
La devo correggere, ma di pochissimo, perché in realtà se ne parla
e l'argomento fondamentale sono i dati, il trattamento dei dati, la
riorganizzazione dei dati, la visualizzazione dei dati. Per
realizzare questi straordinari obiettivi - i dati, le persone non
contano, ma contano i dati - si organizzano tavoli e si prevedono
monitoraggi. Le politiche sociali sono diventate un mix tra un
mobilificio e un istituto di vigilanza, tanto è vero che, secondo
me, si potrebbe anche un pochino semplificare, dando all'attuale
assessore uno stipite della porta su cui appoggiarsi (neanche un
ufficio, uno stipite), così si appoggia sullo stipite della porta e
guarda i monitor e monitora i dati, tanto di lavorare il problema
non c'è.
Evidenziando un attimo le emergenze, visto che si parlava nel
vostro programma elettorale dei
nostri
agricoltori: i
nostri
agricoltori! Mi sono preso tre notizie uscite
recentemente a novembre, solo per fare una piccola scansione, un
piccolo punto, un piccolo riassunto della situazione dei
nostri
agricoltori, di quelli che voi difendete e che dite
che voi volete tutelare con questo straordinario bilancio.
Cominciamo con il grido d'allarme lanciato dall'AREV che dice: "È
di questi giorni la pubblicazione di due lavori che documentano
come i costi di produzione del latte siano al di sopra del prezzo
di vendita. Si parla di costi di produzione di oltre 70 centesimi
al litro, contro i prezzi di vendita medi attorno ai 60 centesimi.
Questo fatto ben noto alla maggior parte degli allevatori è molto
grave e testimonia come un settore che produce un prodotto rinomato
e di eccellenza può comunque essere in grave difficoltà economica".
I
vostri
agricoltori!
Poi ce n'è un altro, titolone sulla
Vallée Notizie
:
"Siamo stufi degli attacchi dei lupi, vendiamo le pecore in
Piemonte". Io ho provato una grandissima tristezza quando ho letto
questo titolo, perché significa che c'è un'inerzia della politica e
l'incapacità di fornire delle soluzioni, ovviamente sempre per
giochini interni alla maggioranza, perché bisogna dire che bisogna
difendere gli agricoltori, ma non bisogna dirlo troppo forte, e
bisogna usare tutte delle formule di cautela nelle leggi, perché
altrimenti Rete Civica non ci vota la legge. E così intanto, mentre
noi discutiamo e troviamo la formula migliore che possa non
offendere tutti gli altri, gli allevatori vendono i capi in
Piemonte e spopolano le nostre valli.
Infine, fondi europei per l'agricoltura: nel 2021 la Valle
d'Aosta rischia un taglio da 1,8 milioni di euro. Certo, avete
provato a mettere dei correttivi, ma chi è che è andato a battere i
pugni con lo Stato per chiedere che questo rischio sia scongiurato?
Nessuno, nessuno, nessuno! Non se ne parla, ma perché meno se ne
parla e meglio è per voi, perché volete evitare che i problemi
vengano a galla.
E vengo a uno dei problemi che avrei voluto affrontare in aula
con un'iniziativa dedicata, relativo alle politiche sociali. È
stato detto anche dalla collega Russo che ringrazio: l'attenzione
verso le famiglie e verso i servizi sociali. È una segnalazione,
che ho provveduto a epurare di tutte le parti sensibili, che arriva
da un padre con un figlio di venti mesi e che è accaduta a luglio
2019 qua in Valle d'Aosta. "Durante la notte mia moglie si scagliò
su di me e tentò di strangolarmi. Dopo essere riuscito con
difficoltà a liberarmi, per paura che facesse male al bambino,
chiamo il 112, la Polizia interviene e veniamo convocati in
Questura per il giorno successivo. In tale sede mi viene
consigliato di rivolgermi al Centro donne contro la violenza,
servizio sociale competente sul territorio, e a mia moglie viene
detto di rivolgersi al servizio di mediazione familiare.
Successivamente mi reco al Centro donne contro la violenza, ma
vengo respinto dalla referente del servizio, poiché mi viene detto
che il Centro non si occupa della violenza sugli uomini. Durante
gli incontri con l'assistente sociale, la psicologa per l'infanzia,
quando richiamo il tentativo di strangolamento subito, - ascoltate
bene - mi viene chiesto quante volte si sono verificati episodi del
genere e alla mia risposta che gli eventi di aggressione verbale
sono numerosi e costanti, ma quell'episodio di violenza fisica è
stato il primo, mi sento ribattere: 'che cosa vuole che sia! Per
una volta!'. Nel corso di questi ultimi mesi ho documentato con
fotografie e video sia le condizioni in cui ritrovo abitualmente la
casa al rientro che gli atteggiamenti che mia moglie tiene col
bambino nell'ambito della gestione ordinaria delle necessità
infantili e ho sottoposto tali testimonianze all'attenzione
dell'assistente sociale e della psicologa; le dottoresse,
confrontatesi sulla questione, affermano che potrebbe trattarsi
semplicemente di una questione culturale e mi informano che
cercheranno un mediatore culturale per valutare congiuntamente i
problemi di mia moglie. In seguito a un'ennesima discussione mia
moglie minaccia di volermi accoltellare e io, temendo per la mia
incolumità e per quella di mio figlio, avviso l'assistente sociale,
il nucleo della mediazione e la Questura. Qui mi invitano a farmi
seguire dalla mediazione familiare, dove mi rimproverano di aver
coinvolto le Forze dell'ordine, e dai servizi sociali che mi dicono
che invece devo denunciare e mi esortano ad avvalermi di un
avvocato e con inappropriata ironia si commenta la mia scelta della
comunione dei beni attribuendomi 'dell'ingenuo'. Una volta ricevo
un messaggio di mia moglie che mi informa che il nostro cane
sarebbe caduto dal balcone del primo piano, cosa decisamente
impossibile vista l'indole del cane. Riporto i fatti all'assistente
sociale e mi viene chiesto un incontro per parlarne, durante il
quale viene ipotizzato che mio figlio di venti mesi, che pesa
quanto il cane, lo avrebbe preso in braccio e sollevato oltre la
ringhiera di un metro, e messi di fronte a questo interrogativo
rispondono che sono cose che succedono. Di fronte a questa
situazione inconcludente manifesto la mia volontà di non voler più
proseguire gli incontri presso quel servizio e le dottoresse
riferiscono che se non voglio più collaborare, effettueranno una
segnalazione al Tribunale dei minori, senza spiegare quali siano le
conseguenze di tale segnalazione. Inoltre, poiché sono trascorse
diverse settimane, chiedo se hanno reperito il mediatore culturale
giapponese; mi rispondono che in tutta la Valle d'Aosta e il
Piemonte non esiste una tale figura e ironizzano che potrebbe
essere un'occasione di lavoro per mia moglie". Questo è lo stato
dei servizi sociali della nostra regione!
Chiudo, ma ce ne sarebbero tante altre, non è la sola e
ringrazio un organo di informazione locale che ha evidenziato
tantissimi casi come questi, tantissimi casi che richiedono
necessariamente un approfondimento, perché questa è una
segnalazione di parte, ma io vedo difficile che una persona possa
inventarsi tutto questo.
Faccio una piccola incursione nella parte sanitaria. È arrivato
in questi giorni agli onori delle cronache un caso che mi ha
personalmente molto toccato, di cui ho già parlato in questa aula e
che ha avuto un epilogo davvero tragico. Una persona, la stessa che
è stata morsicata dal ragno violino in ospedale, cosa che avevo
denunciato all'interno di quest'aula, dopo quel morso ha subito
altre tre infezioni, tutte e tre prese in ospedale, ed è
recentemente deceduta proprio a seguito di quelle infezioni. Quella
persona era un mio amico! E io mi auguro davvero che nessuna
famiglia debba mai più subire quello che ha subito la sua!
Presidente -
Ha chiesto la parola la presidente Rini.
Rini (PNV-AC-FV) -
Intervengo in discussione generale per
portare anche la nostra posizione, anche se in realtà abbiamo già
espresso le nostre priorità in questo momento. Oggi, qualcuno che
mi ha preceduto lo ha ricordato, finalmente entriamo nel merito
dell'atto più importante per la nostra Regione che è il documento
finanziario, che è il bilancio.
Io uso sempre una frase che ripeto spesso e volentieri, che
innanzitutto ripeto sempre a me, ma la ripeto anche ai miei
interlocutori: "il tempo è sempre galantuomo". Chi diceva che non
c'era bisogno di un rinvio in Commissione in realtà è stato
sconfessato dai fatti, perché devo ringraziare tutti i colleghi -
tutti, sia della Giunta che i colleghi in Commissione - e devo dire
che questo tempo ritengo che sia stato ben utilizzato, perché oggi
abbiamo l'occasione in quest'aula di analizzare un testo che ha
degli elementi di novità, ha degli elementi in più, ha degli
elementi diversi, ha una struttura che rimane quella che io
approvavo allora, che sicuramente rimane ancora su tanti aspetti
una struttura valida, ma che ha dato l'opportunità in queste
settimane di lavorare seriamente all'interno dell'organo preposto,
che è quello della Commissione, e di poter apportare appunto degli
elementi in più di discussione. Quindi questo credo che sia il
primo fatto importante.
Oggi c'è un altro elemento diverso che è stato introdotto
all'inizio, con un primo intervento come al solito piccante del
collega Cognetta, che ha introdotto un tema ulteriore, che è quello
appunto del prosieguo della legislatura, di eventuali dimissioni e
tornerò dopo, perché prima vorrei parlare invece delle priorità, di
quelle che vi ho detto che per noi sono priorità. Bene tanti punti
che sono all'interno di questo documento e non torno sulla
questione, per esempio, della sanità, c'è stato già modo di
esprimersi. Ma abbiamo voluto portare il nostro contributo,
portando all'attenzione della Commissione consiliare due
emendamenti, che ovviamente riguardano quei settori che ci stanno
particolarmente a cuore, che sono ovviamente tutta la galassia del
mondo delle partite IVA, un mondo che sta soffrendo, che soffre in
silenzio, perché è impegnato quotidianamente a dovere - concedetemi
il termine - mandare avanti la baracca. Non penso solo ai
commercianti - poi ci torno - ma come dicevo prima al settore
imprenditoriale, a chi ci mette la faccia, a chi tutti i giorni si
trova ormai in un mondo del lavoro che può essere a tutti gli
effetti considerato una trincea. Viviamo in un paese che ha una
tassazione che è al di fuori di ogni logica, al di fuori di ogni
logica umana, e chi all'interno anche di quest'aula rappresenta
quelle categorie, deve sentirsi forte il peso di dare delle
risposte a tutti questi professionisti che a grande fatica, siano
essi grandi o piccoli - è questa la differenza degli ultimi anni! -
tutto il mondo delle partite IVA soffre.
Quindi, abbiamo cercato con un piccolo provvedimento che
riguarda solamente una categoria, che è quella dei commercianti, ma
- lo annuncio già ufficialmente in questa aula - quel
provvedimento, quell'emendamento che ho sottoposto alla vostra
attenzione, sottoscritto insieme al collega Barocco e condiviso
anche con altri colleghi - ringrazio le forze che all'interno della
Commissione hanno voluto sostenere questa previsione che con loro
ho condiviso - è un primo passaggio, è una prima piccola risposta.
E guai a chi si permette di dire che tornano i contributi a fondo
perso, perché invito quelle persone a farsi un giro, senza
scomodare i piccoli paesi di montagna, perché lì la situazione è
ancora ancora più grave! Fatevi una passeggiata in centro ad Aosta:
ogni giorno si abbassa una saracinesca, chiude una realtà con tutta
la situazione occupazionale che si porta dietro. Quei piccoli
contributi, perché si parla di cinque o al massimo di diecimila
euro, non sono contributi a fondo perso come li immaginiamo e come
è nell'immaginario collettivo del valdostano nel passato; sono
delle piccole misure che servono a far fronte a questo lasso di
tempo limitato, perché da ieri dobbiamo essere al lavoro per
portare un disegno di legge organico che guardi non solo, come
dicevo prima, alla categoria dei piccoli commercianti, ma che
guardi a tutto quel mondo delle partite IVA.
Stiamo approfondendo tutta la questione anche dei fondi europei,
dei bandi. Io sono certa che anche lì credo che ci sia la massima
disponibilità a provare a sondare tutto questo percorso, ma
richiede del tempo e tempo queste categorie non ne hanno più, e non
lo dico io ma lo dicono i numeri! Ogni settimana chiude una piccola
attività commerciale, perché davvero far fronte alle spese fisse
oggi è diventato un qualcosa di insostenibile.
L'altro emendamento che abbiamo presentato vuole andare incontro
al mondo delle categorie di volontariato, delle associazioni di
volontariato senza scopo di lucro, in particolar modo delle pro
loco sul nostro territorio. Negli anni le pro loco hanno svolto una
funzione sociale, culturale, di aggregazione e parlo con cognizione
di causa: ho avuto l'onore, ma anche l'onere di gestire
l'Assessorato all'istruzione e alla cultura negli anni in cui il
bilancio non era quello di oggi, non aveva le cifre su cui può
contare oggi, quindi un settore cultura che era in forte
difficoltà. Eppure, grazie proprio alle associazioni come le pro
loco, sul territorio si è sempre riusciti a garantire il prosieguo
di alcune di quelle manifestazioni che sono il fondamento di una
popolazione, di una cultura, di un popolo di montagna che porta
avanti, anche grazie a questi eventi, la sua identità.
Cosa è successo in questo campo? Molti di voi sicuramente lo
sanno meglio di me. La normativa Gabrielli ha introdotto delle
previsioni talmente stringenti e ha equiparato, perché ovviamente è
stata fatta a livello romano, il capodanno in piazza a Roma alla
sagra (con tutto il rispetto), alla sagra della fiocca: bellissima
sagra, ma non me la potete paragonare a livello di sicurezza a un
evento di dimensioni di altre portate. Ma anche solo eventi più
importanti, come per esempio la Fiera di Sant'Orso, che capisco che
possa avere una serie di misure di sicurezza, alle piccole feste e
sagre di paese, che ripeto, non sono sagre fine a sé stesse, non è
"magnare e bere", ma è portare avanti la cultura di un popolo,
l'identità di un paese!
Sono messi in ginocchio e anche qui ancora una volta purtroppo
di parole in questo periodo se ne sentono tante; io preferisco i
fatti. Basta guardare quante associazioni, quante pro loco sul
territorio stanno rinunciando a portare avanti queste attività,
perché sono messi in ginocchio anche loro: a livello economico
perché sostenere i costi per la messa in sicurezza, per i piani di
sicurezza, per le previsioni sanitarie, dall'ambulanza a tutta la
parte medica, alle manifestazioni, non sono in grado di
fronteggiarlo; anche a livello di organizzazione del lavoro che ci
sta dietro a questo. Ricordiamo che là è un mondo fatto di
volontari, di chi si mette a disposizione della propria comunità
gratuitamente, e nel tempo in cui viviamo questo è un valore
pazzesco - pazzesco! - che non possiamo sperperare.
Sono due emendamenti quelli che abbiamo presentato che vogliono
mettere una piccola toppa al momento, ma bisogna fare un grande
lavoro dietro. Per le partite IVA ci deve essere una legge quadro
regionale e ci lavoreremo, ci stiamo già lavorando. Per quanto
riguarda le associazioni di volontariato a scopo non di lucro, e in
particolare come dicevo le pro loco, dobbiamo agire e stiamo
portando avanti un'azione a livello nazionale, e chiedo davvero
aiuto a chi ha altre rappresentanze all'interno del Parlamento
nazionale: agiamo insieme, facciamo un fronte comune per far capire
che le situazioni sono diverse, questa normativa va cambiata, va
mutata, perché applicarla
tout court
su un territorio come
il nostro ha avuto degli effetti davvero devastanti nel
concreto.
Ho depositato questa mattina un ordine del giorno, che ho
presentato non come rappresentante di un movimento politico, ma
come Presidente del Consiglio: un ordine del giorno che chiede la
parifica di bilancio con la Corte dei Conti. Siamo l'unica regione
in Italia che non ha ancora proceduto in questo senso. È bello
essere unici, io sogno una Valle d'Aosta unica, ma per altre cose,
non per queste, non perché non riusciamo a stare al passo con i
tempi, perché non diamo davvero quel passo verso la trasparenza
massima che ci deve essere in questo periodo più che mai. Quindi
nell'impegnativo chiediamo proprio di fornire con sollecitudine le
opportune indicazioni alla Commissione paritetica, perché per
arrivare a questo passaggio c'è bisogno di una norma di attuazione,
lo sappiamo bene, però va fatto. E presentare, non appena sarà
pubblicato in Gazzetta ufficiale, il decreto legislativo in materia
anche dell'istituzione del Collegio dei revisori dei conti. Perché
è vero, abbiamo approvato l'istituzione del Collegio dei revisori
dei conti, che però agisce confrontandosi con la sezione di
controllo della Corte dei Conti. La parifica, che è questa che
chiediamo con l'ordine del giorno, è un'altra cosa e, ripeto, è
stata approvata in tutte le regioni d'Italia, manchiamo solo noi.
Cerchiamo davvero anche in questo che la Valle d'Aosta si
differenzi per efficienza, per capacità, per modello, esportiamo le
cose positive, non facciamoci riconoscere nel resto d'Italia,
perché non sappiamo metterci al passo con quelle previsioni che
riescano in qualche modo anche a riavvicinare i cittadini alle
istituzioni. Ed è solo con la serietà, con l'impegno, con la
trasparenza che possiamo fare questo passo, perché altrimenti il
divario sarà sempre più grande. Anche con gli organismi, anche con
la Corte dei Conti: deve essere vista come uno strumento di aiuto,
di supporto a chi governa e a chi decide, perché avere un bilancio
che ottiene una parifica, un timbro, un giudizio a priori, io credo
che sia un gran passo in avanti, e quindi sottoporrò all'aula anche
questo.
Sicuramente non si potrà tacere sulla questione CVA, perché io
ricordo, e lo dico senza se e senza ma, che non decidere, che non
scegliere vuol dire scegliere! Vuol dire scegliere e bisogna
assumersene le responsabilità. Io non voglio prendermi la
responsabilità di non scegliere su un tema così importante per
l'economia della nostra regione.
Queste sono le nostre priorità. Io non vincolo, noi non
vincoliamo. Il nostro voto ha la disponibilità di andare o meno
alle elezioni. Dopo tornerò su questo. Noi vincoliamo il nostro
appoggio a questo bilancio al fatto di saper accogliere anche
quelle che sono le nostre priorità, le nostre suggestioni, le
nostre richieste di integrazione, perché questa è la sintesi,
questo è il dialogo politico, questo è il documento di bilancio,
che come ha bene ricordato ieri il presidente Testolin, è qualcosa
di diverso dal mettere in piedi altre maggioranze o da fare delle
aperture, dei dialoghi, delle nuove convergenze politiche; sono due
momenti ben distinti e io come tali li ho vissuti e come tali
voglio esplicitarli in quest'Aula.
Veniamo ora, e chiudo, al tema che non avrei voluto affrontare
in questa discussione, perché credo che oggi la giornata dovesse
essere dedicata veramente all'approvazione del bilancio, per dare
quelle risposte alla comunità, a tutto il tessuto imprenditoriale,
ai comuni che aspettano questo documento. Però vengo anch'io sul
tema
à la une
che è stato sollevato, che è quello delle
dimissioni. Noi con estrema coerenza non abbiamo nessuna e non ho
nessuna difficoltà a firmare quel documento, perché è quello che
abbiamo detto ormai da settimane, ma chiedo qualcosa in più, perché
noi ci poniamo come forza seria, seria e concreta, seria! Agli atti
folkloristici, che sono belli ma che non producono effetti, io
preferisco gli atti che producono effetti. E io vi lancio qua
questa proposta: oggi concentriamoci sul bilancio, cerchiamo di
approvare un testo che davvero sia comprensivo di diverse
sollecitazioni, proprio per la situazione che si è venuta a creare,
e poi un minuto dopo che abbiamo concluso il bilancio, vi aspetto
nell'ufficio del Segretario generale del Consiglio regionale per
firmare le dimissioni. Quello è un atto che produce effetti, quello
è l'atto che davvero ha l'effetto immediato di aprire la fase che
ci porterà alle nuove elezioni. Perché io credo che non si possa
continuare a fare delle
boutade
: i nostri concittadini e le
nostre concittadine ci guardano, hanno bisogno di risposte, hanno
bisogno di stabilità e hanno bisogno di serietà. Quindi su questi
temi noi ci siamo, se si è arrivati a un punto dove non ci sono le
condizioni per trovare degli accordi politici seri e rispettosi
delle idee di tutti, l'appuntamento è, come dicevo prima, un
secondo dopo l'approvazione del bilancio nell'ufficio del
Segretario generale del Consiglio.
Presidente -
Faccio presente colleghi che siamo in
discussione generale. Non vedo prenotazioni e quindi vi suggerisco
di prendere in considerazione l'iniziativa, il suggerimento del
collega Restano, che invitava gli esponenti di maggioranza a
chiedere la parola. Pur non essendo nell'ambito della letteratura
del Regolamento interno del Consiglio, mi sembra che sia
un'occasione estremamente logica. Ha chiesto la parola la collega
Favre.
Favre (AV) -
Avrei gradito parlare dopo altri ben più
esperti, ma ho visto che c'è titubanza nel prendere la parola da
parte dei colleghi oggi. Ho sentito considerazioni diverse da parte
dei colleghi già intervenuti, tutte legittime perché rispettose e
in linea con le posizioni che ognuno di noi, singolarmente
all'interno del gruppo consiliare a cui aderisce, giustamente
sostiene. I toni che abbiamo sentito sono duri, il clima è quello
di un anticipo di campagna elettorale: non me ne voglia qualche
collega se lo dico. Come già dichiarato dal gruppo Alliance
Valdôtaine, è opportuno rimettere la decisione ai valdostani e
ritornare a votare.
Mi sono chiesta più volte in questo mese cosa pensi la nostra
comunità del punto a cui siamo arrivati oggi e dei modi con cui ci
siamo arrivati, convinta che ognuno di noi possa riportare solo una
piccola parte del sentire comune, convinta che un po' di
autocritica non faccia mai male. E per questo posso dire a titolo
personale che io oggi arrivo qui imbarazzata.
La mia riflessione è piccola, senza pretesa alcuna, è che siamo
del tutto autoreferenziali, noi piccoli politicanti intendo. In
quanto tali ci perdiamo in considerazioni che, seppure legittime,
interessano solo a noi. Credo piuttosto che la nostra comunità si
aspetti ben altro in questo momento da ognuno di noi e nel rispetto
reciproco dei singoli percorsi. Credo anche che una parte della
comunità valdostana sia sempre più lontana dalla politica e dalla
vita politica, anche per colpa nostra.
Ci tengo a precisare che le mie non sono accuse rivolte a
nessuno, quanto piuttosto una riflessione personale in un clima di
grande confusione collettiva, di
bagarre
anche comunicativa
e mediatica. Non ho intenzione di utilizzare parole quali
"responsabilità" o "coerenza", delle quali forse abbiamo tutti già
abusato. Rimarco piuttosto la necessità di agire con una certa
serietà e nel pieno rispetto delle proprie priorità, ma soprattutto
delle priorità dei valdostani.
Per me, in questo momento priorità è trovare un modo decoroso
per approvare il bilancio. Sono convinta che questo compito spetti
prioritariamente a chi questo bilancio lo ha scritto, ma anche a
chi in parte ha cercato di migliorarlo. Non intendo entrare nel
merito delle singole missioni, dei capitoli, degli specifici
settori che verranno affrontati più avanti nel dettaglio. Questo
bilancio non è certamente perfetto, non l'abbiamo mai detto, è però
lo strumento di programmazione necessario per far girare gli
ingranaggi della macchina amministrativa, per garantire continuità
nei servizi, per evitare ulteriori paralisi amministrative e disagi
agli enti locali, per fornire risposte, anche se magari non paiono
a tutti convincenti, alle richieste dei cittadini tutti.
Questo bilancio non è il figlio di nessuno, è innanzitutto il
lavoro di una maggioranza che al tempo della sua prima stesura
aveva i numeri per la sua redazione e in quanto tale ha alla sua
base una visione politica di un certo colore; nessuno lo ha mai
negato. Ma ora è anche frutto di condivisione con chi ha voluto
trovare un modo per migliorarlo, portando avanti richieste di
categorie e di settori che hanno chiesto maggiore attenzione,
diventando per certi aspetti, come qualcuno ha appena ribadito, il
frutto di una mediazione, che sembra minima ad alcuni magari, ma
che è stata tutt'altro che banale. Da qui occorre partire per la
sua approvazione, che non può che arrivare con l'onestà di chi
ammette che i numeri faticano ad arrivare, gli stessi numeri che
tuttavia, mi pare, manchino anche nell'altra parte del campo.
Non mi stupisce la posizione di chi, contrapponendosi a chi ha
redatto questo bilancio, vuole proporre soluzioni alternative: è il
gioco delle parti, è la politica giusta questa. Non mi stupiscono
le accuse per una mancata energia verso certi settori di sviluppo o
per il mancato coraggio di invertire la rotta in ambiti quali la
tassazione, ad esempio, da parte di chi ora, tra i banchi
dell'opposizione, parla avendo già, anche seppur breve periodo,
governato; legittimo. Non mi stupisce nemmeno la ricerca delle
firme per lo scioglimento del Consiglio. Mi lasciano tuttavia
perplessa certi toni che ormai, come un mantra, tendono ad
affermare che questo documento abbia odore di 'ndrangheta e di
marchette. Accuse pesanti: le abbiamo sentite e continuiamo a
sentirle.
Ci tengo a precisare ai colleghi tutti che nessuno qui
sottovaluta lo
tsunami
che ha colpito questo Consiglio
Valle, né i contenuti di certe carte giudiziarie, quindi che si
faccia un leggero distinguo tra i vari atteggiamenti. Ho letto di
appelli alla tregua istituzionale: che si inizi da qui, allora.
Auspico che quest'aula oggi non si trasformi in una curva
ultras
o in una
caciarosa
assemblea di condominio,
per rispetto nei confronti della comunità, ma anche per rispetto
alla politica in cui noi crediamo, nella più alta accezione del
termine.
Il bilancio è uno strumento per rispondere alle esigenze della
comunità e programmare investimenti e spese. Ho sentito da qualcuno
dire che questo bilancio serve a recuperare consenso. Non mi piace
per nulla questa visione, esattamente come non mi sono piaciute le
posizioni di non chiarezza, i ricattini, i mezzucci che ho potuto
intravedere in parte in queste settimane. Qualcuno mi ha
rinfacciato per queste mie riflessioni di essere una nuova "Alice
nel paese delle meraviglie" e ne sono lusingata. Credo che non sia
di personaggi come Alice che occorra avere paura, né delle "regine
di cuori" che in fondo combattono la propria personale battaglia,
ma degli "stregatti" dovremmo avere paura, di coloro che appaiono
sornioni e sorridenti nei corridoi della politica per poi sparire,
di coloro che dall'esterno di questo palazzo ancora manovrano le
sorti della Valle d'Aosta, di coloro che credendosi quasi "unti dal
Signore" si sentono incaricati di decidere chi può o potrebbe
essere un bravo presidente. I grandi manovratori: sempre i soliti
che magari parlano per bocca di altri. Una cosa è certa: a questi
signori del bilancio poco importa, perché impegnati nella lenta
tessitura di nuove e variabili maggioranze che come imperterrite
Penelope disfano, per poi disfare e rifare.
Qui mi rivolgo a chi si ritiene libero, a chi ha fatto delle
battaglie ai "padrini" un cavallo di battaglia per personali
campagne politiche, a chi ha contribuito con aiuti tecnici a questo
documento di programmazione. Mi pare un buon motivo questo per
andare oltre, provando magari a fare un po' di banale ma corretta
amministrazione e garantendo le condizioni perché la Valle d'Aosta
possa avere al più presto un bilancio. Lo ha detto bene ieri
qualcuno: la battaglia per una nuova Valle D'Aosta è tutt'altro che
finita. Bene, occorre fare un passo per volta.
Dalle ore 12:09 assume la Presidenza il vicepresidente
Farcoz.
Farcoz (Président) -
La parole au collègue Lucianaz.
Lucianaz (LEGA VDA) -
Dramatique le silence du
gouvernement. Donc, on attendra quand même quelques mots au moins
rhétoriques de votre part. Étant donné que j'ai envie de dire deux
mots en patois, la langue des valdôtains, je traduirais à la fin,
madame la Secrétaire.
Intervention en patois omise.
J'ai seulement fait une petite intervention en disant que les
valdôtains demandent à tout le Conseil de démissionner : c'est la
première chose qu'ils demandent, bien sûr après avoir approuvé le
bilan. Donc collègues, il n'y a pas grands choses à faire. Vous
essayez de résister, mais tant pis pour vous. Les électeurs
prendront des décisions et iront juger vos comportements et surtout
vos promesses.
J'ai encore dit, dans la langue des valdôtains, qu'il y a la
nécessité de rester plus à côté des entreprises des valdôtains, de
réduire les impôts pour les valdôtains. Il y a une tentative de
notre part dans cette direction et je m'arrête seulement en disant
que, si c'est la dernière occasion d'utiliser la langue des
valdôtains, la critique au gouvernement valdôtain c'est qu'il n'a
pas fait assez pour les patois, pour la langue des valdôtains ; ça
je l'ai toujours reproché de quelque façon à l'assesseur compétant
et surtout à l'école valdôtaine, qui n'est pas à coté de notre
langue. Je m'arrête là, bon travail à tout le monde et approuvons
ce bilan, s'il vous plait.
Président -
J'invite à vous réserver, autrement on va
fermer la discussion générale. C'est la dernière fois que je le
répète. Je donne la parole à la collègue Pulz, en demandant aux
collègues de se réserver.
Pulz (ADU VDA) -
Dopo il nostro primo intervento in cui
abbiamo presentato la nostra analisi abbastanza dettagliata dei
vari passaggi del DEFR, il Documento di Economia e Finanza
Regionale, che racchiude gli orientamenti programmatici di fondo
per il triennio che aspetta questa regione, ci permettiamo ora
alcune riflessioni conclusive rispetto a quanto dovremo accingerci
a fare, ovvero votare questo DEFR con circa mezzo anno di ritardo e
tante evoluzioni o involuzioni verificatesi nel frattempo, votare
le leggi di bilancio, che nemmeno chi ha dato loro la vita ha poi
voluto riconoscerle come figlie sue, tanto da presentarci altri
quaranta emendamenti sinceramente difficili da gestire, e che ha
voluto portarsi persino avanti con i lavori facendo quasi già anche
le variazioni di bilancio, in una bella girandola che ha creato non
poca confusione generale presso chi cerca di lavorare seriamente.
La sensazione finale malgrado tanti proclami, la mia, la nostra, è
che alla fine la montagna abbia partorito il famoso topolino, e in
definitiva non si capisce proprio come si intenda rilanciare nel
suo complesso questa nostra Valle d'Aosta. Certo, fare uscire la
Regione dal pericoloso e alla lunga devastante esercizio
provvisorio e concludere questo periodo di agonia della politica,
che ha fatto seguito, non dimentichiamolo, ma mi pare che non ce lo
siamo dimenticato almeno in vari interventi, ai profondi
sconquassamenti originati dalle quattro dimissioni, molti mesi dopo
purtroppo il ricevimento degli avvisi di garanzia, a partire dalla
più alta carica della politica valdostana.
Adesso uscire da questo esercizio provvisorio è necessario, è
urgente, ma resta secondo noi precisa responsabilità di chi ci ha
portato in questa palude e che anzi, se posso permettermi, ha già
abusato fin troppo della pazienza della minoranza. La nostra
impressione, in sintesi, è che questo sia il bilancio non tanto
della 'ndrangheta, forse è esagerata come definizione, ma che sia
il bilancio dell'antica Roma. D'altronde Aosta è città romana e
tutto il nostro territorio ha conosciuto e imparato molto dalla
dominazione romana. È infatti il bilancio del
patronus
per i
suoi
clientes
. Nell'antica Roma erano così chiamate, come
sappiamo, le persone che pur godendo dello
status
libertatis,
nel senso che non sono confondibili con gli
schiavi, si trovano in rapporto di dipendenza appunto economica da
un patronus che assicura loro la sua protezione; trattasi in
qualche modo di un'antica forma di voto di scambio. Il fondamento
di tale istituto è la
fides
,
cioè l'affidamento che
una persona o un ente in condizioni di inferiorità, è bene
precisarlo, fa di sé medesimo a un cittadino ritenuto di pieno
diritto, e più spesso ancora a una
gens,
cioè una famiglia.
Ecco, noi in Valle D'Aosta, scusate la durezza ma lo credo
profondamente, siamo fermi lì, siamo fermi a oltre duemila anni fa.
E se tu non sei della mia gens, cioè se tu non sei con me, sei
contro di me, quindi io ti boccio tutte le tue proposte, e te le
boccio anche se non sono mai entrato davvero nel merito, perché non
sono interessato ad ascoltarti e a confrontare davvero le diverse
visioni politiche che mettiamo sul tavolo. Di fatto non le mettiamo
veramente, anche quando trattiamo di questioni di fondo come le
politiche ambientali o le politiche economiche della Regione Valle
d'Aosta.
Ci teniamo a sottolineare con forza che questa non è la logica
di ADU VDA,
in primis
perché crediamo profondamente nel
ruolo della minoranza. Ho già usato tante volte la famosa metafora
del maestro Socrate, che non è però tanto stata gradita: "la
minoranza è come il tafano che sprona alla corsa il cavallo". E ci
dispiace sinceramente che la stessa minoranza snobbi questo ruolo,
non vedendo di fatto l'ora di andare a sua volta a governare, come
diceva una canzone di qualche tempo fa, pur avendo i piedi di
argilla, quando di fatto rappresenta esattamente come noi una parte
minimale della società valdostana. Ma noi almeno ne siamo
coscienti, non lo rinneghiamo e non abbiamo strane velleità di
conquista del potere a tutti i costi.
Teniamo in ogni caso a precisare a quanti ci rimproverano che è
tanto facile stare in minoranza e non prendersi mai la
responsabilità di gestire davvero la cosa pubblica, che noi
comunque non siamo legati per partito preso all'opposizione, ma
perché davvero in questo momento, e ormai da due anni, non vediamo
le condizioni minime per mediare con altre forze politiche, se non
attorno a obiettivi di contorno e circoscritti, come è capitato
varie volte. Sappiamo bene che la nostra poltrona nell'incerto
futuro che ci attende è a rischio molto più di altre, ma a noi
interessa in definitiva molto di più che la Valle d'Aosta esca
finalmente dalla condizione di clientes, rispetto a questo
patronus
,
in primis perché la 'ndrangheta non può spostare i
voti e decidere i giochi: non può farlo!
Come ha detto nei giorni scorsi il grande Zagrebelsky: "nessuna
democrazia può esistere in una società malata". Ma i giochi non li
può decidere nemmeno la gerontocrazia locale, come ha già detto
qualcuno bene prima, perché questo Consiglio non può essere il
delegittimato burattino nelle mani di pochissimi che decidono nelle
stanze segrete il futuro di tutti noi. In ogni caso, se mi posso
permettere, è un futuro di stracci sfilacciati che qualcuno
vorrebbe ricucire insieme per mettere un bell'abito elegante su un
governo di scopo. Ma quel governo di scopo resterebbe vestito di
stracci, stracci così consumati e sporchi che il re sarebbe presto
di nuovo nudo.
Da parte nostra, lavorare seriamente e collaborare ha voluto
dire, come ho più volte sottolineato, condurre un'analisi accurata
del bilancio, tutt'altro che facile, con tutte le difficoltà del
caso, e fare poi proposte di emendamento e un ordine del giorno.
Questo è stato un lungo lavoro di squadra e ci è davvero
dispiaciuto che tutte, ma proprio tutte le nostre proposte in
Commissione, ci siano state bocciate e non con voto di astensione,
ma con voto contrario, giusto per infierire. Adesso le abbiamo
migliorate e ridepositate per l'ennesima volta, con caparbietà,
perché anche noi siamo testoni, anzi no, come diceva il collega
Aggravi, siamo testardi.
Noi non ci comporteremo così nei vostri confronti, noi daremo
infatti il nostro voto a favore dopo aver ascoltato il vostro
discorso, dopo aver ascoltato la vostra illustrazione e dopo essere
entrati nel merito delle questioni. Voteremo a favore laddove
riterremo che ci siano proposte, magari isolate, però proposte
valide di buon senso. Alcune lo sono, di sicuro non si può dire che
sia tutto fatto male. Quindi daremo un voto positivo a queste
iniziative, però chiaramente il nostro voto complessivo al bilancio
e al DEFR sarà un voto contrario, per tutti i motivi che speriamo
di avere illustrato nel precedente intervento con sufficiente
chiarezza e forza.
Président -
J'invite encore les collègues à se réserver,
autrement je dois nécessairement fermer la discussion générale. La
parole au collègue Vesan.
Vesan (M5S) -
Nell'attesa delle decisioni sugli
interventi volevamo chiedere come Movimento 5 Stelle una breve
sospensione dei lavori.
Presidente -
Sospensione concessa. Di fronte alla
necessità di questa sospensione chiedo se sia opportuno chiudere
qui la seduta del mattino. Se non vi sono pareri contrari do per
acquisita questa posizione, quindi il Consiglio riprenderà alle ore
15:00.
La seduta termina alle ore 12:32.
