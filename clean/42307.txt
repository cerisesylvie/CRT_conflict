Classificazione
FINANZA REGIONALE E LOCALE
Programmazione



Oggetto del Consiglio n. 1186 del 30 gennaio 2020 - Resoconto
OGGETTO N. 1186/XV - Predisposizione del Documento di
Economia e Finanza Regionale (DEFR) per il triennio
2020-2022.
Rini (Presidente)
- Alla presenza di 31 Consiglieri
possiamo riprendere i lavori. Punto n. 4 dell'ordine del giorno.
Siamo all'emendamento Minelli-Bertin, a pagina 100. La parola alla
collega Minelli per l'illustrazione.
Minelli (RC-AC) -
Il Vallone di Cime Banche è l'unica
vasta area integra nel versante a sud del massiccio del Monte Rosa,
già eletto oggi come meta imperdibile per gli escursionisti del
nord-ovest e molti stranieri, a cominciare da quelli che fanno il
trekking
di otto-nove giorni del
Tour du Mont-Rose
.
Il Vallone delle Cime Bianche è uno scrigno di natura, di storia,
di cultura e di archeologia da salvaguardare, studiare, far
conoscere, è un
atout
decisivo per l'offerta turistica
estiva e complementare allo sci per quella invernale: questo è
quanto sostiene, ha sostenuto e continuerà a sostenere Rete Civica.
Non ci sono degli equivoci su questa posizione, ma siamo
consapevoli delle profonde diversità di vedute esistenti in questo
Consiglio, della mancanza di una maggioranza, di una situazione di
incertezza e abbiamo quindi proposto un emendamento di mediazione,
con questa volontà: permettere a ogni compagine politica di
sostenere la propria posizione di fronte ai Valdostani e all'intera
opinione pubblica, sul destino di un territorio che è un bene della
Comunità e non a caso è tutelato a più livelli, e poi di consentire
sul destino di questo territorio un confronto ampio, che finora è
mancato, fra tutti i soggetti portatori di interesse, sulla base
delle valutazioni di realizzabilità, che dovranno derivare da
quegli studi già effettuati e in itinere. Nella formulazione
dell'attuale scheda si fa riferimento a studi effettuati
quest'anno, nel primo semestre, studi che non sono stati portati a
conoscenza né della Commissione, né dei Consiglieri. Saremmo
chiamati, in questo modo, a votare a scatola chiusa e questo non mi
pare un modo corretto di procedere.
Io peraltro inviterei i colleghi - perché credo ci sarà il tempo
da qui a quando qualcuno dovrà fare delle scelte in questo senso -
a prendere conoscenza di quegli studi, di quei documenti che invece
già ci sono e offrono materia di riflessione. Fra i più recenti
cito il piano strategico di
marketing
e comunicazione,
approvato a settembre 2019, dove a pagina 10 - sto facendo
semplicemente delle annotazioni di dati che sono stati rilevati -
si riportano i principali motivi della vacanza estiva in Valle
d'Aosta, che sono: bellezze naturali 64 percento;
wellness
e
passeggiate 25 percento; sport 14 percento; cultura 6 percento.
Abbiamo cioè una domanda turistica che per più del 90 percento
richiede proprio ciò che può offrire il Vallone delle Cime Bianche.
La proposta sarebbe invece di snaturarlo, perché è così: non si può
avere tutto e il contrario di tutto: gli impianti a quel livello e
la salvaguardia dell'ambiente.
Un altro passaggio che noi non condividiamo è quello in cui si
giustifica l'obiettivo del collegamento funiviario come risposta
attiva ai cambiamenti climatici. La prima cosa da fare per ridurre
le emissioni di CO2 è contenere i consumi energetici, valutare la
sostenibilità di ogni investimento. Nel caso specifico vorrei
ribadire che nel Vallone di Cime Bianche, per la sua morfologia,
non si possono fare delle piste da sci, pertanto quell'impianto
sarebbe semplicemente un impianto di trasferimento.
Sono deboli, secondo noi, anche gli argomenti riguardanti la
certezza dell'apertura della stagione sciistica, perché è noto a
tutti che da qualche anno questa avviene con la produzione di neve
artificiale, nella prima finestra di freddo che si ha a novembre e
se un giorno non si potesse più sciare tra Ayas, Gressoney e
Alagna, è del tutto evidente che non potremmo racchiudere migliaia
di sciatori sul fazzoletto del Plateau Rosa.
Questo è quello che noi riteniamo, è la nostra posizione. Vorrei
utilizzare anche i minuti successivi della dichiarazione di voto.
Noi crediamo che si debba operare per mantenere, ammodernare,
migliorare, diversificare l'offerta sciistica esistente e c'è molto
da fare, anche nel comprensorio del Monterosa Ski. Ci si adoperi
per rafforzare quell'equilibrio proprio del comprensorio turistico
del Monte Rosa fra presenze invernali e presenze estive, perché
andremo in quella direzione, avremo stagioni estive più prolungate,
promuovendo, ad esempio, già ora l'offerta estate fra i
frequentatori stranieri dell'inverno. Questa è la nostra posizione,
peraltro nota da tempo e sulla quale non abbiamo cambiato idea.
Abbiamo però voluto fare questa proposta di mediazione, che è
trasparente e di buon senso e che speriamo sia accettata.
Ricordo che noi, nel periodo in cui abbiamo avuto questo
rapporto di collaborazione con il governo e la maggioranza, abbiamo
tentato - e crediamo di esserci riusciti - di migliorare alcuni
aspetti del DEFR, per il quale vorremmo poter dare il nostro voto.
Potete vedere le formulazioni dell'emendamento nella scheda che vi
è stata distribuita: ci sembra una formulazione che possa
permettere, in questa particolare fase di incertezza e di
criticità, a tutti di continuare a sostenere le proprie
posizioni.
Sottolineo anche che molto recentemente - l'ho ricordato in
Commissione - sulla Gazzetta Ufficiale del 28 dicembre 2019, sono
state pubblicate le nuove linee guida nazionali in seguito
all'apertura nel 2014 da parte della Commissione europea di una
procedura d'infrazione nei confronti dell'Italia, diretta ad
accertare se esista nel nostro Paese una prassi di sistematica
violazione dell'articolo 6 della direttiva habitat. Queste nuove
linee guida sono maggiormente stringenti, soprattutto per la
valutazione di incidenza dei progetti nelle aree di cui sopra, per
cui noi riteniamo che questo avvalori ancora di più la necessità di
fare, in questo periodo, in questa fase, degli approfondimenti
sulla compatibilità di qualsiasi progetto.
Certamente sarà poi compito di chi governerà in futuro prendere
delle ulteriori decisioni. Noi crediamo che dovranno essere delle
decisioni che non possono essere frutto soltanto della propria
visione, bisogna tenere conto delle visioni di tutti e per questo
abbiamo chiesto anche nel nostro emendamento di inserire tra i
soggetti coinvolti, oltre a quelli che giustamente già ci sono, le
associazioni di categoria e i portatori di interesse. Attraverso un
ampio confronto sicuramente si potranno fare delle scelte, che noi
auspichiamo diverse, ma che comunque devono essere prese sulla base
di altre valutazioni, che al momento attuale non sono state fatte e
non sono state prese in considerazione. Questo è il senso di questo
emendamento, ferma restando la nostra posizione, che continueremo a
difendere, qualsiasi decisione sarà presa, nel rispetto delle
posizioni di ognuno.
Presidente -
La parola alla collega Pulz.
Pulz (ADU VDA) -
Buon pomeriggio a tutte e tutti visto
che ne abbiamo un gran bisogno. Tradotto dal burocratese e dalla
langue de bois
utilizzata in questo emendamento di Rete
Civica, gli studi propedeutici di cui parlate sono, di fatto, lo
studio di fattibilità tecnico-economica, ovvero il primo livello di
progettazione dell'opera, cioè l'avvio della macchina economica e
amministrativa che porterà alla devastazione di Cime Bianche. A noi
pare veramente ridicolo il tentativo di salire sempre più in alto,
rincorrendo la neve che non c'è più a bassa e media quota, peraltro
in una zona, come ha già detto stamattina il collega Vesan, prima
del voto coerente, ad alto rischio valanghivo, per cui il magico
Vallone delle Cime Bianche verrebbe distrutto per ospitare al
massimo i piloni della funivia, che darebbero tanto lavoro a tanta
gente secondo qualcuno, io non ho capito come, ma pare che sia
così. Secondo noi, basta veramente con quest'idea diseducativa di
ridurre le nostre montagne, persino un luogo unico e tutelato dalla
normativa europea, a luna park delle città, per un nuovo paese dei
balocchi ad alta quota.
Il problema non è capire se quel collegamento sia fattibile,
perché è fattibile se la politica decide che lo è, ma il problema è
capire se sia opportuno e sostenibile per l'ambiente e per la
nostra economia: questa è una scelta politica di fondo di cui noi
tutti ora siamo responsabili. Questa grande opera, inutile e
dannosa unisce stranamente vecchie e nuove maggioranze, perché il
partito del cemento e degli affari, dello sviluppo illimitato a
qualsiasi prezzo resta sempre trasversale. Sovranismo leghista e
autonomismo unionista sono accomunati dall'arroganza di chi pensa
di poter disporre del posto in cui sta, magari casualmente, senza
limiti e condizioni.
Assessore Chatrian, lei scrive: "
solo chi vive la montagna
può governarla come un buon padre di famiglia
", ecco, a parte
che mi permetto di suggerirle di cambiare metafora, perché si
presta a molte brutte interpretazioni per chi ha competenze
storiche, soprattutto in prossimità del Giorno della memoria, ieri
- o l'altro ieri, non so più quando perché stando qui ho perso il
senso del tempo - lei ha anche detto che la montagna va amata, va
accompagnata e non solo il sabato pomeriggio. Ecco, appunto, io
direi che questi anni di cattivo governo del territorio, di
scandali e di sprechi ci confermano che forse è giunto il momento
di lasciare la parola alle madri, perché la terra è madre, ma
soprattutto mi permetto di dire che è ora di lasciare la parola ai
figli, perché saranno loro a ereditare quanto rimarrà dopo le
devastazioni della generazione attuale.
Il voto di ADU VDA con molto dispiacere, devo dire, è contrario
a questo emendamento per nulla trasparente.
Presidente -
Ci sono altri interventi? Se non ce ne sono
altri, possiamo mettere in votazione l'emendamento. Ha chiesto la
parola l'assessore Bertschy.
Bertschy (AV) -
Intanto ringrazio Rete Civica per aver
ragionato con serietà su questo argomento, senza avere la
convinzione di avere la ragione in tasca - come mi pare sia ormai
abitudine da parte di chi ormai da solo fa la politica all'interno
del Consiglio regionale -, senza neanche la presunzione di dire
sempre agli altri che cosa bisogna fare. Per fortuna, la politica
esprime degli obiettivi, ognuno ha i suoi - devo dire che oggi
Pulz, in una giornata di discussione con il gruppo Lega è riuscita
a rimettersi in relazione, quindi fate dei capolavori, sempre a
livello politico - e in questo senso noi abbiamo semplicemente la
volontà di dare delle risposte a territori che chiedono delle cose.
Tutte le volte che i cittadini dicono sì a qualcuno, sono cittadini
degni di essere ascoltati, quando questi cittadini chiedono ad
altre forze politiche, che sono qui presenti in Consiglio regionale
altre cose, sono cittadini che non vanno rispettati, i cittadini
vanno rispettati tutti. Quest'opera nasce come esigenza dal
territorio, dagli Enti locali, dagli operatori turistici, dagli
operatori, che, attraverso quegli impianti, hanno fatto delle loro
valutazioni e in passato hanno portato a fare dei ragionamenti di
tipo politico. Per fortuna, però, siamo anche in una fase nella
quale, dopo aver fatto una delibera e costituito un gruppo di
lavoro nella primavera scorsa, e definito che cosa andrà fatto per
garantire la trasparenza necessaria su una grande opera come
questa... ci manca solo che ci mettiamo a pensare di poter fare un
investimento, anzi, a far fare alle società un investimento come
questo senza creare le condizioni affinché tutti quelli che hanno
degli interessi, che sono portatori di interessi e che hanno la
possibilità di dire la loro abbiano il tempo di farlo, tempo e
possibilità. La fase che c'è davanti è la prima fase di una
discussione che avverrà sul territorio, che non può che avvenire su
elementi di studio. Manca solo che ci mettiamo a dire senza
approfondire tutte le questioni che gravitano intorno a questo
investimento: "sì" o "no". La prima è una fase in cui bisognerà
fare le valutazioni e gli approfondimenti su tutti gli studi, che,
probabilmente, ci metteranno in condizione di avere quegli elementi
che oggi giustamente anche la collega Minelli dice che non sono
alla completa conoscenza. La decisione finale della partenza del
progetto non potrà che avvenire alla conclusione di questi studi,
quindi più o meno nel 2021: lo studio di impatto dell'opera
sull'assetto del territorio, lo studio della linea, lo studio
propedeutico alla relazione di incidenza, ma soprattutto lo studio
preliminare su tutti gli aspetti del PRG e lo studio di
assoggettabilità alla VAS. Sono due anni di studi che ci metteranno
in condizione di avere elementi in più ed evidentemente tutte le
certezze che oggi nessuno ha e che andranno ancora analizzate e
verificate attraverso questi studi.
In questa fase non si potrà che avere un atteggiamento di
massima responsabilità. Troppe volte in passato forse le grandi
opere sono state calate sui territori senza discussione con i
territori stessi e con tutti i portatori di interesse. Non è
assolutamente l'atteggiamento che riguarda questa Giunta, ma mi
pare neanche di chi mi ha preceduto. Parlo a nome del Governo,
parlo a nome del collega Chatrian, che, tra l'altro, vive anche in
una delle due vallate, quindi, oltre ad avere una sensibilità per
l'Assessorato che governa in questo momento, ha anche una
sensibilità al territorio. Nessuno di noi vuole andare a
prevaricare e a fare delle cose senza le valutazioni che andranno
fatte.
Permettiamoci però anche di andare un po' oltre questi
argomenti. Intorno a noi ci sono grandi società, grandi regioni
che, attraverso lo sport dello sci e della montagna, regioni
europee e regioni italiane, stanno ancora investendo per cercare,
da un lato, di fare impianti e, dall'altro, dismettere quegli
impianti che oggi impattano sui territori, perché l'impatto degli
impianti è su tutto il territorio e viva l'autenticità di Cime
Bianche. Io provengo, per una parte della mia famiglia, da quelle
parti, sono zone che conosco, come conosco altre zone, ma la Valle
d'Aosta è tutta autentica, ci sono posti dimenticati in Valle
d'Aosta sui quali nessuno si sta sforzando di trovare delle
soluzioni e parlo delle piccole vallate e di quei piccoli paesi in
cui l'economia oggi non decolla.
Io spero che nell'autenticità tutti ci rivolgiamo ai nostri
territori e alla nostra popolazione con la stessa attenzione con la
quale oggi si affronta questo argomento. Da un lato è una sintesi,
ma è una sintesi che permette al progetto di avviarsi. È importante
quello che c'è scritto nella quinta colonna: "
i concessionari
coinvolti potranno avviare definitivamente, con l'approvazione del
DEFR, questi studi, che non fanno altro che dare a tutti gli
elementi che oggi mancano per compiere una scelta
".
Evidentemente è una scelta che noi riteniamo importante per quei
territori, altri invece no.
Noi vorremmo che l'approccio fosse questo e viva poi tutti
quelli che avranno da dire cose diverse da quelle che stiamo
dicendo e viva tutto quello che riusciremo a fare per mettere
tutti, la popolazione in primo luogo, in condizione di avere la
sicurezza che quello che si sta facendo è un percorso, oltre che
serio, giusto.
Io credo che in una Valle d'Aosta dove il 30 percento del
territorio è tutelato e dove ancora oggi ci sono le attenzioni che
ci devono essere, dobbiamo avere il coraggio di affrontare anche
progetti come questi, con la capacità di evitare di dire che chi ci
sta ragionando vuole fare degli scempi, vuole fare delle scelte
contro i Valdostani, contro la Valle d'Aosta, contro le nostre
montagne. Ragioniamoci con l'approccio giusto, ragioniamoci con
l'attenzione che ci deve essere rispetto ad argomenti come questi,
però evitiamo di fare azioni politiche che non permettano, nemmeno
a quelle popolazioni che lo chiedono, di avere la possibilità di
essere ascoltate e avere delle risposte.
Dopo l'approvazione del DEFR avremo la possibilità di cominciare
a ragionare. L'impegno che assumiamo fin d'ora, e che faremo
assumere alle società, è quello di avere trasparenza, di avere
attenzione per i territori, tutti i territori, tutti i cittadini,
evidentemente anche tutti quelli che non la pensano come noi e che
hanno altre idee al riguardo.
Termino senza pensare, ripeto, di avere la verità in tasca. Io
credo che la cosa più importante che possiamo fare oggi sia dare la
possibilità a tutti di seguire un cronoprogramma, delle azioni che
l'Amministrazione regionale ha la possibilità di far capire ai
cittadini. Se sapremo un po' tutti lavorare in questa direzione, io
credo che avremo la possibilità alla fine di fare quanto meno la
scelta giusta per i territori e per le persone.
Presidente -
La parola al collega Aggravi.
Aggravi (LEGA VDA) -
Sono contento che il lungo
ragionamento della collega Pulz, che è sempre più ossessionata da
questa parte del tavolo, sia finito bene, perché, votando contro
questo emendamento, conferma che è favorevole alla realizzazione
del collegamento tra i comprensori di Cervinia e del Monterosa.
Credo che questa sia veramente una bella notizia e sono contento
che forse il nostro emendamento sui collegamenti degli impianti a
fune l'abbia convinta. Vede che comunque è stato utile parlarne già
prima.
Credo che la nostra posizione sia più che chiara, alcune
precisazioni però penso siano utili. Ho sentito le parole
dell'Assessore e, esaminando nel complesso il contenuto
dell'emendamento e anche quello che è già successo in quest'aula,
perché è capitato che il sottoscritto e, se non erro, anche il
collega Gerandin avessero fatto degli interventi in cui chiedevano
lumi ai tavoli del Governo su dichiarazioni di suoi esponenti, uno
c'è, l'altro se n'è andato, sull'utilizzo di fondi che provenivano
dalla possibile quotazione di CVA per realizzare questi impianti...
vedo che oggi c'è un passo indietro. Non entro tanto nel merito
dell'emendamento, per carità, ognuno giustamente ha le sue
posizioni, da valutare soprattutto con i portatori di interessi,
che però è una definizione che un po' mi preoccupa, perché spero
non vengano coinvolti degli
ultras
che abbiano degli
obiettivi finalizzati soltanto a bloccare la realizzazione di
impianti che dall'altra parte della montagna hanno già fatto da
tempo. Spesso noi citiamo come campioni
green
la Svizzera,
l'Austria, un po' tutto l'arco alpino, poi, quando tocca a noi, in
realtà diciamo che non si deve fare perché roviniamo il
territorio.
Sul discorso della neve abbiamo già discorso lungamente anche
con il collega Vesan: io penso che se aspettiamo ancora un po' a
fare questi impianti, effettivamente probabilmente la neve non
arriverà più, oppure ne arriverà ancora di più.
Al di là di questo, però io penso che oggi i due dati che
dobbiamo rimarcare su questa discussione, sono il cambio di vedute
della collega Pulz, che sulla via di Damasco, come ricordava
qualcuno, forse ha capito che è ora di fare degli investimenti per
rilanciare il settore del turismo invernale e, dall'altra parte, un
passo indietro di questo Governo, che forse, a volte, la ragion
politica determina.
Presidente -
La parola al collega Manfrin.
Manfrin (LEGA VDA)
- Anch'io non posso non intervenire su
questo tema, innanzitutto per rilevare come l'estrema Sinistra,
come di consueto, porti all'interno di quest'aula le sue storiche
battaglie, che sono certo di assoluto interesse per tutti, come
quella contro il concetto di
pater familias
, perché è un
concetto estremamente aggressivo nei confronti delle donne e
introduce questo concetto di patriarcato che mi fa assolutamente
sorridere.
Al di là di questo, effettivamente devo rilevare una cosa. Come
ho avuto modo di ricordare in quest'aula più volte, spesso in
Consiglio comunale abbiamo parlato - portato peraltro dai colleghi
Cinque Stelle - di un concetto molto interessante: quello del
baratto amministrativo. Nella sua definizione il baratto
amministrativo prevede che ci siano dei cittadini, che, in cambio
della loro opera, in sostanza annullino un debito con la pubblica
amministrazione. In questo caso invece c'è un baratto
amministrativo molto più intenso, ma che abbiamo già visto più
volte all'interno di quest'aula, ovvero la maggioranza non ha i
numeri per approvare né il DEFR, né il bilancio, quindi come
trovare questi numeri per approvarlo? Barattando degli emendamenti.
Qui arriva il baratto amministrativo.
Nella seduta di Commissione abbiamo avuto un'interessante presa
di posizione da parte della collega Minelli, che peraltro non
poteva neanche votare, quindi non ha potuto proferire verbo e si è
arrivati alle bellicose parole: "il DEFR non so neanche se glielo
voto, vedremo in aula", un po' lanciate a caso, per poter far
approvare questo emendamento.  Questo emendamento ha questa
duplice funzione: da una parte, vorrebbe permettere ai colleghi -
mi rivolgo ai colleghi dell'UVP, che di questa realizzazione hanno
fatto la loro bandiera, come la promessa del famoso treno, del
collegamento con Parigi, che ancora stiamo attendendo - di far
utilizzare in campagna elettorale questo argomento dove si afferma:
"abbiamo detto sì alla realizzazione dell'impianto"; parimenti
questo emendamento dovrebbe servire nella campagna elettorale dei
simpatici colleghi di Rete Civica a dire: "abbiamo detto no alla
realizzazione dell'impianto". Mi dispiace, non avete una doppia
vittoria, avete una doppia sconfitta. Voi non potrete dire in
campagna elettorale che realizzerete questo impianto, perché c'è
scritto qui, l'obiettivo nella tabella era citato così:
"
realizzare il collegamento tra i comprensori di Cervinia e
Monterosa
". Come viene sostituito? Con "
valutare la
realizzabilità
". Mettetevi il cuore in pace, abitanti delle
zone in cui l'Assessore ci assicura voler vedere realizzato il
collegamento tra i comprensori di Cervinia e Monterosa, perché da
realizzazione si passa a non realizzazione. Questo è un argomento
che togliamo dalla campagna elettorale.
In maniera altrettanto forte sia chiaro a coloro che hanno
riposto tutte le loro fiducie nella salvifica Rete Civica, che è
già riuscita nelle straordinarie imprese del suo cronoprogramma,
che la realizzazione del collegamento non è sfumata, per cui
nessuno dei due contendenti ha ottenuto un bel niente. Avete
semplicemente dato un calcio alla palla per buttarla più avanti e
per non avere responsabilità. Mi dispiace, le responsabilità ve le
dovrete prendere entrambi.
Dalle ore 15:36 assume la Presidenza il vicepresidente
Farcoz.
Farcoz (Président) -
La parole à l'assesseur
Chatrian.
Chatrian (AV) -
Io vivo in una delle due vallate, pratico
lo sci da quarant'anni, ho 44 anni e mezzo e mi è sempre piaciuto
conoscere le potenzialità della nostra Valle, ma dell'arco alpino
italiano, francese, svizzero, austriaco, e non solo, cioè capire
anche in altri continenti come hanno sviluppato, bene o male,
valorizzato, bene o male, i grandi comprensori, i grandi numeri.
Vivo in un paesino molto piccolo, che deve contemperare comunque le
sue potenzialità, la sua identità e il suo sviluppo, che deve
comunque guardare a una pianificazione che sia sostenibile. È un
mondo che mi affascina, mi piace, sono curioso e ho comunque
cercato di capire non chi è più bravo di noi, ma chi ha messo in
campo azioni o misure magari non simili a noi.
Il secondo pilastro è che in questo momento ricopro un ruolo
comunque delicato, abbiamo fatto degli incontri da gennaio 2019 ad
aprile-maggio, dato che è stato un lavoro sinergico, di squadra,
con il collega Testolin, in quanto Assessore al bilancio, con il
collega Bertschy, il collega Viérin, il sottoscritto e in pratica
tutti gli attori che avrebbero dovuto creare queste condizioni; da
una parte quindi la forza del gruppo, la coralità e soprattutto le
diverse competenze. A monte di tutto è basilare il posizionamento
dei cittadini del territorio, della vallata di Valtournenche, di
tutta la Valtournenche, non solo del Breuil, della Val d'Ayas, non
solo di Ayas ma di tutta la valle laterale, e la stessa
considerazione per quanto riguarda la Valle di Gressoney, anche i
numeri più piccoli... sicuramente poi il collega Restano entrerà
nel merito su come potranno giocarsi la partita le Comunità che
sono comunque vicine, ma che non hanno questa grossa opportunità,
perché parlano a un altro target, ad altre famiglie, ad altri
ospiti, che potrebbero raggiungere la nostra Valle. Più volte ho
detto in quegli incontri che la mia posizione è la più difficile
per il ruolo che ricopro in questo momento e per il fatto che
comunque ci abito. La scelta deve essere non solo ponderata, ma
anche accompagnata con gli attori principali. Questa è la
premessa.
Per quanto riguarda la sostanza, io ringrazio Bertin e Minelli
perché, pur avendo avuto delle difficoltà a confezionare questo
emendamento - li capisco -, permettono però al sistema Valle
d'Aosta di iniziare realmente a dare mandato, il che vuol dire che
le due società, Cervino S.p.A. e Monterosa S.p.A., possono
conferire degli incarichi per iniziare l'iter amministrativo.
Probabilmente quella è la parte più bella, il collega Bertschy l'ha
declinata, perché ci sarà un'assoggettabilità e una valutazione
ambientale strategica, ci sarà una valutazione di incidenza, quindi
un parere preliminare, ci sarà comunque un approfondimento di
natura tecnica sul PTP, una definizione delle carte degli ambiti
inedificabili e degli ambiti per le parti non ancora studiate,
delle modifiche anche del piano regolatore e delle deroghe... e
delle deroghe legate comunque alle aree di pertinenza, perché è
stato detto che ci sono delle zone tutelate. Tutto questo si potrà
fare se oggi questa scheda sarà votata. Il messaggio che vorrei
veicolare, non tanto in Consiglio ma alle Comunità interessate - e
non solo a quelle interessate - è che, se oggi questa scheda sarà
approvata, ci sarà la possibilità di iniziare l'iter
amministrativo, che potrà anche non andare a buon fine, se non ci
saranno le condizioni, visto che ci sono otto o nove atti
amministrativi delicati, ma questa scheda ci permette di iniziare
l'iter amministrativo.
Io penso che con Zermatt ci sia la possibilità e lo spazio di
fare un ottimo lavoro. I numeri così robusti dei nostri cugini
svizzeri: solo Zermatt ha oltre 22.000 posti letto, solo Zermatt
Comune fa quasi gli introiti lordi di tutto il sistema valdostano
degli impianti a fune. Questo per dire che c'è una grande
opportunità, il lato ambientale è sicuramente il lato più delicato
di questa operazione, che in parte, se avrà il suo benestare dal
punto di vista non amministrativo ma di sostenibilità
principalmente ambientale... perché probabilmente dal lato
economico-finanziario la sostenibilità c'è, è già scritta nero su
bianco sui conti che sono stati fatti. Qui il passaggio più
delicato da fare è quello di natura ambientale, sì, è vero, quindi
che siano i tecnici a trovarci delle soluzioni, se ci sono, alla
luce del sole, con il territorio e comunque con i Comuni
direttamente interessati. Forse a qualcuno questo non piace, se c'è
un iter, se c'è una procedura trasparente, se c'è un coinvolgimento
di tutte le associazioni.
Vedo persone che fanno parte di un comitato, che ha sollecitato
la politica, che ha sollecitato il legislatore e il sottoscritto,
perché qualche anno fa l'Amministrazione regionale ha autorizzato
delle discariche. Io penso che dobbiamo ascoltare le 13.000 firme e
trovare delle soluzioni e, dall'altra parte, dobbiamo anche
ascoltare i territori, perché ogni tanto dico che tutti amano la
montagna, ma forse solo qualche ora. Creiamo allora le condizioni,
in un equilibrio, con chi le ha sviluppate, valorizzate e, in
maniera sostenibile, comunque accompagnate. Dico Zermatt perché la
conosco abbastanza bene, ma io penso che questo possa essere il
traino anche per far vivere poi le Comunità più piccole, le
Comunità che magari hanno un conto economico non positivo, ma mi
hanno sempre insegnato che chi traina può compensare chi magari ha
dei numeri più piccoli e i cui conti pubblici o semipubblici non
tornano.
Allora sì, c'è chi traina e chi invece compensa, dall'altra
parte, chi magari i numeri non li ha, come ieri parlando a livello
di commercio di vicinato... io penso che il commercio di vicinato
non possiamo considerarlo nelle grandi comunità o nelle grandi
località turistiche, ma nella media valle o nelle medie valli delle
vallate laterali, dove invece lì serve alla creazione dei posti di
lavoro. Nel momento in cui dal fondovalle al mattino alle 6:30-7.00
centinaia di persone salgono le valli laterali, perché lì abbiamo
creato dei posti di lavoro... e ci saranno ulteriori posti di
lavoro e la possibilità eventualmente, in maniera sostenibile, di
accompagnare uno sviluppo comunque equilibrato... io penso che sia
forse la strada giusta, ma andiamo a vedere le carte, andiamo a
vedere gli atti.
Solo a qualche chilometro da quest'opera eventuale, se si farà,
una volta fatti gli studi, stiamo immaginando di ampliare una zona
tutelata: quella del Parco del Mont Avic, con cinque comuni, con
dei privati, con decine e decine di ettari, che potrebbero poi
essere valorizzati in maniera diversa, a livello di biodiversità e
di valorizzazione di un turismo più dolce.
Président -
La parole au collègue Restano.
Restano (GM) -
Innanzitutto premetto che noi accettiamo
il dibattito e ci confrontiamo sugli emendamenti dei colleghi con
grande piacere. Non sto a ripetere quanto detto dal collega
Assessore che mi ha preceduto, sposo quasi
in toto
tutto
quanto ha affermato, però vorrei fare un ragionamento: io vengo
dalla Valpelline e una delle caratteristiche della nostra vallata è
di aver avuto un parroco
montagnard
alpinista per
quarant'anni: l'
abbé
Henry, che nei suoi scritti ci ha
raccontato com'è nato l'alpinismo nella nostra vallata, ha
accompagnato gli Inglesi in montagna, valorizzando la figura dei
primi
montagnard
, delle prime guide alpine, che erano
veramente
montagnard
, perché vivevano in montagna, negli
alpeggi e, quando si avvicinava loro un turista, lo accompagnavano,
senza licenza da guida alpina, verso la montagna. Le prime volte è
stato un esplorare la montagna anche per loro e lì si è anche
rafforzato il concetto di economia circolare che tanti scrittori
del giorno d'oggi invocano, il ritorno a un'economia circolare,
quindi lo scambio di prodotti, cosa che oggi diventa forse un
pochino difficile da ripetere per chi ha vissuto veramente in
alpeggio, in montagna a mangiare polenta e brossa e produrre
formaggio fontina e burro, lo scambio del burro adesso nessuno lo
vuole più, quindi diventa un pochino difficile.
Per fare una battuta, anche un pochino per sdrammatizzare e
riprendere quanto detto da personaggi più famosi di me, a
esasperare certe posizioni - premetto, ben vengano gli studi, non
sono qui a dire che non bisogna fare gli studi - corriamo il
rischio che ci ha illustrato Mauro Corona a settembre dello scorso
anno: andando avanti così, dovremo proteggere i montanari dai
protettori della montagna, e questo è un grosso rischio. È per
quello che alcuni Consigli fa ho detto:
maîtres chez nous
,
perché certe decisioni, nel bene, nel male, con contrasti, con
approfondimenti, con valutazioni, con quattro schede in più, se
necessario, le dobbiamo prendere noi, non dobbiamo essere pilotati
dalle opinioni di chi viene in Valle d'Aosta, come ha detto chi mi
ha preceduto, per due giorni a scrivere quattro pensierini, le
devono prendere quelli che vivono veramente la montagna, che vivono
quei luoghi, non solo chi viene a dormire due giorni o ci va a
dormire solo la sera. Questo per me è uno dei messaggi
importanti.
Complimenti a Rete Civica, li ho già fatti in un'altra occasione
alla collega per il passo che hanno fatto. Non lo condivido, però
avete dimostrato di riflettere, di tentare un gioco di squadra. Io
la vedo diversamente, sono più su un'altra posizione, ma vi
rispetto. Per me, per quello che è ai miei occhi, magari anche un
po' incompetenti, certi adempimenti sull'ambiente, certe
valutazioni, sarebbero state fatte lo stesso, andrebbero fatte lo
stesso, al di là della scheda, perché è il nostro ruolo, è il
nostro dovere. Se lo si vuole sancire su una scheda, però, va bene.
Se democraticamente decidiamo così, va bene, vorrei però
significare che cinque Governi regionali, anche se hanno avuto una
durata un po' limitata nel tempo, si sono espressi favorevolmente
su questo punto. A volte è doveroso ritornarci sopra ma, a forza di
annullare le scelte fatte in precedenza e ripartire, viene un
pochino a mancare quella continuità dell'amministrazione pubblica,
che dovrebbe essere un tratto caratteristico dell'Amministrazione,
a volte si rischia anche di spendere qualche risorsa in più.
Vorrei poi significare, rispetto all'intervento del punto
precedente, che non dobbiamo rinunciare agli investimenti
importanti perché abbiamo paura della malavita, noi siamo qui per
fare delle scelte e per portarle avanti, anche questo è un nostro
dovere.
Président -
La parole au collègue Gerandin.
Gerandin (MOUV') -
Ho ascoltato con molta attenzione
l'illustrazione della collega Minelli e ho ascoltato con
particolare interesse le risposte degli assessori Bertschy e
Chatrian. Era partito molto bene l'assessore Bertschy, quando ha
detto che i cittadini vanno rispettati, che vanno date risposte
chiare a tutti i portatori di interesse, poi a un certo punto la
mia sensazione è stata quella... con l'illustrazione molto chiara e
molto precisa della collega Minelli, che parlava di una scheda a
pagina 100 e lei, Assessore, rispetto alla proposta di Governo,
parlava di un'altra scheda, erano due schede totalmente diverse. È
molto difficile capire cosa c'entri, dopo l'emendamento della
collega Minelli, la scheda che il Governo ha predisposto. Al punto
1 dell'obiettivo: "
realizzare il collegamento
"... la collega
Minelli non parla più di realizzazione, bensì di una valutazione.
Vado alla colonna 3, la vostra proposta, come Governo era: "
nel
primo semestre del 2019 s'intende dar corso alla fase di
progettazione preliminare del collegamento
": sparito, non
esistono più né i sei mesi, né la progettazione preliminare. Vado
alla colonna 4: "
riprendere la progettazione preliminare
",
nella proposta della collega Minelli non esiste più la
progettazione preliminare. Vado alla colonna 5: "
di giungere,
alla fine del 2021, alle fasi di progettazione definitiva e
realizzazione entro dicembre 2026 dell'impianto
", non ci sono
più né le fasi di progettazione, con il riferimento alla data del
2021, e men che meno il riferimento alla realizzazione entro il
2026.
Per carità, va bene, è assolutamente comprensibile che in questa
fase le preoccupazioni siano di altro genere, ma, come ben sa, io
vengo dalla Val d'Ayas e gli
Ayasìn
[traduzione letterale
dal patois: gli abitanti di Ayas] li conosco molto bene, forse un
po' meno i
Votornèn
[traduzione letterale dal patois: gli
abitanti di Valtournenche], per carità, li conosco ma forse non
così bene. Se c'è una cosa che non sopportano, sono gli equivoci,
per troppi anni ci sono stati equivoci. Oggi siamo di fronte a una
scelta di campo. Sarà difficile andare a spiegare su quei tavoli
che avete convocati, su quei Sindaci che avete coinvolto, su quei
portatori di interesse che avete coinvolto, che la vostra scheda
subirà due anni di studio, massima responsabilità, assessore
Bertschy, oppure, come ha spiegato molto meglio, per far capire
qual è la differenza, l'assessore Chatrian, quando, di fronte a
realizzazioni, progetti preliminari, scadenze per l'esecuzione, ha
parlato di iter amministrativi. Sono due mondi diversi, due schede
diverse e penso sia anche stato corretto l'assessore Chatrian,
perché ha terminato dicendo: "se si farà l'opera", questa è
l'effettiva verità di questa scheda.
Di fronte a una presa di posizione chiarissima in questo caso
della scheda del Governo, ci troviamo di fronte a un annacquamento,
è dire poco, a un rinvio probabilmente è una sottostima, ma è come
dire: "non mi assumo la responsabilità, l'importante è la
sopravvivenza", ora siamo di fronte a un paradosso: per quel che mi
riguarda, almeno quelli che sono intervenuti di minoranza da questa
parte, ci troveremo noi a difendere la vostra scheda del Governo
per quel che riguarda i collegamenti.
Président -
La parole à la présidente Rini.
Rini (PNV-AC-FV) -
Ho apprezzato molto i passaggi fatti
nel suo intervento da parte dell'assessore Bertschy, in cui parla
di coinvolgimento e ascolto del territorio. Credo che questo sia un
passaggio fondamentale su tematiche così importanti, perché stiamo
parlando di territori che vivono di turismo, che hanno fatto di
queste attività uno sviluppo importantissimo per la propria
Comunità, per la propria storia e anche per l'economia di questi
luoghi. Come sempre, dobbiamo saper ascoltare non solo a parole chi
vive, chi abita il nostro territorio.
Concordo quindi con quanto ha detto molto bene il collega
Restano: arriveremo un giorno davvero a doverci proteggere dai
protettori della montagna, forse quel giorno è già arrivato e,
soprattutto, io non amo mai in nessun settore chi parte da
pregiudizi, da situazioni precostituite, consolidate, prima di fare
tutti i dovuti approfondimenti. Sicuramente di questo emendamento
apprezzo comunque lo sforzo di mediazione. Noi siamo assolutamente,
fermamente e inequivocabilmente favorevoli a questo collegamento,
perché riteniamo che sia un'opera fondamentale per quel territorio,
che sia fondamentale per l'aspetto sciistico e turistico, di
sviluppo del territorio, della nostra regione, quindi non solo di
quella zona ma che vada a creare e a dare un valore aggiunto
nell'offerta turistica dell'intera regione che abitiamo. Ovviamente
questo nei limiti della sostenibilità ambientale, tecnica,
economica, ma mi sembra di dire un'ovvietà.
Io non sono particolarmente entusiasta di questo emendamento,
perché avrei preferito la versione originale, però ho avuto la
rassicurazione che questo emendamento non bloccherà un iter. Avrei
sicuramente preferito più convinzione, più determinazione in questo
emendamento, ma soprattutto meno indecisione, però, come dicevo
prima, ho avuto le garanzie che noi abbiamo una priorità: quella
che si parta immediatamente con i progetti, che da lunedì ci si
possa mettere al lavoro per capire, per avere le soluzioni e per
sbloccare questa situazione. Questa è la nostra priorità. Se questo
emendamento va in questa direzione e abbiamo questa rassicurazione,
noi siamo favorevoli, l'importante è che la nostra posizione sia
chiara.
Concordo con quanto ha detto il collega Gerandin: su un tema
così delicato non ci vanno situazioni equivoche, ci va chiarezza.
Noi, proprio invocando questa chiarezza, non abbiamo dubbi e siamo
assolutamente favorevoli all'avvio di tutto ciò che è propedeutico
ad arrivare nel più breve tempo possibile a dare delle risposte,
risposte che quella Comunità ha chiesto. Siamo dunque assolutamente
favorevole al collegamento intervallivo.
Président -
La parole au collègue Marquis.
Marquis (SA) -
Sicuramente questo è un tema di grande
rilievo per la nostra Comunità e soprattutto per i Paesi di
montagna, che sono molto attenti alle dinamiche che interessano la
loro sopravvivenza e le loro possibilità di sviluppo. Io ritengo
che la montagna la si difenda attraverso lo sviluppo e credo sia
questo l'approccio che bisogna avere, un approccio corretto.
Bisogna avere il coraggio di valutare con attenzione le proposte e
gli interventi e su questo credo che vada dato atto a Rete Civica
di aver avuto questa grande capacità di mettersi in discussione, di
trovare una mediazione con chi invece forse ha una visione più
proattiva sull'argomento, però ritengo che, quando si guarda un
bicchiere, lo si possa vedere mezzo pieno o mezzo vuoto, ma la
sostanza è sempre quella, lo stato del liquido contenuto.
Il fatto che ci sia qualcuno che lo vede mezzo vuoto aiuta anche
a evidenziare quelle che possono essere le criticità di una
soluzione, che possono essere considerate e che fanno mettere a
fuoco i problemi per fare tutte le singole valutazioni. Quando si
parla di attuare degli interventi come questi, di questa
importanza, credo che da parte nostra e da parte di tutti ci sia la
necessità di fare tutti gli approfondimenti perché le posizioni non
possono essere a prescindere. Bisogna fare delle verifiche sotto il
profilo economico-finanziario, tecnico, ambientale, le sfere sono
tantissime entro le quali va valutata la realizzabilità di
determinate opere pubbliche.
Rinunciare alla valutazione a prescindere, o avere un
posizionamento fermo credo però sia estremamente pericoloso e
negativo per la Valle, perché un conto è criticare e un conto è
dover affrontare i problemi che ci troviamo a gestire. Sotto questo
profilo, mi chiedo: se oggi non ci fosse ancora l'autostrada o non
ci fossero ancora i due Tunnel: quello del Monte Bianco e il
Traforo del Gran San Bernardo e fossimo qui a discuterne la
realizzabilità, io sono sicuro che ci sarebbe chi dice: "e poi dove
mettiamo tutto quello smarino, tutto quello che esce da queste
gallerie, da questi buchi?", ci sarebbero mille problemi, non so se
saremmo in grado di vedere l'opportunità di realizzare
un'autostrada in questo contesto politico.
Ebbene, se non ci fossero state quelle opere, oggi la Valle
d'Aosta non sarebbe quella che è, quindi credo che, sotto questo
profilo, tutto quello che porta a innovare il prodotto, tutto
quello che porta a rinnovare l'offerta turistica vada valutato con
grande attenzione. Deve essere un dovere, non un'opportunità,
perché il non guardare con la dovuta attenzione le nostre
prospettive lo trovo estremamente pericoloso, soprattutto in una
valutazione di medio periodo, per il nostro futuro. Ben venga
quindi che ci sia un approccio anche critico, ma una critica che
deve essere ispirata dalla volontà di approfondire le singole
tematiche, perché penso che non si possa a prescindere pensare alla
realizzabilità di un'opera di questo impatto, inteso secondo tutte
le sfere che prima ho elencato.
Pertanto è doveroso, soprattutto nel rispetto di chi vive le
situazioni di montagna, che sia il popolo di montagna a decidere
qual è il suo futuro, perché non dobbiamo essere considerati la
riserva in cui qualcuno vuole venire a trovare la sua
gratificazione in funzione anche del suo approccio ideologico, noi
abbiamo la necessità di mantenere viva la montagna tutto l'anno. Se
non diamo delle opportunità a chi vive in questa realtà, credo che,
soprattutto in un momento particolare, quello in cui siamo
assoggettati, dettato dalla globalizzazione, l'offerta cambia, c'è
una grossa mobilità della domanda, quindi se oggi è vero che
abbiamo una componente turistica che sta ancora crescendo, questo
non significa che automaticamente si possa verificare anche domani.
Ogni realtà turistica guarda sempre con attenzione al suo sviluppo,
pertanto, se questo può essere un elemento per sviluppare queste
valli e dare delle nuove opportunità, ben venga che sia valutato
con la dovuta attenzione e credo che a questo riguardo questa
modifica non voglia assolutamente dire fare dei passi indietro,
oppure prendere del tempo, ma guardare con attenzione ed
evidenziare le criticità che ci portano poi a prendere delle
determinazioni sull'iter istruttorio.
Président -
La parole au collègue Bertin.
Bertin (RC-AC) -
Nonostante l'influenza, faccio due
piccole considerazioni su questa questione, che, come diceva in
precedenza qualcuno, ha comunque visto il Consiglio regionale
impegnato in diverse occasioni, anche nelle passate legislature.
Quello che penso su questa realizzazione è noto, non credo che
serva a rilanciare quei territori, poiché di per sé, a mio avviso,
il chilometraggio delle piste non è un fattore che determina le
scelte dei visitatori, dei turisti.
Detto questo, l'emendamento lascia aperta una discussione, che è
giusto sia ancora aperta e che permetta a tutti di avere gli
elementi tecnici e gli studi per poter decidere con alla base delle
valutazioni e non chiudere una discussione, che, altrimenti, da
come era stato formulato il DEFR, sarebbe stata chiusa. In questo
caso invece rimane aperta, ovviamente con entrambe le possibilità:
la realizzazione o la non realizzazione. Evidentemente io credo che
per la nostra comunità la seconda sia la scelta migliore.
Président -
La parole au collègue Vesan.
Vesan (M5S) -
Abbiamo già espresso la nostra
dichiarazione di voto, però vorrei ribadire un po' di più le
motivazioni su questo specifico punto, cioè il fatto di
approfondire lo studio relativamente alla fattibilità di
quest'opera. I dati scientifici relativi ai cambiamenti climatici
stanno evolvendo molto rapidamente. Pensiamo che in quest'aula
addirittura l'anno scorso qualcuno sosteneva che eravamo solamente
in un periodo interglaciale, quindi in realtà i cambiamenti
climatici dovuti all'azione dell'uomo non esistevano. La scienza ha
fatto grossi passi avanti, molto più di noi, noi siamo ancora un
po' vecchietti e pensiamo a come quando eravamo piccoli.
In realtà non è così, in realtà la stagione invernale si
ridurrà, lo stanno dicendo tutti, lo stanno dicendo su tutte le
montagne del mondo, lo stanno dicendo anche sulle Alpi e lo stanno
dicendo anche nel salone Maria Ida Viglino in tre convegni solo
nell'ultimo anno. Sulla scorta di questo, le valutazioni già
espresse da un progetto ormai datato, sulla sua sostenibilità
economica, non solo ambientale, probabilmente meritano di essere
riviste con particolare attenzione, anche perché sono scelte
irreversibili. Noi invece pensiamo di contrastare i cambiamenti
climatici con proposte quali le
snow farm
, interessanti,
innovative, nessuno lo faceva prima quando nevicava, le facciamo
adesso che non nevica più. In realtà, il tentativo di contrastare
il secondo principio della termodinamica, lo sanno tutti quelli che
hanno fatto un minimo di studi scientifici, è fallimentare, perché
presuppone l'uso di più energia di quella che si riesce a
trasferire. Questo vuol dire che emetteremo ancora più CO2 per
realizzare le snow farm, che quindi non funzioneranno, sono dati
scientifici banali ed elementari. Mi piacerebbe che si andasse a
lavorare e a studiare in modo più approfondito questo problema,
solo per evitare l'approccio ideologico che viene a noi
contestato.
Sulla scorta di questo, noi voteremo favorevolmente a questo
intervento, che si permette, pur partendo anche da un approccio
puramente ideologico, di dire: "prima di investire tante nostre
risorse, non solo economiche, ma prima di investire una consistente
parte del nostro territorio, che potrebbe essere sfruttato anche
economicamente in un'altra maniera, valutiamo attentamente".
Qualcuno qui ha detto che in quest'aula la montagna si difende
attraverso lo sviluppo. È sacrosanto, ma la scelta di quale
sviluppo e quali prospettive, quanto durature possono essere,
questo invece è importante. "Noi stiamo con questa proposta,
innovando l'offerta turistica", ricitazione dei miei colleghi in
quest'aula: noi non stiamo innovando la nostra offerta turistica,
noi stiamo ribadendo la nostra vecchia offerta turistica, che
quest'anno va tanto bene perché ha nevicato, perché mediamente, per
quello che è definibile dagli studi scientifici, lo stanno
facendo... peraltro adesso c'è un convegno a Bolzano, che dura dal
27 al 31 apposta per studiare lo sviluppo della copertura nevosa
sulle Alpi nei prossimi anni. Dovremmo essere lì a studiare, invece
siamo qui a decidere senza studiare. Qualcuno addirittura dice che
c'è già lo studio, è un bello studio vecchio. Con un bello studio
vecchio e approfondito noi in questo momento dovremmo avere un
trenino Pila/Cogne, perché esisteva uno studio approfondito che
diceva che addirittura sarebbe stato economicamente sostenibile,
invece abbiamo fatto un buco nella montagna e nell'acqua. Abbiamo
fatto un buco nell'acqua altrettanto probabilmente con l'aeroporto
e siamo qui a proporre in quest'aula quello che, da facile
Cassandra, mi sento di pronosticare come l'ennesimo buco
nell'acqua, non nella neve ma nell'acqua, perché la neve lì ci sarà
solo se la faremo con i cannoni, con grande dispendio di CO2,
collaborando anche noi a far procedere dei cambiamenti climatici
che sono proprio quelli che ci stanno danneggiando.
Président -
La parole au collègue Restano pour
déclaration d'intention.
Restano (GM) -
Capita a volte di sentire qualche saggio
che dica che i figli non devono portare le colpe dei padri. Vale un
po' per tutto, anche in politica, altrimenti, avremmo vita facile
ad accusare i figli delle colpe dei padri, dei fratelli, degli zii,
dei parenti, eccetera. È difficile quindi oggi accettare quello che
lei ha detto, che sono state scelte sbagliate quelle del trenino,
effettivamente sono scelte sbagliate, ma i figli non devono portare
le colpe di chi c'è stato vent'anni prima e vale per tutti e per
tutto. Tante scelte sono state sbagliate, tante scelte poco
approfondite. Forse qualcuno non ha grossi studi scientifici, lei
ha ragione, ma forse ha tralasciato di approfondire l'argomento.
Dove verranno piazzati i cannoni per le
snow farm
, me lo sa
dire? Mi sa dire chi ha presentato domanda? Mi sa dire come
funziona in Europa questo sistema e nel resto d'Italia, prima di
esprimersi senza avere dati alla mano? Lei mi sa dire qual è
l'introito che questo sistema ha portato ai luoghi dove l'hanno
posto in essere? Lei mi sa dire come fanno a sciare negli impianti
di discesa, come fanno a organizzare le gare, se aspettano la neve
che scenda dal cielo o se, a prescindere, la producono? Lei
dovrebbe sapere che ovunque oggi si scii in determinate maniere la
base è prodotta artificialmente; se si vuole sciare in alcuni
luoghi e in alcune maniere, ci sono delle azioni imprescindibili.
Allora noi dobbiamo decidere - e su questo le do ragione - qual è
il percorso che vogliamo fare: questo è il nostro ruolo! C'è chi è
contro a prescindere, anche senza approfondire, e c'è chi è a
favore forse senza avere gli studi scientifici, o perlomeno senza
averli citati. I
montagnard
però hanno quel vecchio diritto
di poter decidere della propria sorte, senza farsi influenzare da
Roma, da Milano o da Barletta, non so da dove, perché noi abbiamo
quest'orgoglio: non portiamo le bandiere degli altri, portiamo
avanti la nostra.
Président -
La parole au collègue Ferrero.
Ferrero (VDALIBRA) -
Qui, a forza di parlare di bicchiere
pieno o bicchiere vuoto, mi sa che qualcuno si è scolato la
bottiglia a sentire certe affermazioni. Secondo me, ci vuole
serietà anche quando si affrontano temi di questa portata, che non
devono diventare dei temi di curva, da tifo calcistico, ma ci deve
essere alla base uno studio e un approfondimento che siano seri,
anche lunghi, nel senso che non dobbiamo farci fretta. Quello che è
inammissibile in questi casi sono le posizioni ideologiche
pregiudiziali: sono da una parte o sono dall'altra, ma cosa vuol
dire? O qualcuno qui è onnisciente e ha la visione completa di
tutte le materie, oppure c'è necessità di approfondire. Io non sono
onnisciente, su certe materie posso dire la mia, su altre mi
informo, approfondisco, chiedo e studio, poi posso fare le mie
valutazioni. In questo caso, come in altri, si è trasformata la
questione in una specie di bandiera, per cui dalla curva nord
arrivano degli insulti alla curva sud e che cosa si risolve?
Niente, sostanzialmente nulla. Acquisiamo tutta la documentazione
necessaria per capire se è sostenibile dal punto di vista tecnico,
dal punto di vista ambientale, dal punto di vista economico. Non
andiamo poi a fare gli splendidi, perché io chiederò i dati di
Skyway, è magnifica, lo so, è un fiore all'occhiello, ma, secondo
me, non siamo in grado, a livello economico, o comunque non lo è la
società che gestisce, di sostenere l'iniziativa.
Dopo che avremo fatto tutti questi studi, questi
approfondimenti, potremo tutti parlare. A quel punto sarà una
questione veramente politica, perché in quel momento qualcuno dirà:
"costa 80 milioni di euro l'iniziativa? Abbiamo l'ospedale fermo e
ne possiamo fare uno nuovo? Dove mettiamo i soldi?". Ecco, quello
sarà il momento politico, ma lo scontro ideologico non ci sta,
almeno noi non ci stiamo a scontri ideologici. Prima voglio vedere
le carte, prima voglio capire le cose, di modo che siano chiare e
se poi ho dei sospetti, mi blocco. Diversamente, vado avanti,
lascio aperte tutte le porte, perché il pregiudizio è figlio
dell'ignoranza.
Dalle ore 16:19 assume la Presidenza il vicepresidente
Distort
.
Distort (Presidente) -
Ha chiesto la parola il presidente
Rini.
Rini (PNV-AC-FV) -
Intervengo in dichiarazione di
voto per dire che sottoscrivo appieno le dichiarazioni fatte dal
collega Ferrero e, proprio per questo, noi voteremo a favore di
questo emendamento, perché offre la possibilità di portare avanti
celermente, come dicevo prima, questi approfondimenti necessari per
poi compiere le scelte migliori con tutti i dati alla mano.
Sottoscrivo quanto detto dal collega, perché un atteggiamento
particolarmente sgradevole è proprio quello di chi parte già con
dei preconcetti alla base. Su questo dunque noi ci esprimeremo in
maniera favorevole.
Presidente -
Ha chiesto la parola il presidente
Testolin.
Testolin (UV) -
Due valutazioni in seguito al dibattito
interessantissimo che è scaturito in aula da questo emendamento e
una piccola riflessione, che deriva da un aneddoto che mi ha
coinvolto nel momento in cui questo progetto era nelle sue fasi
iniziali e io allora avevo la possibilità di essere Assessore
all'agricoltura e alle risorse naturali e anche responsabile delle
aree protette, che allora erano non sotto l'ambiente ma sotto
l'Assessorato dell'agricoltura. Per spiegare la lungimiranza che
animava già a quel tempo una parte importante di coloro che
intravedevano un'opportunità di sviluppo economico nel
comprensorio, una delle prime cose che fecero fu di contattare il
Responsabile della Sezione Aree protette per verificare quali
potessero essere i percorsi da analizzare, da approfondire e
sviluppare per inserire quest'opera fondamentale per il territorio
e per darle la sostenibilità, non solo finanziaria, economica e
commerciale, ma soprattutto ambientale. Tutti ormai siamo
finalmente coscienti, infatti, che determinati percorsi devono
poter essere venduti in una certa maniera. Evidentemente noi magari
abbiamo un vantaggio rispetto ad altre realtà o altre tipologie di
investimenti, che possiamo trovare nell'universo mondo di poter
professare il fatto che i nostri impianti di risalita sono
alimentati al 100 percento
green
, con la produzione di
energia in loco. Questo è assolutamente sacrosanto, ma non solo: il
discorso che è stato richiamato, che a me piace in maniera
particolare, della percentuale di aree protette presenti sul
territorio regionale pari circa al 33 percento, vuol dire che
questo tipo di mentalità nel tempo noi abbiamo dovuto svilupparla e
adattarla ai nostri grandi interventi. È per questo che io trovo
nella razionalizzazione delle posizioni non un baratto
amministrativo, ma un senso di serietà e di buon senso
amministrativo, nel cercare un percorso che ci dia la possibilità,
nel rispetto delle regole del gioco, di portare avanti un processo
che con questo emendamento potrà andare avanti e che stabilisce una
serie di interventi.
Chi va a insinuare dei dubbi volutamente, perché qualche volta
il dubbio è lecito, ma bisogna trovare un percorso che fughi questo
dubbio e ci dia una risposta in un senso o in un altro... se, a
prescindere, vogliamo insinuare il dubbio che la cosa non si farà,
non è corretto, così come se vogliamo assolutamente sostenere che
la cosa si farà. Ci sono dei percorsi che hanno un iter
prestabilito, che questo tipo di emendamento consente di portare
avanti con correttezza e penso che questo sia il lavorare
correttamente nella direzione di cercare di risolvere i problemi.
Questo è quello che penso sia alla base di un percorso. Percorso
che poi ha degli sviluppi positivi, a mio avviso, anche nella
doppia stagionalità, che è un altro di quegli elementi di
sostenibilità di questo tipo di iniziativa, che fa coppia, se
vogliamo, con Skyway, che lavora molto di più d'estate rispetto
all'inverno, per un turismo di montagna al quale, fortunatamente,
per tutta una serie di situazioni anche climatiche, perché
l'innalzamento della temperatura probabilmente potrà essere una
cosa che porterà in montagna in futuro non tanto per la neve, ma
per cercare temperature diverse da quelle tropicali che potranno
verificarsi in fondovalle... la prospettiva di portare in montagna,
con la visione colorita di qualcuno che dice: "in infradito fino
a"... per carità, non sarà "in infradito fino a" ma potrà portare a
monte una clientela, degli ospiti diversi da quelli che ha portato
fino ad oggi e per motivazioni diverse. Questi sono tutti elementi
che vanno ad arricchire il presupposto principale: quello di creare
un percorso che ci dia la possibilità di sostenere con forza questo
tipo di emendamento e questa visione di condivisione di un
percorso, che, a mio avviso, è positivo e finalmente fa onore
qualche volta alla politica.
Presidente -
Ci sono altri interventi? Ha chiesto la
parola il collega Lucianaz.
Lucianaz (LEGA VDA) -
Vorrei esprimere il voto contrario
a questo emendamento, perché se c'è qualcuno che insinua dei dubbi,
collega Testolin, è proprio questo emendamento, quando comincia con
il verbo "valutare", lì è insinuare dei dubbi. Io credevo che il
discorso fosse avviato, invece qui si ritorna indietro. C'è un
fatto economico, perché siamo nel XXI secolo e io non so se l'uomo
pre-arpitano vivesse già di pastorizia o se era solo
cacciatore-raccoglitore, però adesso l'uomo alpino ha delle
esigenze, abbiamo delle necessità economiche, questo è un settore
nel quale, più a parole che a bilancio, l'Amministrazione regionale
vuole investire, quindi credo non ci sia proprio altra scelta che
continuare, se vogliamo far vivere le zone di alta montagna, in
questa direzione.
Io ho poco da aggiungere, siete voi che insinuate dubbi nella
popolazione, nel tessuto economico, sul futuro della Valle d'Aosta
e spiace veramente che, su un progetto che sembrava finalmente
pronto a decollare, si ritorni con questo increscioso, enorme,
dubbio che ci volete sottoporre con questa votazione. Noi voteremo
convintamente contro.
Presidente -
Ci sono altre richieste di intervento? Ha
chiesto la parola il collega Gerandin.
Gerandin (MOUV') -
Vorrei annunciare anche il mio voto
contrario. Ho detto che sosterrò la scheda originaria del DEFR del
Governo, perché, come ho detto prima, mi pareva finalmente un
momento chiaro per quel che riguarda un argomento già più volte
trattato e mi preme fare un po' di chiarezza, nel senso che nessuno
vuole non rispettare le regole, nessuno vuole fare scempio
ambientale, per cui la sostenibilità ambientale deve essere alla
base di qualunque tipo di studio e di progettazione. Non partiamo
dall'anno zero, non proviamo a venderci questo, nel senso che studi
più o meno preliminari e di massima c'erano. Ben diverso è quando
si dice: "abbiamo valutato tutto, ci sono già incontri addirittura
a livello internazionale, che spingevano a una serie di
progettazioni come la progettazione preliminare", sarebbe opportuno
non solo creare false attese, ma provare ad andare in quella
direzione.
È chiaro poi che ci deve essere una sostenibilità economica, un
rispetto dell'ambiente, ci mancherebbe, però quello che tenevo a
precisare è che è un'esigenza, parlo principalmente per la Val
d'Ayas, che è stata manifestata da operatori turistici già
portatori di interesse. La Val d'Ayas in particolare sta vivendo un
momento, per quel che riguarda la capienza alberghiera, non dei
migliori, abbiamo tante seconde case, per cui c'è da valorizzare un
patrimonio, ma soprattutto c'è da dare delle risposte certe.
Io torno a dire che posso capire che l'esigenza abbia portato il
Governo ad accettare quella nuova scheda, perché io ritengo che
quella presentata da Rete Civica sia una nuova scheda. Se a volte
sono stato anche critico con Rete Civica, questa volta non posso
che dire che avete raggiunto l'obiettivo pienamente, perché in
questo momento sul collegamento intervallivo, per quel che riguarda
i comprensori di Cervinia e Monterosa, siamo tornati indietro, non
so fino a quando e non so se qualcosa decollerà. Sicuramente è un
obiettivo ottenuto, ma torno a dire che quello che a me dispiace è
che non ci sia stata quella chiarezza che il Governo, nella
predisposizione della scheda... immaginavo l'avesse concordata con
la maggioranza dell'epoca... e non abbia avuto la forza di mandarla
avanti. Mi spiace davvero, perché vengo da quei territori e quei
territori li conosce molto bene anche l'assessore Bertschy, perché
veniamo da quelle parti, c'era tanta attesa su questo e devo dire
che io mi sono semplicemente...
Voce di un Consigliere fuori microfono.
Presidente -
Continuiamo il dibattito attraverso
l'intervento individuale.
Gerandin (MOUV') -
... può darsi che abbia colpito nel
segno, se c'è tanta irritazione, non so, ma ho semplicemente detto
che conosciamo quei territori e penso sia innegabile. Comunque non
partiamo dall'anno zero, gli studi ci sono già, bisognava solo
proseguire e andare avanti. Come sappiamo tutti, ci sono tre fasi
progettuali: il preliminare, il definitivo e l'esecutivo. Nessuno
ha detto che chiedevamo l'esecutivo, per noi sarebbe stato già un
passo avanti andare verso un preliminare. Si è cambiata idea, ho
semplicemente detto che era una nuova scheda e in merito a questo
rimango dell'idea.
Presidente -
La parola all'assessore Baccega.
Baccega (UV) -
Ovviamente sono fuori tema rispetto alla
sanità, ma per testimoniare quanto la Giunta ha dibattuto su questo
argomento, cercando di approfondire, è inevitabilmente coinvolto...
credo che abbiano lavorato molto bene, i colleghi, nel senso che
gli studi ci sono, ci sono delle fasi che vanno rispettate, tutto
nell'ambito della legge. Credo che il percorso che i colleghi hanno
avviato sia virtuoso e che sicuramente ci darà delle risposte.
L'importante è che tutto sia fatto secondo le norme e le leggi.
Presidente -
Ha chiesto la parola il collega Ferrero.
Ferrero (VDALIBRA) -
Brevemente vorrei annunciare il
nostro voto favorevole perché, al di là delle contrapposizioni, se
c'è un'idea giusta di approfondimento, che sia proposta dalla
Giunta regionale o da qualcun altro, a noi va bene, quello che a
noi interessa è la sostanza.
Presidente -
Ci sono altre richieste di intervento? In
assenza di richieste, procediamo con la votazione dell'emendamento
Minelli e Bertin (pagina 100). La votazione è aperta. La votazione
è chiusa.
Presenti: 35
Votanti: 35
Favorevoli: 26
Contrari: 9
Il Consiglio approva.
Passiamo all'emendamento n. 2 Minelli-Bertin, riferito a pagina
103. Per l'esposizione, la parola alla collega Minelli.
Minelli (RC-AC) -
Abbastanza brevemente, si tratta di un
emendamento che io ho già illustrato in Commissione e riguarda la
scheda del DEFR a pagina 103. Chiediamo un'integrazione di questa
scheda, che reca come obiettivo: "
potenziare la rete
infrastrutturale per la ricarica delle auto elettriche
".
Chiediamo nella fattispecie - lo vedete evidenziato in grassetto -
di aggiungere una prima parte alla quinta colonna: "
occorre
stimolare interventi di implementazione delle colonnine di ricarica
del territorio regionale anche da parte di soggetti privati
" e
nell'ultima colonna chiediamo di inserire fra i soggetti che si
dovranno occupare di stimolare interventi di implementazione anche
la Compagnia valdostana delle acque e i soggetti privati. Noi
crediamo che nei prossimi anni sarà indispensabile procedere alla
rete infrastrutturale, perché aumenterà il numero delle auto
elettriche sia fra i residenti, sia fra i turisti che
frequenteranno la Valle d'Aosta e crediamo sia opportuno inserire
questi soggetti fra coloro che si occuperanno di questo aspetto.
Attualmente nella scheda sono previste soltanto tre colonnine di
ricarica, che sono poi quelle concordate con il Ministero. Tra
l'altro, CVA ne ha già installate altre e alcune ne installerà, per
cui ci sembrava più corretto che questa scheda venisse integrata
con gli elementi che ho appena descritto.  Non c'è molto da
aggiungere, mi sembra che sia più che altro una modifica tecnica,
che credo possa essere accettata.
Presidente -
È aperta la discussione generale. Ha chiesto
la parola il presidente Testolin.
Testolin (UV) -
Intervengo solo per accogliere la
proposta presentata dalla collega Minelli e sottolineare che la
scheda DEFR era allestita in questo modo in quanto va a definire
gli investimenti da parte dell'Amministrazione regionale. A questo
si aggiunge un percorso, che sostanzialmente è già in itinere, di
confronto con le società, anche con CVA in maniera particolare, che
non direttamente, ma in
partnership
commerciale ha già
attivato e iniziato un percorso di installazione di colonnine sul
territorio. Così come altre iniziative importanti sono state
attivate da altri gruppi, nazionali e internazionali, che vanno a
implementare e andranno a implementare in futuro, anche
evidentemente su stimolo dell'Amministrazione regionale, questo
tipo di infrastruttura, che servirà al territorio per dotarlo in
tutte le sue parti, quindi non solo nelle situazioni più
prestigiose, ma anche in località che magari avranno un'intensità o
appetibilità minore, come succede in altre infrastrutturazioni.
Questo posso confermarlo in quanto anche l'allestimento delle
nostre colonnine è stato valutato sul territorio anche in funzione
di altre iniziative, che erano già partite da altri operatori e che
hanno sostanzialmente coinvolto tutti i Comuni in maniera
massiccia. Penso che nei prossimi mesi, entro la fine dell'anno, si
potrà avere un quadro molto chiaro delle iniziative di
infrastrutturazione, non solo sulla carta, perché evidentemente ci
saranno dei piani di sviluppo ben precisi da parte di queste
società, ma anche di quelle che saranno già fisicamente installate,
questo proprio nell'ottica di quello che ci si poneva un po' tutti
come priorità.
Presidente -
Ci sono altre richieste di intervento? In
assenza di richieste, passiamo alla votazione dell'emendamento n. 2
Minelli-Bertin (pagina 103). La votazione è aperta. La votazione è
chiusa.
Presenti: 34
Votanti: 22
Favorevoli: 22
Astenuti: 12 (Aggravi, Cognetta, Distort, Ferrero, Luboz,
Lucianaz, Manfrin, Pulz, Restano, Rini, Sammaritani, Spelgatti)
Il Consiglio approva.
Passiamo all'emendamento n. 1 del collega Mossa. Per
l'esposizione, la parola al collega Mossa.
Mossa (M5S) -
Avendo utilizzato il tempo a disposizione
ieri in discussione generale, quindi, avendo già approfondito nel
merito i vari emendamenti, procederò a fare una carrellata veloce
per ciascun emendamento, giusto per ricordare all'aula quale sia il
merito di ciascuno di essi.
Emendamento n. 1: con questo emendamento, al paragrafo sul CVA a
pagina 126 del DEFR, relativamente alla norma di attuazione, nel
verso che recita: "
tale orientamento va perseguito con
determinazione, avviando parallelamente all'iter della Commissione
paritetica gli approfondimenti sui vari scenari possibili, per
superare i vincoli attuali al buon funzionamento della società,
dettati principalmente dalla legge Madia
", noi proponiamo di
sopprimere la parte "
dettati principalmente dalla legge
Madia
", semplicemente perché riteniamo che i vincoli al buon
funzionamento della società non siano legati alla legge Madia, ma
alla gestione operativa e alla strategia del
management
.
Dalle ore 16:44 riassume la Presidenza la presidente
Rini
.
Rini (Presidente) -
Qualcuno intende intervenire? Se non
ci sono richieste di intervento, posso mettere in votazione
l'emendamento n. 1 del collega Mossa. La votazione è aperta. La
votazione è chiusa.
Presenti: 34
Votanti: 4
Favorevoli: 4
Astenuti: 30 (Aggravi, Baccega, Barocco, Bertin, Bertschy,
Certan, Chatrian, Cognetta, Daudry, Distort, Farcoz, Favre,
Ferrero, Gerandin, Lavevaz, Luboz, Lucianaz, Manfrin, Marquis,
Marzi, Minelli, Morelli, Nogara, Peinetti, Pulz, Restano, Rini,
Sammaritani, Testolin, Trione)
Il Consiglio non approva.
Passiamo ora all'emendamento n. 2 del collega Mossa. Vuole
illustrarlo?
Mossa (M5S) -
Con questo emendamento proponiamo, sempre
nello stesso paragrafo relativo a CVA, a pagina 127 del DEFR, di
prorogare il termine per l'approvazione della norma di attuazione
previsto nell'attuale DEFR per febbraio 2020 a settembre 2020.
Ovviamente la proposta scaturisce dal fatto che la norma di
attuazione prevede tempi per la sua approvazione che possono andare
anche oltre i sei mesi e lasciare questa scadenza a febbraio, fra
appena un mese, consapevoli del fatto che non si è nemmeno formata
la nuova Commissione paritetica, non ha senso. Spostare il termine
previsto per l'approvazione della norma di attuazione da febbraio a
settembre, letta la nuova disciplina sulle concessioni, non
comporterebbe alcuna conseguenza, anche se la scadenza del 31 marzo
non sarà rispettata.
Presidente -
La parola al collega Restano.
Restano (GM) -
Voteremo a favore di questo emendamento,
perché quando è ragionevole e di buon senso, noi non guardiamo da
dove proviene e votiamo a favore. Ovviamente la crisi di governo,
se andremo a elezioni, forse ci porterà ad andare ancora oltre la
data che voi avete proposto, ma i membri della Paritetica dovranno
essere rinominati.
Presidente -
La parola al collega Aggravi.
Aggravi (LEGA VDA) -
Anche noi dichiariamo il voto
favorevole a questo emendamento, un po' come ho già avuto modo ieri
di argomentare quando si è parlato di un ordine del giorno. Oggi
abbiamo un Governo che ha delle difficoltà, una Paritetica monca e
comunque l'orizzonte temporale deve essere necessariamente portato
più avanti, perché siamo comunque a fine gennaio.
Collega Mossa, quando noi riteniamo che c'è qualche cosa di
utile e di valido, votiamo a favore, al di là di chi lo propone e
la dimostrazione di questo atteggiamento è anche la dimostrazione
di chi crede che non abbiamo perso tempo, anzi, quello che è
avvenuto al di là dei contributi, o del numero di contributi che
ognuno ha dato, va al di là, lo ripeto, di chi è primo o secondo in
classe, pertanto noi voteremo a favore di questo emendamento.
Presidente -
Ci sono altri interventi? La parola al
collega Ferrero.
Ferrero (VDALIBRA) -
Per le motivazioni che sono già
state evidenziate dei colleghi, anche da parte di Vdalibra ci sarà
un voto favorevole.
Presidente -
La parola al collega Nogara.
Nogara (AV) -
Io ho solo una piccola eccezione in merito
a quanto ha detto il collega Mossa. Io non sono un legale, non mi
intendo di questioni legali, però le ho dato un parere legale che
dice proprio il contrario di quello che lei ha appena affermato
sulla data del 31 marzo per le concessioni. Io spero proprio che
lei abbia ragione perché, se entro il 31 marzo dovesse aver ragione
questo parere legale di uno studio che si sta interessando delle
concessioni governative, delle concessioni di tutte le Regioni
d'Italia, in questo caso del Piemonte, per le concessioni
governative sarebbe lo Stato a farci la legge per le concessioni e
in più si tratterrebbe il 10 percento delle concessioni. Io non ho
gli elementi, mi sono basato sulla documentazione che ho acquisito,
la documentazione che ho acquisito asserisce questo, è firmata da
uno studio legale e da un avvocato.
Presidente -
La parola al collega Cognetta.
Cognetta (VDALIBRA) -
Usciamo un attimo solo per chiarire
il punto, perché mi sembra piuttosto importante e dirimente, al di
là dell'emendamento che votiamo.
Collega Nogara, si può avere, per favore, anche da questa parte
questo parere legale? La questione è stata chiarita quando si parlò
con l'allora assessore Borrello, poco prima della fine dell'anno,
su quali erano le urgenze da approvare assolutamente, prima di
un'eventuale fine anticipata della legislatura e proprio su questo
punto venimmo rassicurati dall'allora Assessore che non ci
sarebbero stati problemi, perché questa norma a cui si fa
riferimento non sarebbe venuta in scadenza il 30 marzo, quindi si
poteva andare avanti tranquillamente. Lei però oggi dice che c'è un
parere che dice esattamente il contrario e quindi corriamo il
rischio che, non approvando una norma che gestisce la possibilità
di fare le gare e di come farle rispetto alle concessioni, lo Stato
ci imporrebbe la sua norma, perché è questa la questione, detta nei
minimi termini. Io vorrei dunque essere sicuro dagli uffici se è
vera la prima interpretazione, quella che mi venne data da Borrello
venti-trenta giorni fa, o se è quella invece che viene da oggi in
quest'aula. Non è una questione da poco, credo, oppure è una
questione su cui possiamo fare finta di nulla? Grazie, se mi
chiarite questo problema...
Presidente -
La parola al collega Aggravi.
Aggravi (LEGA VDA) -
Presidente, vorrei intervenire
anch'io come membro della II Commissione e in aiuto chiederei anche
l'intervento del Presidente della II Commissione. Quando
nell'annoso percorso di bilancio a un certo punto chiedemmo, al di
là della delucidazione che diede a suo tempo l'Assessore in
audizione, quali erano le priorità che, al di là della situazione
contingente, c'erano per il fine anno, quindi eventualmente da
inserire nel collegato o comunque da potenziare, fu detto, non so
se dal Legislativo o magari dalla Segreteria generale, che si
occupa di tante cose in questa Regione, che non c'erano delle
urgenze. In particolare, chiedendo di questo tema, fu data comunque
conferma che non c'era questa necessità in quanto il limite andava
oltre il 31 marzo. Io allora però mi chiedo quale sia lo stato
dell'arte.
Presidente -
La parola al collega Nogara.
Nogara (AV) -
Come ho detto prima, è da diversi mesi che
io sostengo questa tesi. Non ricordo più da chi ma era stato
organizzato al CRAL Cogne un incontro proprio su questo tema...
ecco, dai sindacati, il SAVT aveva organizzato un incontro a cui io
avevo partecipato e a cui erano intervenuti tutti quelli che erano
al tavolo, sostenendo questa tesi. Ripeto che non sono un tecnico,
ho chiesto un parere tecnico a delle persone che stanno facendo
questo lavoro. Ho ottenuto questo parere, me l'hanno anche firmato,
siglato e consegnato, io l'ho dato a tutti quelli che in questi
mesi si sono interessati alle problematiche e alle concessioni di
CVA per renderli edotti. Siccome è un fatto, secondo me, di una
certa rilevanza, l'ho voluto far presente. Sono mesi che faccio
presente questo, voglio che lo sappiano tutti. Posso anche avere
torto, perché non è una mia iniziativa, non dico che "io so che",
ma questo è quanto mi è stato detto.
Presidente -
Collega Mossa, vuole intervenire?
Mossa (M5S) -
Sarò velocissimo proprio relativamente a
questo parere legale. Anch'io comunque mi riservo di chiedere un
parere legale e nel frangente l'ho fatto vedere e mi è arrivato
questo commento, che vorrei leggere in aula, così magari ci
facciamo un po' tutti un'idea. Mi si dice con un messaggio che
"
il parere, sotto il profilo tecnico, è debole
- per carità,
io non lo metto in dubbio, come lei non è un legale non lo sono
neanch'io -
nulla si dice sulla gerarchia delle fonti ed è il
punto cardine della questione. Si parla di clausola di salvezza,
ma, in caso, è una clausola di salvaguardia
". Ci riserviamo
comunque di approfondire.
Presidente -
La parola al presidente Testolin.
Testolin (UV) -
Solo per dire che è una questione che
nessuno è in grado di attestare in maniera puntuale. Ognuno di noi
si è informato, anch'io mi sono informato ma, non essendo
sufficientemente in grado di spiegarlo, magari con parole
tecnicamente corrette, proporrei di trovarci in una Conferenza dei
Capigruppo allargata, se riteniamo, per un confronto con il
Legislativo, che ci esplichi le situazioni normative che da loro
sono state analizzate. Facciamo chiarezza in maniera concreta.
Presidente -
Se siete d'accordo allora sospendiamo e
chiediamo subito se si possono contattare i tecnici. Cogliamo
l'occasione, visto che sospendiamo, per fare una Capigruppo e
decidere anche sul prosieguo dei lavori. Collega Minelli, vuole
intervenire prima della sospensione?
Minelli (RC-AC) -
Semplicemente vorrei dire che su questa
questione c'è l'emendamento del collega Mossa, che sposta da
febbraio a settembre il termine per l'approvazione della norma di
attuazione. Io ho presentato un altro emendamento, che va nella
stessa direzione e che abolisce questo termine e manterrebbe nella
scheda DEFR la formulazione che riguarda l'indirizzo, che è quello
della norma di attuazione: credo che debbano essere presi in
considerazione insieme.
Se posso continuare, per quanto riguarda la questione, che è
complessa, faccio presente una serie di cose su cui poi, se sarò
ammessa alla Conferenza dei Capigruppo allargata, se è possibile
partecipare a questa riunione con il Legislativo... ci sono alcune
questioni su cui bisogna essere chiari. Il decreto semplificazioni
convertito in legge, che cita la data del 31 marzo 2020 per la
formulazione della legge regionale, in assenza della quale lo Stato
potrebbe intervenire, fissa il termine di questo intervento dello
Stato a due anni. Faccio presente che il decreto Bersani, che è del
1999, aveva dato il compito al Ministero dello sviluppo economico
di definire, entro il 30 aprile 2012, le modalità e le procedure di
gara, ma questa cosa non è mai avvenuta. Di conseguenza, questo
termine che adesso spaventa non avrebbe delle conseguenze di
sanzione sulla Regione Valle d'Aosta: questo perché lo stesso
decreto, convertito in legge, dice espressamente che sono fatte
salve le competenze delle Regioni autonome. Su questa cosa bisogna
essere chiari e avere anche, ovviamente, il parere del Legislativo.
Io ne ho discusso con il collega Nogara e ho avuto modo di leggere
il parere che anche il collega Mossa ha visto: non dice cose
diverse, semplicemente bisogna che la Regione si doti di una legge,
ma non c'è questo termine perentorio.
L'altra cosa che voglio dire è che il problema potrebbe porsi
soltanto per le concessioni scadute, nel nostro caso ce ne sono
due, di cui una è quella di Champagne 2 che riguarda CVA. Il quadro
delle carenze normative della Regione è pesante, non c'è norma di
attuazione, non c'è un lavoro avviato per una legge transitoria.
C'è un ritardo ed è normale che ci si preoccupi, però in questo
momento non abbiamo la possibilità di formulare una legge. Quello
che possiamo fare è semplicemente e convintamente fare il possibile
- l'ho già detto quando ho presentato l'ordine del giorno sulla
Paritetica - per mandare avanti questo lavoro.
Quello che possiamo fare, giustamente, come propone il collega
Mossa, è spostare il termine. Su quel termine di settembre io però
mi asterrò, perché, secondo me, bisogna proprio togliere il termine
e lavorare in maniera decisa... chi lo dovrà fare, chi adesso
rimarrà in carica fino al momento in cui ci saranno nuove elezioni
e chi dovrà decidere dopo, ma quella è la strada che bisogna
percorrere.
Presidente -
La parola alla collega Morelli.
Morelli (AV) -
Giusto per una questione di metodo, onde
evitare che persone vengano poi allontanate dalla Conferenza dei
Capigruppo perché non facenti parte della stessa, chiedo che su
questa parte la partecipazione possa essere estesa a tutte le
persone interessate.
Presidente -
Facciamo magari prima un incontro - anche se
non è segreto, quindi chi vuole partecipare lo può fare - solamente
per decidere il prosieguo dei lavori, poi invece passiamo
all'audizione.
La seduta è sospesa dalle ore 17:00 alle 17:48.
Rini (Presidente) -
Possiamo riprendere i lavori. Stiamo
discutendo l'emendamento presentato dal collega Mossa. Ci sono
richieste di intervento anche in seguito alla sospensione che
abbiamo fatto, proprio per poter effettuare ulteriori chiarimenti?
Se non ci sono richieste di intervento, possiamo mettere in
votazione l'emendamento n. 2 del collega Mossa. La votazione è
aperta... chiudiamo la votazione... no, possiamo riaprire la
votazione perché il collega Bertin sta entrando? Chiedo ai colleghi
di restare in aula durante la fase delle votazioni, come sapete, in
questi giorni c'è una votazione dopo l'altra. La votazione è
chiusa.
Presenti: 35
Votanti: 17
Favorevoli: 17
Astenuti: 18 (Baccega, Barocco, Bertin, Bertschy, Certan,
Chatrian, Daudry, Farcoz, Favre, Lavevaz, Marquis, Marzi, Minelli,
Morelli, Nogara, Peinetti, Testolin, Trione)
Il Consiglio non approva.
Prego, collega Cognetta.
Cognetta (VDALIBRA) -
Presidente, ci ha fatto votare due
volte, perché la prima volta il Governo era andato sotto. Se
vogliamo essere corretti, lei avrebbe dovuto chiudere la votazione
e dare il risultato, invece ha annullato la votazione e l'ha fatta
rifare e non mi sembra molto corretto. È andata così, credo
l'abbiate visto tutti, e non mancava soltanto il collega Bertin, il
fatto poi che manchi il collega Bertin non vuol dire che non si
debba votare, siamo 35 Consiglieri, qui siamo e qui lavoriamo.
Presidente -
La ringrazio, collega, ma non è la prima
volta che succede, io ho semplicemente riaperto.
Cognetta (VDALIBRA) -
Ha ragione, non è la prima volta,
ma non deve più succedere.
Presidente -
Guardi, io avevo votato a favore... ho
riaperto semplicemente perché il collega Bertin stava entrando ed
era qui sulla porta. Sugli altri casi ha perfettamente ragione, il
caso vuole che poi siano entrati anche gli altri colleghi che
mancavano. Invito però davvero i colleghi a rimanere in aula perché
poi si creano queste situazioni, vi chiedo veramente la serietà di
rimanere in aula durante queste giornate. Andiamo avanti con
l'emendamento n. 3 del collega Mossa a cui do la parola per
l'illustrazione.
Mossa (M5S) -
Siamo sempre nella zona CVA del DEFR. Con
questo emendamento, sempre nel paragrafo a pagina 127, proponiamo
di sopprimere la parte che dice:
"trascorso il termine entro il
quale dovrà essere approvata la norma di attuazione, dovranno
essere riconsiderate tutte le alternative possibili
". Questo
perché riteniamo che, prima di riprendere la valutazione delle
alternative possibili, ci sia la possibilità di intraprendere altre
strade: ad esempio, valutare se prorogare ulteriormente questa
scadenza.
Presidente -
Ci sono interventi? Se non ci sono
interventi, pongo in votazione l'emendamento n. 3 del consigliere
Mossa. La votazione è aperta. La votazione è chiusa.
Presenti: 35
Votanti: 6
Favorevoli: 6
Astenuti: 29 (Aggravi, Baccega, Barocco, Bertschy, Certan,
Chatrian, Cognetta, Daudry, Distort, Farcoz, Favre, Ferrero,
Gerandin, Lavevaz, Luboz, Lucianaz, Manfrin, Marquis, Marzi,
Morelli, Nogara, Peinetti, Pulz, Restano, Rini, Sammaritani,
Spelgatti, Testolin, Trione)
Il Consiglio non approva.
Passiamo all'emendamento n. 4 del collega Mossa.
Mossa (M5S) -
Questo è l'ultimo emendamento sul DEFR.
Sempre relativamente a CVA, proponiamo anche di reinserire gli
stessi punti da noi proposti e approvati all'unanimità - ovviamente
può succedere che uno cambi idea nel tempo - lo scorso anno, ovvero
"
i vincoli da rispettare nella definizione della destinazione
futura della partecipata e/o nell'assegnazione della gara di
concessione: il mantenimento e l'incremento dei livelli di
occupazione e di produzione aziendale nel territorio regionale; il
supporto alla creazione di un ecosistema industriale locale
centrato sulle competenze dell'azienda, in sinergia con le
competenze distintive di altri operatori presenti sul territorio;
la garanzia di assoluta priorità nello sfruttamento delle acque per
gli usi umani, agricoli, zootecnici e ambientali, rispetto a quelli
idroelettrici; la garanzia di dedicare priorità nell'allocazione
del budget di investimenti alle opere di manutenzione e di
prevenzione del degrado ambientale in conseguenza del cambiamento
climatico
".
In visione proprio di un futuro così incerto su CVA, attraverso
questo emendamento al DEFR vorremmo semplicemente che le priorità
fondamentali sull'uso dell'acqua venissero garantite e tutelate,
un'indicazione affinché, comunque vada e al di là del vestito
politico, non si perdano di vista le priorità sull'uso delle
acque.
Presidente -
Ci sono altri interventi? Ha chiesto la
parola la collega Minelli.
Minelli (RC-AC) -
In dichiarazione di voto: noi votiamo
questo emendamento anche perché, come mi pare abbia detto il
collega Mossa, riprende una parte che era già inserita nel DEFR
precedente, quello dello scorso anno, e che noi riteniamo
importante per i contenuti che esplicita.
Presidente -
Colleghi, se non ci sono altre richieste,
apriamo la votazione sull'emendamento n. 4 del collega Mossa. La
votazione è aperta. La votazione è chiusa.
Presenti: 34
Votanti: 24
Favorevoli: 24
Astenuti: 10 (Aggravi, Distort, Ferrero, Gerandin, Luboz,
Lucianaz, Manfrin, Pulz, Restano, Sammaritani)
Il Consiglio approva.
Analizziamo adesso l'ultimo emendamento presentato dai colleghi
Minelli e Bertin. La parola alla collega Minelli.
Minelli (RC-AC) -
Questo emendamento è simile
all'emendamento presentato dal collega Mossa. Noi crediamo che il
termine che era stato individuato nel febbraio 2020 non abbia più
ragion d'essere e ne capiamo tutti la
ratio
, quindi
proponiamo di abolire la frase che era stata inserita dopo l'ultimo
capoverso di pagina 126, quindi a pagina 127, per la ragione che è
già stata esplicitata anche dal ragionamento del collega Mossa: il
cambiamento di Governo nel 2019 ha comportato un'interruzione dei
lavori della Commissione paritetica, che perdura tutt'oggi, ne
abbiamo appena discusso in questa sospensione. Si è aperta poi la
crisi politica regionale, che non è risolta, c'è incertezza per il
varo della norma di attuazione, quindi noi riteniamo che debba
essere eliminato ogni termine. Io mi sono astenuta sull'emendamento
del collega Mossa, perché temo che nemmeno per settembre questo
termine potrebbe essere rispettato; di conseguenza, riteniamo sia
più corretto togliere questi termini ed eliminare le due righe che
ci sono a pagina 127.
Presidente -
Qualcuno vuole intervenire? La parola al
collega Vesan.
Vesan (M5S) -
Solo una rapida dichiarazione di voto:
nelle more della non approvazione dell'emendamento del collega
Mossa, il Movimento Cinque Stelle voterà a favore dell'emendamento
Minelli-Bertin.
Presidente -
Possiamo procedere alla votazione
dell'emendamento Minelli-Bertin (pagine 126-127). La votazione è
aperta. La votazione è chiusa.
Presenti, votanti e favorevoli: 35
Il Consiglio approva all'unanimità.
Possiamo ora passare al voto dell'atto e dell'allegato nel suo
complesso. Ovviamente ci riserviamo la facoltà di apportare il
coordinamento formale in seguito all'adozione dei vari emendamenti
che sono stati approvati. Prima di passare alla votazione finale,
ci sono dichiarazioni di voto sull'atto nel suo complesso? Se non
ve ne sono, possiamo procedere alla votazione... ha chiesto di
intervenire il collega Restano.
Restano (GM) -
Je voulais seulement faire un trait
d'esprit et reprendre ce qui nous a dit l'Assesseur à
l'instruction. "
c'est plutôt des réactions des autres qu'on
comprend si on a bien fait
", à voir le débat qu'on a eu on a
bien fait, on s'est confrontés, on a discuté alors je pense que
nous aussi on a bien travaillé et on a porté au Conseil notre
considération. Je vais voter à faveur... abstention,
excusez-moi.
Presidente -
Ha chiesto la parola il collega Marzi.
Marzi (SA) -
È la prima volta che intervengo sulla
tematica di riferimento e, come ha appena ricordato il collega
Restano, sono assolutamente contento del lavoro da un punto di
vista istituzionale. Sapete meglio di me che questo è il massimo
organismo istituzionale della Regione autonoma Valle d'Aosta, il
Consiglio regionale, quindi, da un punto di vista politico e
amministrativo io sono assolutamente soddisfatto del lavoro che per
due giorni e mezzo ci ha portati al voto del DEFR. Da un punto di
vista più istituzionale, invece sono comunque triste del fatto che
tutti quanti noi ci siamo autocostretti a non essere presenti nella
Millenaria. Mi farò dunque parte nei prossimi mesi - indirettamente
sto dicendo qualcosa - di portare un ordine del giorno che chieda
che il Consiglio regionale non possa mai più essere convocato il 30
e 31 gennaio fino a quando ci sarà la Fiera di Sant'Orso.
Dalle ore 18:02 assume la Presidenza il vicepresidente
Distort
.
Distort (Presidente) -
Ha chiesto la parola il presidente
Rini.
Rini (PNV-AC-FV) -
Semplicemente vorrei esprimere le
motivazioni che mi porteranno ad astenermi su questa votazione. È
un voto di conseguenza alla mia presa di posizione in questi giorni
sui vari emendamenti. Poiché mi sono trovata favorevole e ho
accolto diverse delle suggestioni dei colleghi, per rispetto a
questa posizione ovviamente mi asterrò sul documento finale.
Presidente -
Ha chiesto la parola il collega Barocco.
Barocco (GM) -
Due parole su questo momento di
approvazione del DEFR. L'attività di programmazione si è svolta in
questi mesi, le difficoltà sono state tante e l'oggettività
dell'operare mi sembra evidente. Io penso anche alla difficoltà
umana che ha avuto la Giunta, non solo in questi mesi, per giungere
a questa elaborazione. È venuto meno anche un rapporto fiduciario,
penso che si debba sottolinearlo in quest'aula, perché penso che
non siamo solo dei robot, ma siamo uomini, quindi è chiaro che,
quando succedono certi fatti, anche certi rapporti di lavoro
possono essere incrinati e avere delle conseguenze di elaborazione
più complessa. In questi giorni abbiamo visto delle attitudini un
po' diverse, c'è chi ha fatto Catone il censore, chi ha fatto quasi
la Sibilla Cumana. Abbiamo avuto qualche atteggiamento di
filibustering
, però devo dire che tutto questo ha portato a
una sintesi di posizioni diverse, a degli emendamenti che hanno
cominciato a farci ragionare sul futuro della nostra Valle e
abbiamo raggiunto su alcuni argomenti anche delle sintesi che, al
di là delle posizioni di destra e di sinistra, penso siano da
mettere in evidenza.
Il DEFR della maggioranza, se mi permettete, rispecchia queste
cose ed è stato integrato. Io penso già al futuro, penso che il
prossimo anno, probabilmente, dovremo dedicare maggiore tempo a
questo DEFR e sottolineo la novità di aver avuto anche un documento
politico ombra, che a me tanto ombra non è sembrato, mi è sembrato
molto concreto, perché ci ha fatto ragionare su certi argomenti, ma
abbiamo parlato poco di innovazione. Abbiamo parlato di tante cose,
ma di innovazione, del futuro, tutti insieme credo che ne abbiamo
parlato poco, come abbiamo parlato poco di entrate. Penso che, per
avere un modello di società, un modello di Valle d'Aosta, che sia
di innovazione, in armonia con l'ambiente e con la società, dal
prossimo anno dovremo anche cercare di guardare queste entrate. Tra
l'altro, da quello che abbiamo visto in Commissione, dalle domande
che sono state poste, abbiamo scoperto che abbiamo delle entrate
potenzialmente positive: il margine operativo corrente e le
capacità di indebitamento ci porterebbero anche ad affrontare dei
temi che, secondo me, per il futuro sono interessanti. Non voglio
lanciare già delle provocazioni... ma sì lanciamo anche delle
provocazioni perché penso che l'aspirazione della politica sia
vivere meglio, come dicevo prima, in armonia con la società e con
l'ambiente. Nel futuro pensiamo maggiormente alla ferrovia e
all'elettrificazione, ma osiamo anche di più e soprattutto non
aspettiamo che sia solo lo Stato. Io non sono così fiducioso, anche
se devo riconoscere che lo Stato con il sottosegretario Rizzi aveva
fatto qualcosa, poi si è perso qualcosa nel tempo, non per colpa
sua ma per colpa della politica e delle cose che capitano in
politica. Se crediamo veramente al 2030, al 2040, ai cambiamenti
climatici, dobbiamo osare e dobbiamo mettere delle risorse, anche
per risolvere questo problema. Se mettessimo delle risorse di un
certo peso, potremmo sederci, nei confronti dello Stato, con un
peso anche maggiore.
La cosa che vorrei dire alla fine è: facciamo attenzione a dare
dei giudizi così
tranchant
su tanti argomenti. Attention à
donner des jugements si tranchants. Je suis un passionné d'histoire
et, selon qui écrit l'histoire, les jugements peuvent être
différents. Même les hommes les plus honnêtes, les hommes en bonne
foi risquent quelquefois, selon qui écrit l'histoire, d'être des
partisans de la libération d'un peuple ou les collaborateurs des
forces d'occupation.
Presidente -
Ha chiesto la parola la collega Minelli.
Minelli (RC-AC) -
Il nostro voto al DEFR non è un voto di
fiducia, né potrebbe esserlo in una situazione in cui non esiste
più una maggioranza e un Governo, che, secondo quanto viene
invocato da più parti, dovrà cessare perché si prospetta un ritorno
alle urne. È però un voto che tiene conto del fatto che è
necessario bloccare questa situazione e dare la possibilità a
questo Consiglio di discutere i tre disegni di legge che riguardano
il bilancio e che non potremmo affrontare se non approvassimo in
questo momento il DEFR. È però anche un voto che tiene conto di
alcuni correttivi importanti che sono stati inseriti nel DEFR e di
cui siamo soddisfatti. Certo, ci sono anche diversi aspetti su cui
abbiamo grosse perplessità e altri su cui non concordiamo. Crediamo
che ci sarebbe potuto essere un lavoro precedente più approfondito,
ma il nostro sarà comunque un voto favorevole per le ragioni che ho
espresso.
Presidente -
Ha chiesto la parola il collega
Gerandin.
Gerandin (MOUV') -
Il DEFR è un documento di
programmazione e penso che, al di là delle tante ore, delle
giornate che sono state oggetto di questa discussione, per quanto
riguarda questo documento di programmazione, vedo alcuni aspetti
positivi. Parliamo di due documenti di programmazione
sostanzialmente molto diversi, questo è indubbio. Ci sono due
visioni e prospettive totalmente diverse, due metodi e
probabilmente anche visioni diverse.
Ho un unico rammarico: c'erano alcune possibilità eventualmente
di convergere su alcune situazioni di difficoltà per alcune
problematiche che toccano alcuni settori della Valle d'Aosta, non
si è riusciti ad avere alcun tipo di convergenza, salvo
sull'emendamento in merito agli esercizi di vicinato e questo
indubbiamente è il rammarico che ho. Sono però anche convinto che
per la Valle d'Aosta sia necessario che i Valdostani abbiano
cognizione di causa, che sappiano che se, com'è stato detto, questo
sarà l'ultimo Consiglio, per cui se si andrà a una nuova
consultazione elettorale, probabilmente il confronto sarà su due
visioni diverse di come si può gestire la Valle d'Aosta, su come
può essere il futuro della Valle d'Aosta. In questo momento ogni
possibilità di chiarezza è un valore aggiunto. Questo solo per dire
che, finito il documento di programmazione, ci avvieremo a un
confronto sulle risorse finanziarie che mettiamo in campo. Mi
auguro che il clima, per quel che riguarda questo tipo di
finanziaria, sia leggermente diverso e che su alcuni temi ci sia la
possibilità di scegliere nell'interesse dei Valdostani e non
esclusivamente nell'interesse della politica o di quest'aula.
Dalle ore 18:10 riassume la Presidenza la presidente
Rini
.
Rini (Presidente) -
La parola al collega Marquis.
Marquis (SA) -
Siamo arrivati alla fine della discussione
sul DEFR, è stato un percorso difficile e articolato, già nella
relazione illustrativa, in qualità di relatore, avevo avuto modo di
evidenziare quali sono state le dinamiche che ci hanno portato ad
avvicinarci all'aula con l'esame in Commissione dell'argomento.
Sicuramente è stato un clima condizionato dalla crisi politica,
tutti hanno operato con estrema difficoltà, sia la Giunta sia i
vari Commissari, che ringrazio comunque per il contributo che hanno
fornito e per la disponibilità che hanno dato alla discussione.
Questo è un documento che è stato introdotto da pochi anni, del
decreto n. 118 del 2011, un documento a cui non siamo abituati ma
che riveste una grande importanza e dovrà rivestirla sempre più per
poter disegnare una nuova Valle d'Aosta. È cresciuta in questi anni
la qualità del documento, quest'anno, secondo me, c'è da
valorizzare soprattutto tutta l'analisi di contesto che è stata
fatta, che è molto più compiuta, precisa e di dettaglio rispetto
agli anni precedenti, così come si colgono alcune misure
innovative. Ritengo che anche il percorso in aula sia stato
positivo perché sono stati introdotti alcuni emendamenti, ma, anche
laddove non c'è stata convergenza, credo che questa sia stata
un'occasione per discutere e confrontarsi su questioni di estrema
importanza.
Credo che sempre più dovrà essere valorizzato il capitolo delle
entrate nella trattazione del DEFR, perché, da quando abbiamo
ottenuto la norma di attuazione n. 184 del 2017, la Valle d'Aosta
può fare anche una migliore programmazione economica. È chiaro che
per far questo serve della stabilità politica, serve della
convergenza di idee e soprattutto serve uno spirito innovativo.
Io ho avuto modo di dare una lettura anche ai DEFR delle altre
Regioni, che vanno per la maggiore, che sono ben attrezzate nella
gestione di questa iniziativa e ho provato a guardare sui
file
delle parole chiave. Devo registrare che ci sono delle
Regioni in cui le parole "programmazione", "innovazione",
"competenza" e "formazione" ricorrono molte volte di più rispetto a
quelle che abbiamo utilizzato noi e questo auspico che per il
futuro possa essere un indirizzo per migliorare sempre più la
situazione; così come ho molto apprezzato, nel corso delle
audizioni, il fatto che ci siano delle associazioni di categoria, a
partire anche da Confindustria, che richiedono sempre più un
approccio strutturale ai problemi della Valle d'Aosta. Questo
sentimento comune, questo sentire che si va diffondendo credo possa
essere un buon auspicio perché, sollecitando anche tutte le
componenti politiche, credo ci possano essere le precondizioni per
poter stabilire un rapporto nuovo con la gestione della pubblica
amministrazione per disegnare il futuro della Valle. Così come
credo sia anche fondamentale riconoscere il ruolo diverso
dell'Europa per la Valle d'Aosta. Abbiamo avuto modo di discuterne
anche ieri, ancorché non sia stato condiviso l'emendamento, ma
abbiamo comunque avuto modo di confrontarci, perché l'Europa è
sempre più al centro del nostro agire ed è un riferimento entro il
quale dobbiamo pensare e operare. La più grande parte dei fondi che
sono a disposizione proviene dall'Unione europea ma anche a livello
strategico le strategie vengono definite in quell'ambito. È chiaro
poi che i territori e le Regioni, anche sul principio federale,
hanno la miglior competenza per poter mettere in atto le azioni in
funzione delle prerogative del proprio territorio.
Termino il mio intervento confermando il voto favorevole del
nostro gruppo e ringraziando tutti per quanto hanno portato come
contributo alla discussione.
Presidente -
La parola al collega Daudry.
Daudry (AV) -
Come abbiamo avuto modo di sottolineare
ieri nella discussione generale di illustrazione al DEFR, ribadiamo
oggi che il nostro gruppo, il gruppo di Alliance Valdôtaine, ha
lavorato fin dall'inizio in maniera chiara e ordinata nel percorso
che ci porterà a breve a iniziare la trattazione del bilancio, al
collegato, perché fin dall'inizio mai abbiamo messo in dubbio che
in questo momento tutte le sfide importanti che aspettano la nostra
Regione avessero l'obiettivo, anche soprattutto all'interno della
situazione che si era generata, di addivenire a dotare la nostra
Regione e la nostra Comunità del bilancio. Un percorso che ha visto
degli arricchimenti, che abbiamo elaborato e condiviso, un percorso
che però passa attraverso un tassello fondamentale - è stato
ricordato negli interventi che mi hanno preceduto -: quello
dell'approvazione del DEFR, del documento di programmazione, che è
la condizione senza la quale non si può procedere a dotare la
nostra Comunità, i nostri Comuni, i Valdostani di servizi di cui
necessita la nostra Regione per l'adozione del bilancio. Questo
dibattito è stato interessante, non siamo del tutto convinti -
l'abbiamo detto ieri e lo ribadiamo oggi - che vi siano delle così
grandi differenze dal DEFR che è stato presentato in maniera
corposa da alcuni gruppi di opposizione, ma anche, come abbiamo
appena sottolineato, da altri arricchimenti che sono stati portati.
Abbiamo visto piuttosto una differenza di stile, un modo diverso
che non sempre apprezziamo, ma capiamo che sta nel gioco delle
parti, ma sui contenuti, sulle linee principali, sui temi
principali sostanzialmente rimaniamo convinti che vi sia una
convergenza di massima. Con questi arricchimenti sicuramente faremo
un'importante valutazione, le discussioni che ci apprestiamo a fare
sui disegni di legge n. 45, n. 46 e n. 47 rappresenteranno degli
ulteriori arricchimenti. Utilizziamo un'espressione che sovente
sentiamo in quest'aula, ma che vogliamo dire proprio in maniera
sincera: affronteremo la discussione del bilancio utilizzando gli
spunti che sono stati nel DEFR in maniera oggettiva, o laica, come
sovente si vuole dire, noi vorremmo sottolineare oggettiva.
Crediamo infatti fortemente nel lavoro che questo "gruppo dei 16"
ha portato avanti per definire le linee di sviluppo e di indirizzo
della nostra Comunità, in tema di Europa, in tema di trasporti, in
tema di turismo, agricoltura, cultura, sanità e istruzione.
L'abbiamo detto ieri e lo ribadiamo anche oggi: lavorare, assumersi
le responsabilità, anche dare dei contributi fattivi dalle
opposizioni sicuramente è un'attività importante, che è sempre meno
gratificata, alla quale sempre meno ci si dedica. Credo però che
portiamo in noi ancora un forte rispetto per le istituzioni, per la
Comunità che abbiamo l'onore di rappresentare, quindi siamo
chiamati a comportamenti di grande responsabilità e ad assumere
decisioni importanti dando un esempio concreto e fattivo da qui per
superare la diffidenza che c'è nei nostri confronti.
Termino semplicemente ribadendo che il nostro sarà un voto
favorevole, convinto, ed è anche un ringraziamento al tanto lavoro
di tutti coloro che hanno saputo arrivare a questo punto nelle
difficoltà in cui eravamo.
Presidente -
La parola al collega Aggravi.
Aggravi (LEGA VDA) -
On l'a dit au cours du débat, on l'a
dit dans l'introduction le jeu qu'on a fait, le jeu politique c'est
celui de bâtir un contre-DEFR. On a joué à un contre Gouvernement
pour proposer une idée différente de Vallée d'Aoste. Bien sûr,
quelquefois on a présenté des propositions avec des nuances un tout
petit peu différentes par rapport à celles du Gouvernement actuel,
mais on croit qu'on a des grosses différences et surtout dans les
domaines des impôts, dans les domaines des investissements même
dans une idée de développement. On peut changer, on veut changer
et, bien sûr, on votera contre pour le fait qu'on est contents on a
trouvé une synthèse au moins pour ce qui est du domaine du
commence.
L'è to eun comerse de cou
[traduzione letterale
dal patois: è tutto un commercio, delle volte] quelquefois, mais là
on a trouvé une synthèse. On a même fait une querelle ce matin sur
le domaine des langues. Je n'entre pas dans cette querelle, mais
j'ai vu un esprit et une force de la part de tous, chacun à sa
manière. Je souhaite que cette force, cet esprit sera utilisé au
même quand notre autonomie sera en difficulté ou en danger, car
quelquefois c'est bien de parler de langue, d'idées, de
propositions et de toute une série de choses, mais on doit défendre
notre autonomie et sur cela je souhaite que même dans le futur
chacun à sa manière et avec son rôle sera prêt à défendre pas
seulement une langue, pas seulement une idée, mais surtout notre
autonomie.
Presidente -
La parola al collega Cognetta.
Cognetta (VDALIBRA) -
Vorrei annunciare il nostro voto
contrario a questo documento. Vorrei fare soltanto due
remarques
rispetto a quanto ascoltato nelle dichiarazioni di
voto. Non per aizzare polemiche, ma soltanto per precisare. Collega
Barocco, c'è stata una scheda sull'innovazione tecnologica che è
passata sotto silenzio, quindi non è vero che nelle nostre
descrizioni non c'era nulla. C'è stato un riferimento puntuale e
preciso proprio su una serie di passaggi, tra l'altro, anche
declinati in maniera tecnica, con azioni puntuali che si vogliono
mettere in campo, quindi noi abbiamo le idee chiare anche su questo
aspetto.
Il secondo punto che mi preme sottolineare invece riguarda più
in generale tutta la parte di lavoro economica e di formazione, che
deve essere presa in mano da questo Consiglio, da chi ci sarà da
domani in poi per risolvere i grossi problemi che ha la Valle
d'Aosta. Noi abbiamo dato un'idea e, più che un'idea, abbiamo
scritto un documento di diverse pagine, presentato prima alla
popolazione e poi in quest'aula, con il quale abbiamo dichiarato le
nostre intenzioni, di per sé questo pone una grossa differenza tra
chi lo ha presentato, lo ha spiegato e ha portato avanti le proprie
idee e chi invece ha portato questo documento in aula semplicemente
perché doveva farlo. Io ho letto da parte della maggioranza come un
passaggio quasi fastidioso il fatto di dover portare questo DEFR in
aula, perché comunque poi si sarebbe parlato del bilancio. Per me
invece è stata un'occasione politica di discutere di temi
importanti, alcuni dei quali non toccati dal vostro documento,
tant'è che, a parte la questione del commercio, ci sono stati temi
su cui si è sviluppata una discussione accesissima, perché vuol
dire che sono temi pregnanti ma dei quali non si discute.
Io credo che lo sforzo politico fatto in questa occasione - cosa
peraltro mai successa in questo Consiglio - su questo documento
specifico abbia dato modo di far vedere che, al di là della voglia
di distruggere, che qualcuno continua a indicare come predominante
in certe forze politiche, ci sono anche delle proposte, scritte,
declinate, spiegate e poste all'esame dell'aula, ma anche della
popolazione.
Alla fine si possono anche cogliere due piccioni con una fava,
cioè portare avanti delle idee e delle questioni di un certo tipo
e, al tempo stesso porre l'attenzione su certi argomenti anche nei
momenti in cui bisognerebbe porli. Avremmo potuto fare azioni molto
più distruttive, parlare per due giorni di 'ndranghetisti o
anti-'ndranghetisti, ma non sarebbe stato opportuno. Abbiamo
cercato di portare avanti invece un'azione politica, che è stata
colta in qualche momento, in qualche altro momento no. In qualche
momento è subentrato il "state perdendo tempo". Quando poi sono
arrivati certi temi, la discussione si è accesa e allora non è
tanto una perdita di tempo, no? Perché tutti si sono voluti
posizionare.
Forse bisognerebbe valutare un po' di più questo documento e
valutare un po' di più il fatto che questa è un'aula nella quale si
discute di politica, gli atti amministrativi sono politica e i voti
sono politica. Di conseguenza, è molto importante analizzare,
conoscere e approfondire gli aspetti ed esprimere i propri voti con
coscienza e conoscenza delle questioni, altrimenti si fa gli
spingi-tasti di passata in memoria, che sapete quanto danno hanno
portato alla Valle d'Aosta. Ovviamente questo vale per tutti i 35
del passato, perché spesso e volentieri, sia in maggioranza che,
come dico sempre io, per maggiore responsabilità dell'opposizione,
sono passate cose che non sarebbero dovute passare o quanto meno
non è stato spiegato perché non dovevano passare. Soprattutto,
quando non si ha la forza, attraverso gli strumenti dei numeri in
quest'aula di fare qualcosa, bisogna prendere una decisione grave,
ma prenderla e portare il livello di lotta fuori da questo
Consiglio se si vuole essere davvero incisivi, altrimenti restano
solo chiacchiere, tant'è che in tutti questi anni ho visto che i
veri spostamenti e movimenti sono fatti sempre e comunque sull'onda
di sollecitazioni popolari. Questo vuol dire semplicemente che, se
i cittadini non fanno la loro parte, se l'opposizione non fa la sua
parte, le cose non accadono per caso. Bisogna ascoltare di più le
persone fuori, bisogna ascoltare più le persone che ci sono qui
dentro e parlarsi di più, fermo restando che chi si propone come il
governo del dialogo, poi dovrebbe dialogare, invece questo non è
stato fatto. Io vi ringrazio, non so se sarà il mio ultimo DEFR, io
spero per voi di sì, altrimenti credo che la prossima volta dovrete
calendarizzare molti più giorni, invece che solo tre, che poi
diventano quattro o cinque; di conseguenza, vi auguro un buon
lavoro.
Presidente -
Ha chiesto la parola la collega Pulz.
Pulz (ADU VDA) -
Presidente, voglio fare una
dichiarazione di voto perché credo che la nostra posizione non sia
sufficientemente chiara... scusate, era una battuta. Battute a
parte, voteremo convintamente contro questo DEFR per i metodi molto
discutibili di lavoro, come ho già sottolineato questa mattina,
perché non ci riconosciamo in una programmazione stanca e sempre
uguale a sé stessa e,
dulcis in fundo
, perché qualcuno ha
barattato, con un vergognoso emendamento di scambio, un voto a
favore del DEFR con la mancata tutela del Vallone delle Cime
Bianche, a cui avrebbero diritto di rispettosa fruizione, come noi,
le nuove generazioni, ma a loro questo Consiglio non ha alcuna
voglia di pensare.
Presidente -
La parola al presidente Testolin.
Testolin (UV) -
Je veux recueillir de ces journées
quelque chose de positif qui a été déjà dit par quelqu'un qui est
intervenu dans cette phase finale. Il y a dans tout parcours des
éléments qui peuvent nous donner la possibilité de regarder à
l'avant et je crois que, même avec la criticité de cette période,
quelque chose de bon est ressorti de ce moment de confrontation :
d'un côté, avec les collègues qui ont voulu participer activement à
partager le parcours, mais aussi à pouvoir insérer des éléments
nouveaux qui sont repris aussi bien dans le DEFR que dans le bilan
; même de l'autre côté avec des moments de confrontation dure sur
certaines thématiques avec l'accueil de quelques modifications
qu'on a bien essayé d'insérer dans un contexte où ces propositions
étaient appropriées et efficaces probablement pour une
problématique qu'on doit aborder dans une façon chorale peut-être,
mais le signal a été donné dans une façon correcte. Après
permettez-moi de souligner, d'un côté, le sérieux de qui a bâti
dans cette période ou a cherché de travailler choralement pour ce
document ainsi que pour le bilan en essayant de bâtir ce document
en fonction des ressources financières disponibles et sur
lesquelles on a ensuite écrit un bilan. On ira je crois à ce point
partager dans la deuxième partie de la journée. Une quantité
d'informations qui a été insérée dans un document pour essayer de
le transformer dans quelque chose qui n'est pas un livre de rêves,
mais c'est quelque chose de quotidien. J'aime reprendre ce qui
venait de dire hier matin, ou avant-hier matin, la collègue Morelli
quand parlait de quotidienneté, car de temps en temps il faut
reconduire les choses à ce qui arrive dans la journée de nous
tous.
Credo che questo sia un passaggio interessante soprattutto per
una compagine, come quella dei 16, come ha ricordato qualcuno nella
dichiarazione di voto, che ha cercato di focalizzare su alcuni
argomenti delle strade da seguire in maniera chiara e
inequivocabile. Io penso che questo sia uscito in maniera forte e
anche condiviso da altre forze politiche. Su certi argomenti le
votazioni hanno assegnato 26 puntini verdi, quindi penso ci sia
chiarezza su quello che, almeno in determinati ambiti, la Valle
d'Aosta vuole portare avanti.
Su altre iniziative ci sono stati degli scontri, anche
importanti, evidentemente perché c'è anche la necessità di fare
chiarezza, una chiarezza che molte volte viene chiesta, ma poi
viene messa in discussione da delle affermazioni che preferiscono
buttarci nell'ambiguità e dare un senso di inconsistenza della
politica tutta, quando invece non sempre è così. Penso che da
questo confronto lungo e serrato potrà comunque uscire un documento
che traccia un'attività amministrativa, che sia poi coerente con
quella del bilancio che andremo ad analizzare da qui a poco, una
via amministrativa che chiaramente poi dovrà essere portata avanti
da un nuovo Governo, con delle possibilità che sono assolutamente a
disposizione per poterlo correggere, così com'è stato fatto lo
scorso anno, quando questo Governo, che oggi ha finito un percorso
durato un anno, ha lavorato su qualcosa scritto da qualcun altro e
ha cercato di modificarlo, o di migliorarlo, per quanto gli
sembrava possibile e opportuno nel corso dell'anno con delle
iniziative di variazione di bilancio e delle iniziative di
assestamento che daranno anche al prossimo futuro un'opportunità di
intervento sempre e comunque a favore della collettività.
Presidente -
La parola al collega Manfrin.
Manfrin (LEGA VDA)
- Siamo arrivati alla fine di un
dibattito sicuramente intenso, durato diversi giorni, sul quale
evidentemente ci siamo confrontati anche in maniera aspra ma, per
certi versi, preferisco il confronto aspro rispetto ai politici che
"auspicano". I politici che auspicano sono quelli che si rivolgono
al cielo, al fato, al destino, alla provvidenza e si augurano che
qualcosa accada, mentre chi ha il coraggio di prendere le decisioni
non auspica, sceglie. Ebbene, delle scelte le avete fatte in un
documento che va molto vicino a una grida manzoniana. Se questo
Consiglio si scioglierà, come pare sia emerso dagli interventi che
tanti gruppi hanno fatto all'interno di quest'aula, il valore di un
documento che è sì programmatico ma politico sarà nullo. Se una
nuova maggioranza nascerà e sarà diversa da quella che ha espresso
questo documento, evidentemente questo conterà poco, o nulla.
In questo documento però qualcuno effettivamente ha voluto
cercare di mettere dei punti fermi, magari per poterli vendere al
di fuori di quest'aula in maniera positiva. Io e la collega Pulz
spesso ormai ci troviamo anche d'accordo: trovo che effettivamente
questo documento sia frutto di un baratto, come ho detto prima, di
un mercanteggiamento, ma veramente meschino, piccolo, sterile. La
natura dell'accordo è tutta qua: fa sì che questo documento verrà
votato con il voto determinante di due Consiglieri che hanno
barattato il voto in questi giorni, in queste ore d'aula in cambio
di un emendamento che non dice nulla: da una parte, cancella la
volontà della maggioranza di realizzare il collegamento Cime
Bianche, come era stato scritto qui: "
realizzazione entro
dicembre 2026
", cosa che viene cancellata - quindi
evidentemente non si potrà uscire fuori a dire che verrà fatto,
perché questa fase di realizzazione viene cancellata - ma
dall'altra parte non si afferma che non si farà, per cui nemmeno i
sostenitori di coloro che non vogliono la realizzazione del
comprensorio potranno trovare in questo DEFR qualcosa che vada in
quella direzione. Come di consueto, siamo su un documento che dice
tutto e niente perché semplicemente, con la consueta abilità
mediatoria che piace ad alcuni colleghi che qui ci invitano sempre
alla mediazione - perché l'importante è mediare, non quello che si
propone, ma trovare una mediazione tra le varie proposte -, si
arriva al risultato che la mediazione è sempre un ribasso rispetto
alle proprie idee e quindi si ha un accordo al ribasso sempre...
per arrivare, dicevo, a qualcosa che non dica niente ma che magari
non scontenti troppo. Non è questa l'idea di politica, non è questo
quello che ci chiedono i cittadini.
Mi concentro allora su quello che avevo presentato. Avevamo
presentato una parte importante di DEFR relativa alle politiche
sociali, una parte anche coraggiosa, che cercava di creare una
collaborazione fra le politiche sociali, le politiche del lavoro e
le politiche della casa. Volevamo dedicarle ai nostri cittadini,
volevamo fare in modo che fossero i nostri cittadini a usufruire
degli aiuti, del supporto della nostra Regione, ma voi avete
bocciato questa possibilità. Avendo bocciato questa possibilità,
così come tante altre proposte ottime - e voglio ringraziare i miei
colleghi, oltre a quelli di gruppo anche quelli che hanno lavorato
con noi alla stesura di questo DEFR -, non rispecchiando la nostra
idea di Regione, che però torneremo a proporre con forza, noi
voteremo contro.
Presidente -
Ci sono altri interventi? Se non ci sono
altri interventi, possiamo procedere alla votazione dell'atto nel
suo complesso. La votazione è aperta. La votazione è chiusa.
Presenti: 35
Votanti: 28
Favorevoli: 18
Contrari: 10
Astenuti: 7 (Gerandin, Mossa, Nasso, Restano, Rini, Russo,
Vesan)
Il Consiglio approva.
Rini (Presidente) -
Passiamo ora all'esame del disegno di
legge n. 45, ma prima nella sospensione precedente della Conferenza
dei Capigruppo abbiamo deciso di fare una pausa di un'ora e un
quarto, avevamo detto dalle 20:00 alle 21:15, siete d'accordo a
mantenere quest'ora o volete anticiparla adesso, prima di iniziare
l'esame del disegno di legge visto l'orario e vista la concomitanza
con la Fiera? Se non c'è unanimità, ovviamente manteniamo la
decisione presa in seno alla Conferenza dei Capigruppo: dalle 20:00
alle 21:15, poi alle 21:15 riprendiamo i lavori fino a mezzanotte,
domani mattina di nuovo alle 9:00 ad oltranza. La parola alla
collega Morelli.
Morelli (AV) -
Vorrei chiedere, a nome della maggioranza,
una sospensione.
Presidente -
Va bene, la seduta è sospesa.
La seduta è sospesa dalle ore 18:42 alle ore 19:06.
