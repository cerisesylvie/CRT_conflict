Classificazione
AMBIENTE
Inquinamento



Oggetto del Consiglio n. 641 del 25 giugno 2009 - Resoconto
OGGETTO N. 641/XIII - Disegno di legge: "Nuove disposizioni
in materia di prevenzione e riduzione dell'inquinamento acustico.
Abrogazione della legge regionale 29 marzo 2006, n. 9".
CAPO I
DISPOSIZIONI GENERALI
Articolo 1
(Oggetto e finalità)
1. La presente legge detta disposizioni per la tutela
dall'inquinamento acustico in ambiente esterno e abitativo volte
a:
a) adeguare alla realtà locale i principi di cui alla legge
26 ottobre 1995, n. 447 (Legge quadro sull'inquinamento
acustico);
b) prevenire e ridurre gli effetti nocivi e fastidiosi del
rumore ambientale originato da sorgenti artificiali;
c) tutelare l'ambiente sonoro naturale, considerato come
risorsa e parte integrante del paesaggio;
d) assicurare il monitoraggio dei livelli di rumorosità
ambientale e di esposizione della popolazione;
e) assicurare l'informazione ai cittadini in merito al rumore
ambientale e ai suoi effetti.
2. La presente legge definisce inoltre:
a) i criteri in base ai quali i Comuni procedono alla
classificazione del proprio territorio, nonché le modalità, le
scadenze e le sanzioni per l'obbligo di classificazione;
b) i poteri sostitutivi in caso di inerzia;
c) le modalità di controllo del rispetto della normativa per
la tutela dall'inquinamento acustico all'atto dell'acquisizione del
titolo abilitativo edilizio relativo a nuovi impianti ed
infrastrutture adibiti ad attività produttive, sportive e
ricreative, dei provvedimenti comunali che abilitano
all'utilizzazione dei medesimi immobili ed infrastrutture, nonché
dei provvedimenti di autorizzazione all'esercizio di attività
produttive;
d) le procedure e i criteri per la predisposizione dei piani
di risanamento acustico;
e) i criteri e le condizioni per l'individuazione di valori
limite inferiori per le aree di interesse paesaggistico, ambientale
e turistico;
f) le modalità di rilascio delle autorizzazioni comunali per
lo svolgimento di attività temporanee e di manifestazioni in luogo
pubblico o aperto al pubblico, qualora comporti l'impiego di
macchinari o di impianti rumorosi;
g) i criteri da seguire per la redazione della documentazione
di previsione di impatto acustico, di valutazione previsionale del
clima acustico e di impatto acustico;
h) i criteri per l'identificazione delle priorità temporali
degli interventi di bonifica acustica del territorio.
Articolo 2
(Competenze)
1. Spetta alla Regione, sentito il Consiglio permanente degli
enti locali (CPEL), definire, entro nove mesi dalla data di entrata
in vigore della presente legge, con proprie deliberazioni:
a) gli ulteriori criteri tecnici per la predisposizione della
classificazione acustica del territorio e la procedura per la loro
approvazione;
b) i criteri per la predisposizione della mappatura del
territorio, i casi nei quali deve provvedersi alla predisposizione
dei piani di risanamento comunali e delle imprese e la procedura
per la loro approvazione, nonché i criteri e le modalità per la
predisposizione dei piani degli interventi di contenimento e
abbattimento del rumore delle infrastrutture di interesse regionale
e comunale;
c) le modalità per l'identificazione delle priorità temporali
degli interventi di bonifica dall'inquinamento acustico da attuare
nel territorio regionale e i criteri di finanziamento, tenuto conto
di quanto previsto dall'articolo 9;
d) i casi, i criteri e le modalità semplificate per la
predisposizione della relazione di previsione di impatto acustico,
di valutazione previsionale del clima acustico e di impatto
acustico, tenuto conto dei soggetti coinvolti e della rilevanza
dell'attività svolta;
e) le modalità di presentazione e i contenuti delle domande
per l'autorizzazione allo svolgimento delle attività
temporanee;
f) i criteri e le modalità per la valutazione dell'attività
utile svolta nel settore dell'acustica dai soggetti richiedenti il
titolo di tecnico competente in acustica ambientale, nonché della
documentazione comprovante lo svolgimento dell'attività in modo non
occasionale;
g) i criteri tecnici di dettaglio per l'individuazione delle
aree meritevoli di particolare tutela acustica per le quali
stabilire valori limite inferiori a quelli definiti dalla normativa
vigente, nonché per la delimitazione delle aree remote di alta
montagna da inserire in una specifica classe;
h) i criteri tecnici per determinare le modalità di
intervento nel caso in cui i valori limite per le infrastrutture
stradali ed i valori limite al di fuori della fascia di pertinenza
non siano tecnicamente conseguibili, ovvero, per determinare i casi
in cui, sulla base di valutazioni tecniche, economiche o di
carattere ambientale si renda opportuno procedere ad interventi
diretti sui ricettori o, tenuto conto della situazione locale, non
sia necessario intervenire;
i) la misura dei diritti di istruttoria posti a carico dei
soggetti interessati in relazione all'attività di consulenza
tecnica svolta dall'Agenzia regionale per la protezione ambientale
(ARPA), ai sensi dell'articolo 17.
2. Spetta inoltre alla Regione:
a) l'approvazione del piano regionale triennale di intervento
per la bonifica dall'inquinamento acustico;
b) il rilascio dell'attestato di riconoscimento per
l'esercizio dell'attività di tecnico competente in acustica
ambientale;
c) l'istituzione, presso l'ARPA, dell'Osservatorio acustico
regionale.
3. Nel rispetto della normativa statale vigente e fatte salve
le competenze regionali di cui al comma 1, spetta al Comune di
Aosta e agli altri Comuni, anche in forma associata attraverso le
Comunità montane, ai sensi dell'articolo 83 della legge regionale 7
dicembre 1998, n. 54 (Sistema delle autonomie in Valle
d'Aosta):
a) provvedere alla classificazione acustica del proprio
territorio in relazione alle classi di destinazione d'uso;
b) provvedere alla redazione ed approvazione del piano di
risanamento acustico e, ove previsto, del piano di miglioramento
acustico;
c) provvedere alle attività di vigilanza e controllo
sull'osservanza della presente legge, anche avvalendosi della
collaborazione tecnica dell'ARPA;
d) determinare i casi e i criteri di esenzione dall'obbligo
di autorizzazione per lo svolgimento di particolari attività, in
considerazione della natura occasionale o della durata limitata
delle stesse.
Articolo 3
(Definizioni)
1. Ai fini della presente legge, si intende per:
a) classificazione acustica: suddivisione del territorio in
zone acustiche omogenee nelle quali siano applicabili determinati
valori limite per il rumore ambientale, in relazione all'uso del
territorio;
b) impatto acustico: effetti sonori prodotti o indotti in una
determinata porzione di territorio dall'insediamento di
infrastrutture, opere, impianti, attività o manifestazioni che
utilizzano sorgenti sonore e producono emissioni di rumore in
ambiente esterno, all'interno di abitazioni e edifici circostanti,
ovvero inducono con la loro presenza variazioni nella rumorosità
ambientale prodotta da altre sorgenti;
c) clima acustico: condizioni sonore esistenti in una
determinata porzione di territorio o per aree interessate da uno o
più edifici singoli, nei casi previsti dall'articolo 11, derivanti
dall'insieme di tutte le sorgenti sonore, naturali e
artificiali.
CAPO II
CLASSIFICAZIONE ACUSTICA E PIANI DI RISANAMENTO E
MIGLIORAMENTO ACUSTICO
Articolo 4
(Criteri per la classificazione acustica)
1. Ai fini dell'applicazione dei valori di riferimento
stabiliti dalla normativa vigente, la classificazione acustica del
territorio tiene conto delle classi di destinazione d'uso indicate
nella tabella A, nonché degli ulteriori criteri tecnici di
dettaglio definiti dalla Giunta regionale.
2. La classificazione acustica costituisce parte integrante
degli strumenti urbanistici vigenti, con i quali è coordinata, al
fine di armonizzare le destinazioni d'uso e le modalità di sviluppo
del territorio con le esigenze di tutela dell'ambiente esterno e
abitativo dall'inquinamento acustico.
3. Le modifiche e le varianti al piano regolatore generale
comunale urbanistico e paesaggistico (PRG) o agli strumenti
urbanistici attuativi, anche derivanti da procedure speciali,
comportano la verifica di coerenza con la classificazione acustica
e, qualora necessario, la revisione della medesima.
4. I regolamenti edilizi e le norme di attuazione dei PRG o
degli strumenti urbanistici attuativi, qualora in contrasto con le
disposizioni derivanti dalla classificazione acustica, sono oggetto
di adeguamento nei modi e con le procedure di cui alla legge
regionale 6 aprile 1998, n. 11 (Normativa urbanistica e di
pianificazione territoriale della Valle d'Aosta).
Articolo 5
(Procedura per l'approvazione dei piani comunali di
classificazione acustica)
1. Entro il 31 dicembre 2009, i Comuni trasmettono la
proposta del piano di classificazione acustica alle strutture
regionali competenti in materia di urbanistica e di ambiente e
all'ARPA per i pareri di competenza, da rilasciarsi entro sessanta
giorni dal ricevimento della relativa richiesta completa di tutta
la documentazione.
2. La proposta del piano di classificazione acustica è
trasmessa contestualmente anche ai Comuni limitrofi per
l'acquisizione del parere in ordine alla classificazione delle aree
confinanti. Tale parere è espresso entro sessanta giorni dal
ricevimento della relativa richiesta e, in caso di inerzia, il
Comune richiedente ne prescinde.
3. Acquisiti i pareri di cui ai commi 1 e 2, la proposta del
piano di classificazione acustica è adottata dal Comune entro
sessanta giorni dal ricevimento dei medesimi e, in seguito,
depositata presso la segreteria comunale in visione al pubblico per
trenta giorni consecutivi durante i quali chiunque può presentare
le proprie osservazioni. Dell'avvenuto deposito è data notizia
mediante avviso pubblicato all'albo del Comune.
4. Il Comune approva definitivamente il piano di
classificazione acustica entro novanta giorni dall'adozione di cui
al comma 3; la deliberazione di approvazione tiene conto dei pareri
di cui ai commi 1 e 2 e motiva le determinazioni assunte, anche in
relazione alle osservazioni presentate ai sensi del comma
3.
5. I Comuni già dotati del piano di classificazione acustica
alla data dell'11 maggio 2006 adeguano il medesimo a quanto
definito dalla presente legge e agli ulteriori criteri tecnici di
dettaglio definiti dalla Giunta regionale, secondo le modalità e i
termini di cui al presente articolo.
6. In caso di mancata predisposizione o adeguamento del piano
di classificazione acustica entro i termini previsti, il Presidente
della Regione assegna al Comune inadempiente un termine per
provvedere. Decorso inutilmente tale termine, il Presidente della
Regione, per il tramite delle strutture regionali competenti in
materia di urbanistica e di ambiente ed avvalendosi del supporto
tecnico dell'ARPA, provvede in via sostitutiva. Le spese sono poste
a carico del Comune inadempiente.
Articolo 6
(Piani comunali di risanamento e di miglioramento
acustico)
1. I piani comunali di risanamento acustico sono predisposti
nei casi e con le modalità stabiliti ai sensi dell'articolo 2,
comma 1, lettera b). Al fine della verifica di eventuali casi di
superamento dei valori di attenzione stabiliti dalla normativa
vigente, i Comuni possono avvalersi dell'assistenza e della
consulenza dell'Osservatorio acustico regionale di cui all'articolo
16.
2. Al fine di perseguire i valori di qualità definiti dalla
normativa vigente, i Comuni possono dotarsi di piani di
miglioramento acustico.
3. L'approvazione dei piani di risanamento acustico, se del
caso, costituisce variante non sostanziale al piano regolatore
comunale e contiene gli elaborati tecnici necessari alla corretta
individuazione della variante medesima.
4. I piani comunali di risanamento acustico recepiscono, per
le parti di competenza territoriale di ogni Comune, i piani degli
interventi di contenimento e abbattimento del rumore di cui
all'articolo 7, predisposti dalle società e dagli enti di gestione
dei servizi pubblici di trasporto e delle relative infrastrutture e
i piani di risanamento acustico predisposti dalle imprese ai sensi
dell'articolo 8.
Articolo 7
(Piani degli interventi di contenimento e abbattimento del
rumore delle società e degli enti di gestione dei servizi pubblici
di trasporto e delle relative infrastrutture)
1. I piani degli interventi di contenimento e abbattimento
del rumore predisposti dalle società e dagli enti di gestione dei
servizi pubblici di trasporto e delle relative infrastrutture sono
soggetti:
a) al parere vincolante dell'ARPA, relativamente agli aspetti
metodologici di effettuazione dei rilievi e alla valutazione
previsionale degli impatti, secondo le modalità previste dalla
normativa vigente;
b) all'acquisizione dei pareri delle strutture regionali
interessate per il tramite della struttura regionale competente in
materia di ambiente;
c) all'approvazione dei Comuni interessati, relativamente
agli aspetti di compatibilità con gli strumenti urbanistici vigenti
e all'uso del territorio in atto.
2. Al fine della predisposizione del piano di cui al comma 1,
le società e gli enti di gestione dei servizi pubblici di trasporto
e delle relative infrastrutture verificano i valori di riferimento
previsti dalla normativa vigente e ne assicurano l'effettivo
rispetto.
3. Per quanto riguarda le infrastrutture di interesse
regionale e comunale si provvede con le modalità stabilite ai sensi
dell'articolo 2, comma 1, lettera b).
Articolo 8
(Piani di risanamento acustico delle imprese)
1. Entro sei mesi dall'approvazione o dall'adeguamento dei
piani comunali di classificazione acustica, le imprese verificano
il rispetto dei valori limite previsti dalla normativa vigente,
anche avvalendosi della consulenza dell'Osservatorio acustico
regionale di cui all'articolo 16.
2. Nell'ambito dei compiti di vigilanza e controllo di cui
all'articolo 14, qualora il Comune verifichi il superamento dei
valori limite previsti dalla normativa vigente, fatte salve le
sanzioni previste, ordina alle imprese la cui attività determina
emissioni sonore nell'ambiente circostante di adeguarsi ai limiti
di legge entro sei mesi dall'accertamento o di predisporre, entro
il medesimo termine, un piano di risanamento acustico che preveda
l'adeguamento ai limiti di legge entro trenta mesi
dall'approvazione del medesimo.
3. I piani di risanamento acustico predisposti dalle imprese
sono soggetti:
a) al parere vincolante dell'ARPA, relativamente alla
conformità del piano di risanamento acustico ai criteri tecnici
stabiliti ai sensi dell'articolo 2, comma 1;
b) all'acquisizione dei pareri delle strutture regionali
interessate per il tramite della struttura regionale competente in
materia di ambiente;
c) all'approvazione da parte dei Comuni interessati,
relativamente agli aspetti di compatibilità con gli strumenti
urbanistici vigenti e all'uso del territorio in atto.
Articolo 9
(Piano regionale triennale di intervento per la bonifica
dall'inquinamento acustico)
1. Il Consiglio regionale, su proposta della Giunta regionale
e sentito il Consiglio permanente degli enti locali, approva il
piano regionale triennale di intervento per la bonifica
dall'inquinamento acustico.
2. La proposta di piano è predisposta dalla struttura
regionale competente in materia di ambiente, in collaborazione con
la struttura regionale competente in materia di urbanistica e con
l'ARPA.
3. Sulla base dei piani comunali di risanamento acustico di
cui all'articolo 6, il piano regionale triennale di intervento per
la bonifica dall'inquinamento acustico definisce il quadro
complessivo degli interventi di bonifica da attivare, con
l'indicazione di quelli di competenza regionale e dei relativi
costi.
4. I criteri di priorità per il finanziamento degli
interventi di bonifica acustica previsti dal piano, definiti dalla
Giunta regionale, tengono conto, in particolare:
a) dell'entità del superamento dei valori limite;
b) dell'entità della popolazione esposta al rumore;
c) della presenza di recettori sensibili;
d) delle risorse eventualmente derivanti da trasferimenti
dello Stato e di quelle eventualmente stanziate dalla
Regione.
5. Nell'ambito degli interventi individuati nel piano
regionale triennale di intervento per la bonifica dall'inquinamento
acustico, la Regione può promuovere e finanziare studi e ricerche
finalizzati ad una riduzione della rumorosità emessa da sorgenti
sonore specifiche aventi particolare impatto sul territorio
regionale.
CAPO III
VALUTAZIONE DELL'IMPATTO ACUSTICO
Articolo 10
(Relazione di previsione di impatto acustico)
1. Nell'ambito delle procedure di valutazione di impatto
ambientale ai sensi della normativa vigente, ovvero su richiesta
dei Comuni, la relazione di previsione di impatto acustico è
predisposta per gli interventi di realizzazione, modifica o
potenziamento delle seguenti opere:
a) aeroporti, aviosuperfici, eliporti;
b) strade di tipo A (autostrade), B (strade extraurbane
principali), C (strade extraurbane secondarie), D (strade urbane di
scorrimento), E (strade urbane di quartiere) e F (strade locali),
secondo la classificazione di cui al decreto legislativo 30 aprile
1992, n. 285 (Nuovo codice della strada);
c) discoteche;
d) circoli privati e pubblici esercizi ove sono installati
macchinari o impianti rumorosi;
e) impianti sportivi e ricreativi;
f) ferrovie ed altri sistemi di trasporto collettivo su
rotaia.
2. La relazione di previsione di impatto acustico è inoltre
predisposta nei casi e con le modalità stabiliti ai sensi
dell'articolo 2, comma 1, lettera d), nell'ambito dei procedimenti
finalizzati:
a) all'acquisizione del titolo abilitativo edilizio relativo
a impianti, immobili e infrastrutture adibiti ad attività
produttive, sportive e ricreative;
b) all'acquisizione dei titoli che abilitano
all'utilizzazione degli impianti, immobili e infrastrutture di cui
alla lettera a);
c) all'acquisizione dei titoli per l'esercizio di attività
produttive.
3. Nei casi di cui al comma 2, la relazione di previsione di
impatto acustico è prodotta contestualmente all'avvio del relativo
procedimento.
4. La relazione di previsione di impatto acustico è comunque
richiesta una sola volta, se nelle diverse fasi di realizzazione ed
utilizzo dell'opera sia mantenuta la medesima destinazione d'uso e
non mutino le caratteristiche dell'intervento.
5. La relazione di previsione di impatto acustico, qualora i
livelli di rumore superino i valori limite previsti dalla normativa
vigente, contiene l'indicazione delle misure finalizzate alla
riduzione delle emissioni sonore causate dall'attività o dagli
impianti.
6. Qualora la valutazione dei livelli di rumore evidenzi il
superamento dei valori limite previsti dalla normativa vigente, i
proprietari o i soggetti gestori degli impianti, degli immobili o
delle infrastrutture di cui ai commi 1 e 2 sono tenuti, entro sei
mesi dall'accertamento, ad adeguarsi ai limiti di legge o a
predisporre il piano di risanamento acustico.
7. Nei casi di cui al comma 2, l'acquisizione dei titoli
abilitativi ivi previsti è subordinata al parere vincolante
dell'ARPA, relativamente alla conformità della relazione di
previsione di impatto acustico ai criteri tecnici stabiliti ai
sensi dell'articolo 2, comma 1, e alla compatibilità della stessa
con i valori limite previsti dalla normativa vigente.
Articolo 11
(Relazione di valutazione previsionale del clima
acustico)
1. La relazione di valutazione previsionale del clima
acustico è predisposta nei casi e con le modalità stabiliti ai
sensi dell'articolo 1, comma 2, lettera d), per:
a) la realizzazione di scuole, asili nido, ospedali, case di
cura e di riposo;
b) la nuova edificazione attuata mediante piano urbanistico
di dettaglio (PUD), escluse le zone territoriali di tipo A,
prossime alle opere di cui all'articolo 10, comma 1;
c) la realizzazione di altre infrastrutture collocate in
specifici ambiti individuati dal piano comunale di classificazione
acustica.
2. La relazione di valutazione previsionale del clima
acustico è predisposta contestualmente all'acquisizione del titolo
abilitativo edilizio ed è subordinata al parere vincolante
dell'ARPA, relativamente alla conformità della medesima ai criteri
tecnici stabiliti ai sensi dell'articolo 2, comma 1, e alla
compatibilità del clima acustico con la tipologia di insediamento
da realizzare.
3. Qualora il clima acustico non sia compatibile con la
tipologia di insediamento da realizzare, la relazione di
valutazione previsionale del clima acustico prevede specifici
interventi di mitigazione, anche mediante l'attuazione di adeguati
accorgimenti progettuali.
Articolo 12
(Tecnico competente in acustica ambientale)
1. I documenti tecnici che prevedono l'effettuazione di
misurazioni, la verifica circa l'ottemperanza ai valori limite
previsti dalla normativa vigente, la redazione dei piani di
risanamento acustico e le relative attività di controllo sono
redatti da un tecnico competente in acustica ambientale.
CAPO IV
AUTORIZZAZIONI, VIGILANZA E SANZIONI
Articolo 13
(Autorizzazioni per lo svolgimento di attività
temporanee)
1. Lo svolgimento di attività temporanee o di manifestazioni
in luogo pubblico al di fuori delle aree a ciò destinate dai piani
comunali di classificazione acustica, qualora comporti l'impiego di
macchinari o impianti rumorosi o, comunque, determini un impatto
sonoro significativo sull'ambiente circostante, deve essere
preventivamente autorizzato dal Comune territorialmente
competente.
2. Ai fini del rilascio dell'autorizzazione di cui al comma
1, il soggetto interessato presenta, prima dell'inizio
dell'attività o della manifestazione, apposita domanda al Comune,
corredata, ove previsto, di una relazione di previsione di impatto
acustico.
3. I Comuni, sentita l'ARPA, possono concedere
l'autorizzazione anche in deroga ai valori limite previsti dalla
normativa vigente. Nell'autorizzazione possono essere contenute
prescrizioni per la riduzione dell'impatto acustico sull'ambiente
circostante.
4. In mancanza di comunicazione da parte del Comune di un
motivato diniego entro quindici giorni dalla data di ricevimento
della domanda, l'autorizzazione si intende assentita, fermo
restando l'obbligo da parte del soggetto richiedente di rispettare
i livelli dichiarati di emissione sonora e di adottare le misure di
contenimento indicate nella domanda.
Articolo 14
(Vigilanza e controllo)
1. Fatte salve le competenze riconosciute dallo Stato agli
ufficiali ed agenti di polizia giudiziaria, i Comuni e il Corpo
forestale della Valle d'Aosta svolgono, avvalendosi della
collaborazione tecnica dell'ARPA, le attività di vigilanza e
controllo sull'osservanza della presente legge.
Articolo 15
(Sanzioni)
1. Il mancato rispetto dei limiti fissati dai piani di
classificazione acustica comporta l'applicazione di una sanzione
amministrativa pecuniaria consistente nel pagamento di una somma di
denaro da euro 1.500 a euro 10.000.
2. Il mancato rispetto degli adempimenti di cui all'articolo
8, comma 1, comporta l'applicazione di una sanzione amministrativa
pecuniaria consistente nel pagamento di una somma di denaro da euro
500 a euro 5.500.
3. Lo svolgimento di attività temporanee o di manifestazioni
in luogo pubblico in assenza dell'autorizzazione comunale comporta
l'applicazione di una sanzione amministrativa pecuniaria
consistente nel pagamento di una somma di denaro da euro 500 a euro
5.500.
4. L'irrogazione delle sanzioni spetta al Presidente della
Regione, sulla base degli accertamenti svolti e delle contestazioni
effettuate dai soggetti di cui all'articolo 14.
5. Nei casi di superamento dei valori limite previsti dalla
normativa vigente, il responsabile della violazione, fatta salva
l'applicazione delle sanzioni ivi previste, deve porre in essere
azioni di risanamento per il rispetto dei suddetti valori.
6. Nel caso di commissione di un'ulteriore violazione della
medesima specie, commessa nell'arco di sei mesi dalla prima
contestazione, esclusi i termini previsti per porre in essere le
azioni di risanamento di cui al comma 5, l'esercizio dell'attività
è sospesa dall'autorità competente sino all'avvenuto
adeguamento.
7. Ai fini della sospensione di cui al comma 6, i soggetti
che hanno accertato una delle violazioni di cui al presente
articolo, fermo restando l'obbligo del rapporto previsto
dall'articolo 17 della legge 24 novembre 1981, n. 689 (Modifiche al
sistema penale), ne riferiscono per iscritto, senza ritardo,
all'autorità competente.
CAPO V
DISPOSIZIONI FINALI
Articolo 16
(Osservatorio acustico regionale)
1. La Regione istituisce presso l'ARPA l'Osservatorio
acustico regionale.
2. L'Osservatorio è composto da rappresentanti:
a) dell'ARPA;
b) delle strutture regionali competenti in materia di
ambiente e di urbanistica;
d) del Consiglio permanente degli enti locali;
e) del dipartimento competente in materia di prevenzione e
sicurezza degli ambienti di lavoro dell'Azienda regionale Unità
sanitaria locale della Valle d'Aosta (Azienda USL).
3. L'Osservatorio svolge le seguenti funzioni:
a) monitora l'attuazione della presente legge, attraverso
l'aggiornamento del catasto delle classificazioni acustiche
comunali, la raccolta e l'ordinamento dei dati di rumorosità
ambientale contenuti nelle mappature acustiche comunali e la
raccolta dei piani di risanamento acustici comunali, delle società
e degli enti di gestione dei servizi pubblici di trasporto e delle
relative infrastrutture;
b) raccoglie sistematicamente informazioni sui livelli di
rumorosità ambientale presenti sul territorio regionale e
sull'esposizione della popolazione, attraverso programmi di
misurazione sul territorio e idonei strumenti informatici di
acquisizione ed elaborazione dei dati;
c) trasmette ai Comuni i dati rilevati di interesse
locale;
d) raccoglie e aggiorna i dati rilevanti dal punto di vista
delle emissioni sonore relative alle sorgenti presenti sul
territorio regionale;
e) valida gli strumenti modellistici previsionali sulla base
dei dati precedentemente acquisiti, tenuto conto delle
particolarità geografiche del territorio regionale;
f) predispone le informazioni richieste, in forma di
indicatori, nell'ambito del sistema informativo ambientale
regionale;
g) predispone le informazioni richieste, in forma di
indicatori su scala regionale, nell'ambito del sistema informativo
ambientale statale;
h) svolge attività di comunicazione, informazione e, su
richiesta, di consulenza tecnica ai Comuni e alle imprese
finalizzata all'attuazione degli adempimenti di cui alla presente
legge.
Articolo 17
(Diritti di istruttoria)
1. La Giunta regionale, fatta eccezione per l'attività svolta
dall'Osservatorio acustico regionale, stabilisce con propria
deliberazione la misura dei diritti di istruttoria posti a carico
dei soggetti interessati per l'attività di consulenza tecnica
svolta dall'ARPA nell'ambito dei procedimenti volti:
a) alla predisposizione e all'approvazione dei piani di
classificazione acustica;
b) alla predisposizione e all'approvazione dei piani di
risanamento e di miglioramento acustico;
c) alla predisposizione e all'approvazione della relazione di
previsione di impatto acustico;
d) alla predisposizione e all'approvazione della relazione di
valutazione previsionale del clima acustico;
e) al rilascio dell'autorizzazione per lo svolgimento di
attività temporanee o di manifestazioni in luogo pubblico.
Articolo 18
(Disposizioni finanziarie)
1. L'onere derivante dall'applicazione degli articoli 5,
comma 6, e 9, comma 5, è determinato in annui euro 50.000 a
decorrere dall'anno 2009.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2009 e di quello pluriennale per il triennio 2009/2011
negli obiettivi programmatici 2.2.1.09 (Ambiente e sviluppo
sostenibile) e 2.1.6.01 (Consulenze, incarichi e studi).
3. Al finanziamento dell'onere di cui al comma 1 si provvede
mediante l'utilizzo delle risorse di pari importo iscritte nel
bilancio della Regione per l'anno finanziario 2009 e di quello
pluriennale per il triennio 2009/2011 nell'obiettivo programmatico
2.2.1.09 al capitolo 67364 (Contributi per interventi di
demolizione di impianti per radiodiffusione televisiva e sonora e
per telecomunicazioni e conseguente sistemazione
paesaggistica).
4. Al finanziamento degli interventi di competenza regionale
previsti dal piano regionale triennale di cui all'articolo 9 si
provvede con la legge finanziaria, ai sensi dell'articolo 19 della
legge regionale 27 dicembre 1989, n. 90 (Norme in materia di
bilancio e di contabilità generale della Regione Autonoma Valle
d'Aosta).
5. I proventi derivanti dalle sanzioni di cui all'articolo 15
sono introitati nello stato di previsione delle entrate del
bilancio della Regione.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 19
(Abrogazione)
1. La legge regionale 29 marzo 2006, n. 9 (Disposizioni in
materia di tutela dall'inquinamento acustico), è abrogata.
Articolo 20
(Disposizioni transitorie)
1. Nelle more dell'adozione dei provvedimenti attuativi
previsti dalla presente legge, continuano ad applicarsi i
corrispondenti provvedimenti attuativi della l.r. 9/2006, in quanto
compatibili.
2. La presente legge si applica anche ai procedimenti già
avviati, ma non ancora conclusi alla data di entrata in vigore
della medesima.
Tabella A
(Omissis)
Président
- La parole au rapporteur, le Conseiller
Agostino.
Agostino (UV)
- Merci, M. le Président. L'emanazione di
una legge regionale sull'inquinamento acustico era prevista dalla
legge nazionale entro un anno dall'entrata in vigore della legge
medesima per definire una serie di criteri, poteri sostitutivi,
modalità, scadenze, sanzioni e procedure attuative del principio
introdotto dalla legge n. 447/1995, ovvero per definire un quadro
di riferimento per l'applicazione dell'insieme delle norme
sull'inquinamento acustico emanate a livello nazionale. La Regione
ha quindi provveduto con la legge regionale 29 marzo 2006, n. 9:
"Disposizioni in materia di tutela dall'inquinamento acustico".
(Bollettino ufficiale 26 aprile 2006, n. 17).
La necessità di un quadro di riferimento completo, oltre che dal
quadro normativo, emerge anche dalla notevole sensibilità della
popolazione ai temi dell'inquinamento acustico in ambiente di vita.
Considerato quindi il territorio regionale e l'esperienza maturata
sullo stesso, la legge regionale vigente e la relativa delibera di
Giunta regionale n. 3355 contengono già alcuni aspetti di
originalità: la previsione di una zonizzazione specifica di classe
più elevata nell'intorno degli alpeggi, che permette l'immissione
in ambiente del rumore normalmente associato alle attività
agricolo-pastorali (prendete l'esempio dei generatori di corrente)
rispetto ad indicazioni generali provenienti dalla normativa
nazionale, che condurrebbero per queste realtà ad una
classificazione con limiti troppo restrittivi; la previsione di una
zonizzazione specifica nell'intorno dei rifugi alpini e degli
esercizi commerciali connessi alla frequentazione turistica nelle
zone rurali, per le stesse esigenze sopra descritte; inoltre la
possibilità di una zonizzazione stagionale per i comprensori
sciistici, con limiti più elevati durante la stagione invernale,
tenendo anche conto delle attività di battitura piste e di
produzione di neve artificiale.
Tale primo adattamento non si è però dimostrato sufficiente a
risolvere i numerosi casi applicativi verificatisi nel primo
periodo di applicazione e perciò si è ritenuto più utile proporre
una revisione della legge regionale. Il disegno di legge è stato
quindi elaborato in coerenza con i principi contenuti nella
normativa nazionale e ha tenuto conto dell'evoluzione della
normativa e delle criticità emerse in sede di prima applicazione
della legge nella nostra regione. Poiché questi aspetti sono stati
introdotti per tenere conto delle specificità del territorio
regionale, si prevede che gli aspetti più operativi siano
demandati, attraverso una revisione anche della delibera di Giunta
regionale n. 3355, ad alcuni provvedimenti attuativi che potranno
essere adeguati con più facilità all'evoluzione del quadro tecnico
e di quello normativo.
Da un esame più tecnico del testo di legge in vigore e dalle
difficoltà emerse in sede di prima applicazione si è riscontrata
l'opportunità di riorganizzare il testo in cinque capi in modo da
evidenziare in modo più chiaro le diverse parti della legge: ciò ha
comportato lo spostamento di alcuni articoli nella sezione più
consona ed una rinumerazione degli articoli stessi.
Il capo I comprende praticamente gli articoli 1, 2 e 3.
All'articolo 1 (Oggetto e finalità) sono state previste le finalità
della legge desumendole dal quadro normativo statale al fine di
evidenziare in modo chiaro ed esaustivo il campo di applicazione.
In questa operazione si è provveduto, come prevede la legge quadro,
ad evidenziare la volontà di predisporre norme attuative delle
disposizioni statali ed al tempo stesso si è sottolineata la
necessità che le medesime risultino adeguate al contesto regionale.
L'aggiunta del comma 2 non va quindi letta come un maggior onere,
ma come migliore specificazione e chiarezza del campo di
applicazione, è stato aggiunto un comma 2 all'articolo 1. In
particolare sono state poste le basi per una regolamentazione di
dettaglio con le delibere della Giunta regionale di attuazione su
aspetti più di dettaglio ove la norma dello Stato non è così
precisa. Il nuovo articolo 2 (Competenze) è stato creato per
rendere più semplice la lettura del testo normativo, estrapolando
dalle diverse parti della legge regionale vigente quelle che sono
le diverse competenze in capo alla Regione, che svolge anche le
funzioni assegnate alla Provincia, e quelle che fanno capo ai
Comuni o alle Comunità montane. Il nuovo articolo 2 consente quindi
una percezione immediata dei compiti e delle funzioni assegnate ai
diversi enti. L'articolo 3 (Definizioni) è stato infine previsto
per riunire alcune definizioni contenute prima in diverse parti
della legge per ragioni di semplificazione della lettura del testo
normativo.
Il capo II comprende gli articoli 4, 5, 6, 7, 8 e 9, in questo
capo vengono riunificate le disposizioni inerenti gli aspetti più
pianificatori e programmatori della legge anche mediante una
generale ridefinizione dei contenuti e delle procedure. Tale capo
ricomprende quindi la disciplina che riguarda i criteri per la
classificazione rivedendo i termini per la presentazione della
classificazione tenuto conto della situazione attuale di
adeguamento dei PRG e fissando la scadenza per la fine dell'anno in
corso, ossia entro il 2009 tutti i Comuni dovranno adeguare il loro
piano acustico al piano regolatore generale e dopo adeguarlo se non
hanno ancora dettato il piano regolatore generale. Sono state
previste alcune procedure di miglior raccordo tra il piano
regolatore generale e la classificazione prevedendo le procedure
per mantenere coerenti i due strumenti ed i casi in cui occorre
procedere alla revisione. Al fine di rendere più chiara la legge, è
stata inserita la tabella A evitando il richiamo alle disposizioni
statali, ma mantenendo sostanzialmente i principi per evitare una
situazione di eccessiva differenziazione nei criteri rispetto al
quadro nazionale. Dicevo, la tabella A che vi trovate alla fine
degli articoli di legge prevede sei classi per effettuare la
classificazione acustica che consiste nel suddividere il territorio
in UTO (Unità Territoriali Omogenee); naturalmente non tutti i
Comuni sono obbligati ad avere tutte e sei le classi in cui
dividere il territorio, i Comuni piccoli ne avranno uno, due o tre
al massimo secondo le loro esigenze. Velocemente vi elenco le
classi così suddivise, anche se ce le avete alla fine degli
articoli e sono più dettagliate: tabella A, nella classe I troviamo
le aree particolarmente protette, classe II le aree destinate ad
uso prevalentemente residenziale, classe III le aree di tipo misto,
classe IV le aree di intensa attività umana, classe V le aree
prevalentemente industriali, classe VI le aree esclusivamente
industriali. Penso che solo il Comune di Aosta può applicare nel
suo territorio tutte e sei le classi. Data la caratteristica del
territorio valdostano, i piani di risanamento sono stati previsti
in casi definiti eliminando le tempistiche previste, ma demandando
al provvedimento della Giunta regionale una maggiore disciplina.
Per le imprese è stata prevista la possibilità di procedere, invece
che con il piano di risanamento, con azioni atte a consentire di
rientrare nei limiti di emissione ammessi fissando dei termini per
provvedervi. Le ulteriori semplificazioni sono demandate al
provvedimento attuativo.
Il capo III comprende gli articoli 10, 11 e 12, nel capo III si
trovano le indicazioni per la definizione della relazione di
impatto acustico, di clima acustico e i compiti del tecnico
competente. Lo sforzo di adeguamento ha comportato una
modificazione del linguaggio tecnico con particolare riferimento
alle altre disposizioni regionali, piuttosto che a quelle statali
ed in particolare alle leggi regionali in materia di urbanistica ed
attività produttive. Si è specificato in legge i casi in cui la
relazione di previsione di impatto acustico o di clima acustico
sono richieste per meglio definire il campo di applicazione ed al
fine di semplificarne la lettura evitando, ove possibile, i
richiami ad altre norme statali che rendevano di difficile
comprensione il testo vigente. Si è stabilito di prevedere già in
legge che la relazione possa essere richiesta sempre una sola volta
nell'ambito di un intervento demandando ulteriori semplificazioni
ai provvedimenti attuativi. Per il clima acustico si è provveduto a
specificare in quali casi è necessario procedere alla valutazione
adeguando alcune definizioni, che avevano creato problemi, alla
realtà valdostana. Per quanto riguarda i compiti del tecnico
competente, è stato specificato più accuratamente il campo di
intervento, provvedendo ad eliminare la necessità della loro firma
sui progetti edilizi, anche perché è stata stralciata dalla legge
la parte dei requisiti acustici passivi demandando la tematica ad
apposito provvedimento legislativo. Dalla quantità dei documenti
che fanno capo alla figura del tecnico si desume l'importanza del
suo ruolo all'interno del processo riguardante la materia acustica.
Una problematica legata alla figura del tecnico in acustica
riguarda, in particolare, la difficoltà del percorso formativo e
della sua relativa abilitazione. Date tali problematiche legate
alle difficoltà di iscrizione all'Albo dei tecnici in acustica
ambientale e con la volontà di contribuire a diffondere la cultura
legata alla materia acustica e di favorire l'apertura di un mercato
a livello regionale piuttosto bloccato, è stata avviata
l'organizzazione di un corso abilitante per coloro che volessero
esercitare la professione in questione. Tale percorso formativo,
ideato dalla struttura regionale competente in materia di ambiente,
col supporto dell'Arpa Valle d'Aosta e del Politecnico di Torino
per gli aspetti tecnici, strutturato tramite il contributo di
"Projet Formation" e finanziabile tramite il contributo dei fondi
sociali europei - ecco qua l'importanza di aver avuto un
parlamentare europeo: magari arrivavano un po' di più di questi
finanziamenti! -, partirà, con ogni probabilità, nell'autunno
dell'anno 2009. I1 corso, della durata di 160 ore, affronterà tutti
gli ambiti interessati dalla normativa vigente con diversi incontri
pratici e teorici. Al suo termine i partecipanti, che avranno
compiuto un percorso alternativo in base ai loro certificati di
studio (naturalmente non possono partecipare tutti a questi corsi,
devono essere già in possesso di diploma o laurea scientifici),
entreranno a tutti gli effetti nell'Albo regionale dei tecnici in
acustica ambientale. Qui ci sarà un'apertura a nuovi posti di
lavoro per i giovani diplomati a lavorare in questa materia data la
complessità della materia e la vastità.
Il capo IV della legge comprende gli articoli 13, 14 e 15, ossia
le autorizzazioni, la vigilanza e le sanzioni. Si sono riunificate
in questo capo, apportando alcune semplificazioni e maggiori
dettagli, le disposizioni inerenti le procedure autorizzative con
le relative azioni di controllo. Per la parte autorizzativa si
prevede un approfondimento teso ad individuare le diverse
casistiche nelle delibere attuative. Al comma 6 dell'articolo 15 si
è provveduto a risolvere una problematica emersa in fase di prima
applicazione con l'inserimento di una sospensione del procedimento
sanzionatorio nel periodo di adeguamento previsto per le azioni di
risanamento al fine di rientrare nei limiti ammessi.
Infine l'ultimo capo comprende gli articoli 16, 17, 18, 19 e 20.
Nelle norme finali sono state inserite le disposizioni attuative
del testo di legge. In particolare all'articolo 16 è prevista la
costituzione dell'Osservatorio che, alla luce delle problematiche
emerse, viene organizzato anche con funzioni di assistenza e
consulenza riunificando due articoli del testo vigente e prevedendo
l'estensione della sua composizione agli altri soggetti
istituzionali coinvolti. Il CPEL, con sua nota del 20 maggio - che
penso avrete allegata -, ritiene opportuno proporre 3 suoi
rappresentanti dentro questo organismo. È inoltre prevista
l'abrogazione della legge regionale 29 marzo 2006, n. 9.
È inoltre prevista una norma transitoria per evitare vuoti
normativi in attesa dell'emanazione dei provvedimenti attuativi,
facendo salve le disposizioni già in vigore fino all'emanazione
delle nuove ed una norma di raccordo con i procedimenti in
corso.
L'Assessore all'ambiente e i suoi funzionari hanno fatto
sicuramente un buon lavoro, cercando di rendere la legge più
semplice e meno onerosa rispetto alla nazionale sia per i Comuni,
sia per i privati e comunque nel rispetto delle competenze della
legge statale, comunque lasciando ai Comuni totale autonomia di
scelta nel gestire e derogare sul proprio territorio - questo è
importantissimo - confrontandosi ed avvalendosi della
collaborazione tecnica (gratis naturalmente) dell'
Osservatorio.
Concludo dicendo che questa è una legge complessa ed articolata,
la cui applicazione deve ispirarsi alla tolleranza e al buon
senso.
Grazie a tutti e scusate per l'abbassamento di voce dovuto a
questa sala malsana, dovuto a questo impianto di raffreddamento e
penso di parlare all'unanimità dei Consiglieri, perché...
Président
- Merci, Conseiller, nous avons compris.
Agostino (UV)
- Vous avez compris, M. le Président. Merci
à tous.
Président
- La discussion générale est ouverte. Je vous
annonce qu'il y a sur ce texte un amendement qui a été proposé par
le groupe Vallée d'Aoste Vive-Renouveau. Je saisis aussi l'occasion
pour vous annoncer qu'a été déposé un nouveau texte sur la motion
dont au point n° 24, je prie les huissiers de bien vouloir la
distribuer.
La parole au Conseiller Giuseppe Cerise.
Cerise G. (VdAV-R)
- Merci, M. le Président. Una breve
considerazione. Riteniamo quanto mai opportuno che una Regione come
la Valle d'Aosta, che ha una vocazione turistica, soprattutto di
turismo ambientale naturalistico, si ponga come uno degli obiettivi
principali la tutela di queste ricchezze naturali, questo beninteso
però tenendo conto della nostra realtà locale. Vi è una sempre
crescente sensibilità, è stato ricordato anche dal relatore, ai
problemi ambientali, compresi quelli dell'inquinamento acustico, e
se va vista favorevolmente questa accresciuta sensibilità, dobbiamo
però anche registrare che c'è un'accresciuta intolleranza nei
confronti di quei rumori generati da quella attività tradizionale
della nostra realtà valdostana, in particolare dell'attività
agricola pastorale e questo è confermato anche dai numerosi esposti
che ci sono stati nel passato, che tendenzialmente aumentano
progressivamente. Esposti che vanno dalle lamentele del canto del
gallo, suono delle campane, all'utilizzo dei mezzi agricoli e
questo anche in zone particolarmente sensibili come le zone di alta
quota, dove ormai per gli alpeggi è indispensabile l'uso di mezzi
meccanici, l'uso di generatori per la mungitura, per la produzione
di energia, ma non solo, qualcuno definisce inquinamento acustico
anche il concerto dei campanacci. Certamente il fatto di avere
questa possibilità di andare a diversificare la zonizzazione, la
classificazione di questi siti, sicuramente risolve questi problemi
e anche attraverso, come annunciato dal relatore, la revisione
della delibera n. 3355 sicuramente si andrà in questa direzione.
Noi crediamo anche che la competenza attribuita ai Comuni per la
classificazione acustica del proprio territorio, come di prevedere
la redazione e l'approvazione dei piani di risanamento acustico ed
eventualmente del piano di miglioramento acustico, come
l'attribuzione ai Comuni della funzione di controllo e di vigilanza
sul rispetto della legge, nella quale ci si può avvalere anche
della collaborazione tecnica dell'ARPA, poi la discrezionalità
nell'esenzione dall'obbligo di autorizzazione per lo svolgimento di
attività occasionale potrà rendere più aderente alla nostra realtà
locale l'applicazione di questa normativa. È proprio in relazione
ai riflessi diretti che questa legge ha sulle realtà locali che
abbiamo presentato un emendamento che a nostro avviso va a
rafforzarne il ruolo, un emendamento all'articolo 2, dove si vanno
a definire le competenze, si dice:
"spetta alla Regione, sentito
il Consiglio permanente degli enti locali"
; proprio per tutte
le competenze che questa legge attribuisce e i riflessi diretti che
avrà nel contesto degli enti locali, riteniamo debole il termine
"sentito"
e saremmo per proporre la sostituzione del termine
"sentito"
con il termine
"d'intesa con il Consiglio
permanente degli enti locali"
. Questo anche per una questione
di principio, si rivendica l'intesa sulle problematiche che
interessano la Regione nei confronti dello Stato, mi pare corretto
avere lo stesso atteggiamento di intesa nei confronti di tutte le
problematiche che interessano le collettività locali; di
conseguenza, noi sosterremo convinti questa legge. Grazie.
Président
- La parole à la Conseillère Carmela
Fontana.
Fontana (PD)
- Grazie, Presidente. Anche da parte del
gruppo Partito Democratico, sentita la relazione e la passione del
Consigliere Agostino, il nostro voto sarà favorevole.
Président
- Pas d'interventions? Je ferme la discussion
générale.
La parole à l'Assesseur au territoire et à l'environnement,
Manuela Zublena.
Zublena (UV)
- Grazie, Presidente. Innanzitutto voglio
ringraziare il Consigliere Agostino per un'illustrazione molto
ampia e accurata di una legge che tratta una materia molto tecnica
e complessa e anche la III Commissione e il Presidente Comé per la
collaborazione e soprattutto per aver portato in tempi molto rapidi
questa legge alla discussione dell'Assemblea consiliare.
Come è stato ricordato, la legge nazionale in materia di
inquinamento acustico prevedeva un'emanazione della legge regionale
che definisse tutta una serie di procedure, modi, tempi, scadenze,
eccetera, e la Regione a ciò ha provveduto nel 2006 con la sua
precedente legge, che con la sua delibera attuativa ha permesso di
introdurre e di adattare la legge nazionale al nostro contesto
specifico, come già ampiamente ricordato nella relazione
illustrativa del collega Agostino, che ha posto l'attenzione sulle
specificità e gli elementi di originalità già presi in conto nella
precedente legge. È chiaro che, come per ogni legge su una materia
così complessa, il periodo di prima applicazione ha permesso anche
di evidenziare la necessità di alcuni affinamenti, sono emerse
nuove esigenze e adattamenti che oggi hanno portato alla revisione
generale della legge regionale. Voglio ricordare come il lavoro che
ha portato alla definizione della bozza è stato condotto da un
gruppo di tecnici che ha previsto la collaborazione non solo degli
uffici dell'Assessorato, ma anche degli ordini professionali, degli
enti locali, le Comunità montane che in diverse occasioni sin
dall'autunno si sono poste su questo argomento.
Come già detto, lo voglio rimarcare, particolare attenzione
nella revisione è stata posta proprio ad una maggiore e più
adeguata contestualizzazione della legge quadro nazionale alla
nostra realtà, cercando di cogliere tutti quegli aspetti molto
particolari nei vari settori coinvolti, naturalmente nel totale
rispetto dei principi di tutela dall'inquinamento acustico, che
sono dettati dalle normative ai vari livelli; questo abbiamo voluto
rimarcarlo ponendolo in particolare evidenza all'articolo 1, per
sottolineare le finalità e gli obiettivi della legge. Questa
contestualizzazione, che ha riguardato la zonizzazione acustica e
in particolare la realtà locale delle attività imprenditoriali,
piccole e medie imprese, prevedendo delle procedure molto più
snelle e più adatte alla loro dimensione per potersi adeguare a
delle prescrizioni anche piuttosto rilevanti. È già stato
sottolineato, ma è bene ricordarlo, come all'Osservatorio regionale
in materia di acustica viene attribuito con questa legge un ruolo
dove l'Amministrazione regionale fa lo sforzo di dare più supporto
e consulenza proprio per favorire una migliore e più corretta
applicazione di questa legge, evitando soprattutto degli aggravi
indebiti a carico dei soggetti interessati e soprattutto nel
rispetto dei ruoli e delle competenze che la legge stabilisce.
Infine un particolare ringraziamento al gruppo di lavoro che
dall'autunno scorso ha lavorato per la rielaborazione della legge,
in particolare all'arch. Bovet, Responsabile della Direzione
ambiente, che ha garantito il coordinamento delle attività di
confronto e discussione, ma anche ai numerosi operatori tecnici
professionisti e rappresentanti degli enti locali e delle Comunità
montane, gli uffici dell'Amministrazione regionale che hanno
lavorato in tantissime riunioni per poterci portare questo testo.
Voglio anche rivolgere un plauso particolare all'Ufficio legale,
alle dott.sse Fanizzi e Menzio per aver assistito il lavoro dei
tecnici nella redazione del disegno di legge, il tutto in tempi
molto contenuti. Credo che, grazie alla prima esperienza delle
precedente legge regionale, oggi approviamo una legge che forse
rappresenta uno dei casi più spinti e accurati di adeguamento di
una legge nazionale al contesto regionale, che tiene debitamente
conto delle specificità locali. Grazie.
Siamo d'accordo sull'emendamento in quanto questo interpreta una
volontà intrinseca della legge di raccordarsi profondamente con
l'esperienza degli enti locali e delle Comunità montane, quindi
siamo favorevoli ad accoglierlo.
Président
- Nous passons à la votation article par
article.
Je soumets au vote l'article 1
er
:
Conseillers présents et votants: 28
Pour: 28
Le Conseil approuve à l'unanimité.
Président
- A l'article 2 il y a l'amendement du groupe
Vallée d'Aoste Vive-Renouveau, qui récite:
Emendamento
Articolo 2, comma 1, la parola "Spetta alla Regione, sentito
il Consiglio Permanente degli Enti Locali" viene sostituita con
"d'intesa con il Consiglio Permanente degli Enti Locali".
Je soumets au vote l'article 2 dans le texte ainsi amendé:
Articolo 2
(Competenze)
1. Spetta alla Regione, d'intesa con il Consiglio permanente
degli enti locali (CPEL), definire, entro nove mesi dalla data di
entrata in vigore della presente legge, con proprie
deliberazioni:
a) gli ulteriori criteri tecnici per la predisposizione della
classificazione acustica del territorio e la procedura per la loro
approvazione;
b) i criteri per la predisposizione della mappatura del
territorio, i casi nei quali deve provvedersi alla predisposizione
dei piani di risanamento comunali e delle imprese e la procedura
per la loro approvazione, nonché i criteri e le modalità per la
predisposizione dei piani degli interventi di contenimento e
abbattimento del rumore delle infrastrutture di interesse regionale
e comunale;
c) le modalità per l'identificazione delle priorità temporali
degli interventi di bonifica dall'inquinamento acustico da attuare
nel territorio regionale e i criteri di finanziamento, tenuto conto
di quanto previsto dall'articolo 9;
d) i casi, i criteri e le modalità semplificate per la
predisposizione della relazione di previsione di impatto acustico,
di valutazione previsionale del clima acustico e di impatto
acustico, tenuto conto dei soggetti coinvolti e della rilevanza
dell'attività svolta;
e) le modalità di presentazione e i contenuti delle domande
per l'autorizzazione allo svolgimento delle attività
temporanee;
f) i criteri e le modalità per la valutazione dell'attività
utile svolta nel settore dell'acustica dai soggetti richiedenti il
titolo di tecnico competente in acustica ambientale, nonché della
documentazione comprovante lo svolgimento dell'attività in modo non
occasionale;
g) i criteri tecnici di dettaglio per l'individuazione delle
aree meritevoli di particolare tutela acustica per le quali
stabilire valori limite inferiori a quelli definiti dalla normativa
vigente, nonché per la delimitazione delle aree remote di alta
montagna da inserire in una specifica classe;
h) i criteri tecnici per determinare le modalità di
intervento nel caso in cui i valori limite per le infrastrutture
stradali ed i valori limite al di fuori della fascia di pertinenza
non siano tecnicamente conseguibili, ovvero, per determinare i casi
in cui, sulla base di valutazioni tecniche, economiche o di
carattere ambientale si renda opportuno procedere ad interventi
diretti sui ricettori o, tenuto conto della situazione locale, non
sia necessario intervenire;
i) la misura dei diritti di istruttoria posti a carico dei
soggetti interessati in relazione all'attività di consulenza
tecnica svolta dall'Agenzia regionale per la protezione ambientale
(ARPA), ai sensi dell'articolo 17.
2. Spetta inoltre alla Regione:
a) l'approvazione del piano regionale triennale di intervento
per la bonifica dall'inquinamento acustico;
b) il rilascio dell'attestato di riconoscimento per
l'esercizio dell'attività di tecnico competente in acustica
ambientale;
c) l'istituzione, presso l'ARPA, dell'Osservatorio acustico
regionale.
3. Nel rispetto della normativa statale vigente e fatte salve
le competenze regionali di cui al comma 1, spetta al Comune di
Aosta e agli altri Comuni, anche in forma associata attraverso le
Comunità montane, ai sensi dell'articolo 83 della legge regionale 7
dicembre 1998, n. 54 (Sistema delle autonomie in Valle
d'Aosta):
a) provvedere alla classificazione acustica del proprio
territorio in relazione alle classi di destinazione d'uso;
b) provvedere alla redazione ed approvazione del piano di
risanamento acustico e, ove previsto, del piano di miglioramento
acustico;
c) provvedere alle attività di vigilanza e controllo
sull'osservanza della presente legge, anche avvalendosi della
collaborazione tecnica dell'ARPA;
d) determinare i casi e i criteri di esenzione dall'obbligo
di autorizzazione per lo svolgimento di particolari attività, in
considerazione della natura occasionale o della durata limitata
delle stesse.
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 3:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 4:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 5:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 6:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 7:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 8:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 9:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 10:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 11:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 12:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 13:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 14:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 15:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 16:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 17:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 18:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 19:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 20:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'annexe A:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote le projet de loi dans son
ensemble:
Conseillers présents et votants: 28
Pour: 28
Le Conseil approuve à l'unanimité.
