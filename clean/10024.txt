Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 1680 del 12 dicembre 1995 - Resoconto
SEDUTA POMERIDIANA DEL 12 DICEMBRE 1995
OGGETTO N. 1680/X Illustrazione delle leggi di bilancio per il
1996.
Presidente Ha chiesto la parola il relatore, Consigliere
Lanivi.
Lanivi (PVA) Per il 12/bis, il disegno di legge finanziaria
accompagna la legge di bilancio al fine di adeguare le spese della
Regione agli obiettivi di politica economica, a cui si ispirano il
bilancio annuale e quello pluriennale, modificando e integrando
disposizioni legislative.
Le autorizzazioni sono riportate in articoli distinti, ad
eccezione dell'articolo 1, che raggruppa singole disposizioni
legislative; fra queste, la più rilevante è l'autorizzazione
all'erogazione di contributi nel settore del miglioramento
fondiario, previsti dal titolo II della legge regionale 30/84, che
passa da 25 miliardi del 1995 a 34 miliardi del 1996.
Fra le disposizioni più significative riportate nei successivi
articoli si segnalano:
1) disposizioni in materia di gestione del patrimonio regionale
ed interventi relativi per complessivi 31 miliardi di lire, di cui
20 destinati al settore industriale;
2) partecipazioni azionarie e conferimenti per un totale di 41
miliardi, di cui 20 miliardi per la sottoscrizione di quote
dell'aumento di capitale alla Finaosta e la cessione parziale di
quote azionarie della stessa;
3) determinazione delle risorse da destinare al settore della
finanza locale - 95 percento la quota IRPEF di competenza regionale
relativa al 1994 - ripartite fra i vari interventi secondo le
indicazioni della recentissima legge regionale di riforma della
finanza locale;
4) interventi nei diversi settori del trasporto pubblico di
persone per complessivi 36 miliardi di lire, di cui 21 relativi ai
corrispettivi derivanti dai contratti di servizio con le società
concessionarie di servizi di autolinee.
Una particolare attenzione è riservata al settore sanitario, al
quale sono stati destinati 219 miliardi di lire, a totale carico
regionale, di cui 195 per il finanziamento delle spese correnti
dell'USL, a fronte di entrate previste in lire 150 miliardi
derivanti dal versamento dei contributi obbligatori per le
prestazioni del Servizio sanitario nazionale, ora direttamente
introitate sul bilancio regionale.
Sono indicati i programmi di investimento oggetto di
finanziamento comunitario, cui partecipa la Regione con proprie
risorse per 12 miliardi di lire, che consentiranno di attuare
progetti per quasi 100 miliardi di lire.
Il bilancio di previsione per il 1996 pareggia, con esclusione
delle contabilità speciali che ammontano a 622 miliardi di lire,
nelle risultanze di lire 1.785 miliardi con un aumento di lire 91
miliardi - pari al 5,4 percento - rispetto al 1995, che era
determinato in 1694 miliardi. Se si considera che il totale dei
mutui autorizzati a copertura del bilancio passa da 157 miliardi a
141, l'aumento reale risulta essere di lire 107 miliardi. Queste
maggiori risorse provengono da: contributi sanitari, più 20
miliardi; tassa di concessione della Casa da gioco di
Saint-Vincent, più 14 miliardi; compartecipazione di tributi, più
50 miliardi; altre entrate, cessioni, dismissioni, partecipazioni e
recuperi, più 23 miliardi.
Analizzando le linee di intervento, si nota una continuità nella
programmazione al fine di proseguire, o portare a termine dove è
possibile, gli obiettivi fissati negli anni precedenti e
soprattutto un contenimento della spesa corrente che, escludendo la
quota relativa alla finanza locale che nello scorso bilancio era
considerata di investimento, risulta ridotta del 2 percento,
destinando maggiori risorse ed investimenti, sia a legislazione
vigente per lire 863 miliardi, che nei fondi globali per 65
miliardi di lire. Considerando questi ultimi nel loro sviluppo
triennale possiamo citare:
- la costituzione del fondo di rotazione per fabbricati, 12
miliardi;
- la gestione del patrimonio industriale, 13 miliardi;
- iniziative per lo sviluppo energetico, 6 miliardi;
- interventi nell'area megalitica di Saint-Martin, 11
miliardi;
- infrastrutture di rete per un totale di 51 miliardi;
- interventi nel settore ambientale per 18 miliardi, in quello
sanitario per 21, nel campo scolastico per 55 miliardi, di cui 52
destinati ad un piano di interventi straordinari per l'edilizia
scolastica.
E' da segnalare la diversa impostazione della struttura del
bilancio rispetto al passato; sono state riclassificate le spese di
funzionamento e successivamente accorpati numerosi capitoli di
spese correnti con riduzione del loro numero complessivo, con
conseguente semplificazione della lettura del bilancio, peraltro
confrontabile con i precedenti grazie ai riferimenti previsti nel
documento contabile.
Presidente Ha chiesto la parola all'Assessore al bilancio e
finanze, Lévêque.
Lévêque (Ass.tec.) Messieurs les conseillers, je suis là,
aujourd'hui, pour vous présenter, pour vous illustrer le troisième
budget proposé par ce Gouvernement, les pièces qui l'accompagnent
et la loi de finances qui, cette année, vont jusqu`en 1998,
c'est-à-dire l'année où se termine cette législature.
Les considérations politiques, les analyses particulièrement
ponctuelles qui marquent, depuis toujours, le moment de la
discussion du budget au sein du Conseil, exigent une présentation
agencée, d'abord des éléments à caractère général qui servent de
cadre au document programmatique, puis du cadre macro-économique de
référence et, enfin, du détail des différents contenus.
C'est ce que je vais faire dans le but de mettre à votre
disposition le plus grand nombre possible de données en vue de la
discussion qui s'ensuivra afin que celle-ci soit profitable,
constructive, utile pour ce Conseil et, par conséquent, pour la
Communauté valdôtaine.
Il s'agit, après trois ans, du premier budget élaboré et discuté
dans un cadre de référence que nous pouvons définir serein: en
effet, sous le profil des recettes, nous n'avons eu à faire face,
dans une situation d'urgence, ni à des attaques contre
l'organisation régionale, ni à des tentatives subites et
maladroites de "coupures" de la part du Gouvernement et du
Parlement et ce, grâce, entre autres, au renforcement de
l'autonomie financière de la Région que la disposition
d'application du Statut a rendu possible. Parallèlement, il faut
reconnaître que, suite à l'évolution positive de la situation
conjoncturelle, qui a fait surmonter la récession et la crise, ce
budget peut envisager un triennat libre de ces difficultés
découlant de l'urgence économique et de la crise de l'emploi qui
ont grevé les années passées.
La loi de finances et les budgets annuel et pluriannuel
constituent les moyens techniques qui permettent de mettre en
oeuvre la planification financière de la Région en fonction des
objectifs à moyen terme qu'elle s'est proposés par le programme
politique de législature.
En ce sens, ce budget se révèle extrêmement cohérent avec le
programme politico-administratif de juillet 1993, tout comme il
témoigne d'une continuité par rapport aux deux budgets qui l'ont
précédé et que ce Conseil a approuvés en décembre 1993 et 1994.
Une cohérence et une continuité dans la méthode, dans les choix
quant à l'orientation de son activité, dans la valeur attribuée à
la collégialité dans laquelle il convient d'oeuvrer, au rôle
attribué à la programmation, opérationnelle et financière, qui ont
contribué à la réalisation des résultats obtenus à la suite.
Je tiens, par ailleurs, à attirer votre attention sur le fait
que le programme aussi bien que le document financier mettent en
évidence les orientations de base, à caractère général, auxquelles
peuvent être ramenés les lignes d'action et les contenus
spécifiques de l'action administrative que poursuit ce
Gouvernement, à savoir la centralité de l'homme, en tant que
citoyen et en tant qu'opérateur économique, centralité qui exige la
plus grande attention et le plus grand engagement en matière de
qualité de la vie, entendue dans sa globalité, et de qualité du
système économique valdôtain.
A ce propos certaines lignes d'action ont déjà été définies et
traduites en actes que le Conseil et le Gouvernement valdôtain ont
adoptés ces derniers mois: une nouvelle physionomie de la Région et
du système d'autonomies locales, une valorisation de la
redistribution sur le territoire d'établissements et d'activités,
la requalification globale des services offerts par les structures
publiques et, pour ce qui est du système économique, une
distinction nette entre rôles et fonctions du public et du privé,
avec valorisation de ce dernier, sans préjudice des règles, sûres
et égales pour tous, de manière à ce que s'accroissent ces niveaux
de compétitivité et d'autonomie de marché, conditions
indispensables pour disposer d'un système économique sain et
solide, susceptible de contribuer lui aussi à l'amélioration du
niveau moyen de la qualité de la vie de notre Communauté.
Sous le profil technique et méthodologique, j'estime important
d'attirer votre attention sur la rigueur qui caractérise ce budget
et qui caractérisera également l'introduction des méthodes de
contrôle de la gestion.
L'examen et la formulation des prévisions relatives au cadre
économique de référence, les prévisions quant aux recettes et,
partant, quant aux crédits dont on dispose réellement, enfin les
choix et l'élaboration des programmes de dépenses destinés aux
différentes actions pluriannuelles ont été placés sous le signe de
la rigueur.
Cette rigueur, qui a dominé dans les phases précédant
l'approbation du budget, primera également dans l'activité et dans
les contrôles de cette dernière car il sera fait recours pour la
première fois, lors de l'exercice 1996, à la méthode des budgets,
c'est-à-dire à un système de gestion axé sur les principes de la
responsabilité et de la mise à contribution de la structure
technique et administrative de la Région.
A cet effet, tout comme nous avons souligné la cohérence et la
continuité de ce budget par rapport aux deux budgets précédents,
nous devons mettre l'accent sur les éléments fortement innovateurs
qu'il présente, par rapport au passé, quant à la méthode et à
l'orientation.
Aujourd'hui nous présentons à ce Conseil un budget - annuel et
pluriannuel - simplifié, ainsi que l'ont demandé à plusieurs
reprises de vastes secteurs de cette Assemblée. Il a été procédé,
en effet, à une nouvelle répartition des chapitres des dépenses
concernant les dépenses de fonctionnement et les actions à
caractère général qui, d'une part, illustre d'une manière plus
exhaustive l'incidence de ces charges pour la Région et, d'autre
part, en offre un tableau simplifié.
Ce travail de répartition, qui devra être complété l'année
prochaine pour ce qui est des actions particulières, a permis de
réduire de 23 pour cent les chapitres des dépenses du budget, qui
sont ainsi devenus 735 pour 1996 alors qu'ils étaient au nombre de
960 pour l'année en cours.
Ainsi le vieux budget réparti par assessorat perd-il son sens:
le Conseil régional est en effet appelé à discuter et à approuver
les lignes d'action de la Région qui coïncident toujours moins avec
la répartition administrative actuelle par assessorat et se
rapportent toujours plus à des projets concertés par plusieurs
assessorats (tel, par exemple, le projet "modernisation de
l'Aéroport régional Corrado Gex" auquel sont appelés à participer
le Bureau des transports, le Bureau légal, les Travaux publics, le
Service du domaine et du patrimoine).
L'approbation de ces lignes d'action sera suivie - et c'est là
une véritable innovation - de l'approbation du budget de gestion
par le Gouvernement valdôtain, un document qui établira par qui,
comment et au moyen de quels crédits seront mises à exécution les
actions décidées par le Conseil lors de l'approbation du budget ou
de l'adoption d'autres plans et programmes de son ressort.
En substance, le budget de gestion répartira entre les services
de l'Administration des quote-parts du budget par l'attribution de
budgets finalisés aux différentes structures de direction
conformément aux dispositions contenues dans la loi régionale n°
45/95 de réforme de l'Administration, qui est en vigueur depuis le
1er décembre de cette année.
Dopo aver sottolineato gli importanti elementi di innovazione
nella impostazione del presente bilancio che, ricordo,
costituiscono solo un punto di partenza e non di arrivo nel
processo di ammodernamento della Regione, mi si consenta di tornare
ai contenuti e alla loro coerenza e aderenza al programma di
legislatura. Essa può facilmente essere riscontrata sui piani:
- del metodo dell'azione di Governo, che vuole privilegiare la
collegialità e la partecipazione dei diversi soggetti coinvolti
nelle scelte;
- della visione istituzionale, che vede in un sistema di
autonomie ed in un ruolo della Regione più forte nell'orientare e
più leggero nel gestire, le tendenze a cui ispirare un articolato
processo di riforme;
- della politica economica, con un forte sostegno alle imprese
dal lato dell'offerta;
- dell'occupazione, a sostegno della quale sono attuati gli
interventi in via diretta - progressivamente, a mio modo di vedere,
destinati a ridursi - le iniziative di politica industriale, le
misure previste nel Piano triennale di politica del lavoro;
- continuità sul piano delle infrastrutture e dei servizi, con
un piano di modernizzazione della Valle rispettoso dei suoi
particolarismi ma attento allo sviluppo delle reti tecnologiche,
all'evolversi del sistema dei trasporti, alla qualità dei
servizi;
- delle politiche sociali e culturali, in materia di assistenza
sociosanitaria, sui temi della solidarietà, a sostegno dei diritto
allo studio, per la valorizzazione della, o meglio, delle culture
locali.
In questa ottica possono essere richiamati alcuni risultati
conseguiti nel corso del presente anno da questa Amministrazione
che possono così essere sintetizzati:
- è stato definito l'indirizzo di riforma dell'organizzazione
dell'Amministrazione regionale;
- è stata varata la riforma della finanza locale, legge dai
principi assai innovativi, che assegna più autonomia e più
responsabilità agli enti locali valdostani;
- sono stati definiti i criteri guida provvisori per il rilascio
delle subconcessioni di acque utilizzabili a scopo
idroelettrico;
- si è dato corso a iniziative di rafforzamento e consolidamento
nel settore funiviario, la più rilevante delle quali - la fusione
tra società di gestione nel comprensorio del Monte Rosa - sta
procedendo positivamente secondo i programmi;
- è stata attuata una progressiva revisione della legislazione
regionale in materia di aiuti alle imprese;
- si è fattivamente consolidata la presenza industriale in Valle
d'Aosta con l'avviamento della Meridian di Verrès, lo spostamento
della sede e il piano di sviluppo della Heineken Italia, il
rilancio di Baltea Disk e di Tecdis, la definizione dei rapporti
con la Cogne Acciai Speciali, per citare solo le iniziative più
rilevanti;
- sono proseguiti, come da Piano, le fasi di ristrutturazione e
di riconversione dell'area Autoporto di Pollein;
- sono divenute operative le società Compagnie Valdôtaine des
Eaux (CVE) e Vallée d'Aoste Structure per la gestione
rispettivamente del rilancio del settore idroelettrico a base
locale e del processo di bonifica e riqualificazione di parte
dell'area ex-Cogne;
- è stata data attuazione al Piano di bacino del traffico;
- sono state approvate le nuove norme in materia di edilizia
residenziale pubblica e di cessioni agli inquilini degli alloggi di
proprietà di comuni e IACP;
- è stata approvata l'istituzione del dipartimento di
Prevenzione dell'area Sanità pubblica e dell'Agenzia regionale per
l'Ambiente;
- sono state prese in carico le gestioni delle quattro strade
già statali di Cogne, Valtournenche, Ayas e Gressoney;
- sono state approvate le linee propedeutiche alla definizione
del Piano Sanitario regionale;
- è stato completato e messo in funzione lo stabilimento
automatizzato di Pollein per la conservazione della Fontina.
In aggiunta a tutto ciò va menzionato quanto avviato ed
affrontato da questa Amministrazione nel corso del 1995 e che si
prevede di portare a compimento nel corso del prossimo anno:
- l'adozione del nuovo sistema di contabilità e controllo di
gestione dell'USL;
- il progetto di rilancio del polo bancario regionale;
- la riforma organica della disciplina delle opere
pubbliche;
- la revisione del sistema di gestione e controllo delle
partecipazioni;
- la revisione complessiva degli interventi a sostegno del
settore del Turismo;
- la creazione di un sistema museale regionale;
- la regionalizzazione dei servizi antincendio;
- la riprogettazione urbanistica dell'area Cogne di concerto con
il Comune di Aosta;
- gli interventi di riqualificazione del settore
lattiero-caseario con particolare riferimento al nuovo stabilimento
della Centrale Laitière d'Aoste;
- il Piano Sanitario regionale.
In tale contesto vanno infine evidenziati i principali
interventi, coerenti con il programma di legislatura, da avviare
nel triennio 1996-1998. Mi riferisco principalmente:
- al nuovo ordinamento degli enti locali;
- a legge elettorale regionale e norme sui referendum;
- allo sviluppo di una articolata offerta locale nel settore
dell'energia idroelettrica in grado di consentire, nel medio-lungo
termine, la copertura del fabbisogno energetico locale a costo di
autoproduzione;
- allo sviluppo ed alla diffusione di una moderna rete di
servizi telematici a beneficio di imprese e cittadini;
- al completamento delle norme di attuazione dello Statuto
speciale con particolare riferimento ai seguenti temi: quote latte,
zona franca, competenze in materia di produzione e distribuzione di
energia idroelettrica, scuola, competenze in materia di turismo e
spettacolo, previdenza, acque e demanio idrico.
Nel 1995, la dinamica della ripresa fatta registrare dai paesi
industrializzati ha subito una decelerazione (dal 3,1 percento al
2,5 percento).
Mentre permane l'impulso alla crescita determinato
dall'espansione del commercio internazionale, si va attenuando
l'apporto della domanda interna, in relazione alla debole dinamica
dei consumi che, a loro volta, risentono della modesta evoluzione
dei redditi da lavoro e della elevata disoccupazione.
I Paesi dell'Unione Europea mostrano complessivamente - seppur
con alcuni distinguo tra di essi - dati in linea con quelli OCSE,
ancorché sfasati ciclicamente di 12-18 mesi. Una lieve attenuazione
della crescita del PIL è attesa per il 1996 (2,9 contro il 3,0
percento) mentre il problema centrale, anche in ambito comunitario,
resta la disoccupazione.
Essa, con un tasso medio dell'11 percento nel 1995 è ancora di
quasi tre punti e mezzo al di sopra della media OCSE (7,8 percento)
ove però i dati di Stati Uniti (5,7 percento) e Giappone (3,1
percento) tengono basso il livello medio dell'indicatore.
Sul piano della finanza pubblica, il dato medio europeo tende a
migliorare. Il deficit pubblico sul PIL passa, per la media
comunitaria, dal 5 percento del 1994 al 4,7 percento del 1995 ed è
previsto discenda ulteriormente nel triennio per raggiungere nel
1998 l'obiettivo fissato con il Trattato di Maastricht di
stabilizzarsi al di sotto del 3 percento.
Naturalmente, il dato europeo, comunque superiore al dato medio
OCSE, mostra al suo interno delle oscillazioni (e noi ne sappiamo
qualcosa). Infatti si va dal 2,5 percento della Germania, al 4,1
percento della Gran Bretagna, al 5,0 percento della Francia, al 7,5
percento dell'Italia, agli indicatori a due cifre di Belgio, Grecia
e Portogallo.
In Italia, la ripresa manifestatasi a partire dal 1994, è
proseguita nel corso del 1995, segnando un incremento del PIL di
tre punti percentuali contro i 2 dell'anno precedente.
L'espansione della domanda globale e dell'attività economica è
avvenuta soprattutto sulla base della spinta della domanda estera,
favorita dal deprezzamento della lira. Tale fenomeno, che come
corrispettivo ha il rincaro delle materie prime importate, insieme
con le tensioni indotte dall'accresciuta domanda estera
sull'utilizzo degli impianti, hanno prodotto spinte
inflazionistiche, non del tutto contrastate dalle diverse misure di
politica economica.
In effetti, a fronte di un tasso programmato del 3,5 percento,
il 1995 si prevede si chiuda con un dato superiore al 5 percento,
con ciò in parte pregiudicando lo stesso procedere dell'espansione
produttiva.
Gli effetti della ripresa dell'attività economica, sostenuta
principalmente dagli investimenti e dalle esportazioni, non sono
stati sufficienti a riportare la situazione del mercato del lavoro
ai valori del 1992.
La discesa dei livelli occupazionali degli anni 1993 e 1994 non
è ancora stata compensata dalla lieve ripresa della dinamica degli
occupati - circa 100-120.000 nuovi posti di lavoro - e ciò spiega
anche il modestissimo ruolo giocato dall'evoluzione della domanda
interna sullo sviluppo dell'economia.
In un quadro congiunturale contrassegnato dalla ripresa delle
attività produttive, l'andamento dei conti pubblici ha fatto
segnare qualche timido progresso: il disavanzo pubblico rispetto al
PIL è sceso dal 9,3 percento del 1994 al 7,4 percento del 1995
anche se lo stock di debito pubblico in rapporto al PIL cresce di
un punto percentuale passando dal 123 percento al 124 percento.
Gli obiettivi tracciati a Maastricht - 3,0 percento e 60
percento rispettivamente per deficit e debito pubblico - sono
ancora molto lontani e il biglietto per salire effettivamente sul
treno dell'Europa sembra sempre più difficile da ottenere.
Anche nella nostra regione il 1995 è stato un anno di espansione
dell'economia. Dopo la diminuzione del PIL a prezzi costanti del
1993 (meno 1,5 percento) la seconda metà del 1994 segna il momento
di inversione del ciclo economico, inversione che si consolida con
un più 2,8 percento nel 1995.
La fase di crescita ha interessato in particolare il settore
industriale, soprattutto quello direttamente o indirettamente
legato agli sviluppi dei mercati esteri, il settore turistico, con
una buona performance di arrivi e presenze, sia italiane sia
straniere, che hanno prodotto buoni risultati nel settore
funiviario, e il comparto dei servizi professionali.
Ciò nonostante il tasso di occupazione - comunque superiore alla
media nazionale - resta stazionario intorno al 60 percento mentre
si assiste ad un modesto ridimensionamento del tasso di
disoccupazione acuitosi nel 1994 e che si prevede ritorni su valori
intorno al 5,5 percento - contro una media nazionale dell'11
percento - nel corso del 1996.
Anche il clima tra gli operatori, congiuntamente alle
aspettative degli stessi, sembra volgere ad un moderato ottimismo,
ottimismo confermato dalla ripresa degli investimenti.
Ciò malgrado, l'impatto del periodo di crisi è ancora presente
nei bilanci delle imprese chiusi nel 1995 e relativi all'esercizio
1994 tant'è che l'ammontare delle imposte sugli utili di impresa
non ha ancora invertito la tendenza alla riduzione. Come avremo
modo di approfondire in seguito, dopo un 1994 di flessione, anche
le entrate regionali, al netto dei mutui, nel 1995 riprendono a
crescere.
Il buon andamento dell'economia reale con la connessa ripresa
degli investimenti specie in alcuni comparti e settori, si è
riflesso positivamente sugli impieghi delle aziende di credito
operanti in Valle d'Aosta, sia a favore del sistema sia verso le
imprese non finanziarie. La raccolta, viceversa, nello stesso
periodo risulta in calo - meno 8 percento - e tale fenomeno è, con
tutta probabilità, da mettere in relazione ad una riduzione del
risparmio complessivamente prodotto dal sistema per via del non
ancora avvenuto ritorno alla redditività delle imprese, solo da
pochi mesi fuoriuscite dalla fase di recessione.
L'aspetto combinato del calo della raccolta e dell'incremento
degli impieghi porta quasi al 50 percento il rapporto impieghi su
depositi, tradizionalmente attestato su valori inferiori al 40
percento.
Il costo del denaro in Valle d'Aosta permane più elevato
rispetto al dato nazionale. I tassi praticati in Valle,
verosimilmente, hanno risentito in misura più accentuata che
altrove del negativo andamento dell'economia reale negli anni
scorsi e delle sofferenze che, di conseguenza, il sistema bancario
ha dovuto registrare come perdite, in modo particolare, da parte
del settore edile. Anche lo "spread medio", ovvero la differenza
tra tassi medi attivi e passivi, in Valle è superiore di un punto
alla media italiana (5,9 contro il 4,9), peggiorando così, seppur
di poco, il dato degli ultimi due anni.
Gli indicatori per il 1996 lasciano comunque intravedere un
quadro macro-economico sostanzialmente favorevole per l'economia
regionale.
Si prevede prosegua il trend di crescita, in termini reali, del
PIL regionale su valori compresi tra il 2,8 e il 3 per cento, in
linea quindi con il 1995.
Benché il tasso di disoccupazione possa far segnare ulteriori,
piccoli segnali di miglioramento, la percentuale degli occupati
sulla popolazione in età lavorativa dovrebbe mantenersi assestata
intorno al 60 percento.
Gli investimenti totali dovrebbero confermare il trend positivo
del 1995 per effetto di una crescita attesa sia di quelli pubblici
sia di quelli privati.
Le disponibilità finanziarie regionali per il 1996 sono previste
in crescita del 5,4 percento rispetto al dato previsionale per il
1995; tale percentuale, se depurata dal tasso medio nazionale di
inflazione programmata, significa un incremento reale dell'1,8
percento.
Ho già fatto cenno poc'anzi alle innovazioni alle quali, con
questo bilancio, si dà corso, coerentemente con le linee di
modernizzazione della Regione tracciate nel programma e configurate
concretamente con la riforma dell'Amministrazione. Mi sia però
consentito di tornare su questo "nuovo bilancio" poiché ritengo che
la questione meriti un approfondimento.
Come in più di una occasione sollecitato da più parti in questo
stesso Consiglio, il Bilancio della Regione tende a divenire più
semplice e chiaro, di più facile lettura. in modo da permettere a
questa Assemblea di discutere, confrontarsi e decidere sulle
scelte, sulle linee di intervento, evidenziate attraverso
macro-aggregazioni coerenti, razionali e funzionali.
Ho per l'appunto utilizzato l'espressione "tendere" perché con
quest'anno non possiamo dire di avere svolto compiutamente questo
compito. Con questo bilancio abbiamo avviato l'operazione,
concentrandola per il momento su alcune parti soltanto del
bilancio, e cioè sull'articolazione delle spese di funzionamento e
su quella degli interventi di carattere generale.
Complessivamente l'operazione di accorpamento dei capitoli
omogenei ha portato ad una riduzione del 23 percento del numero di
capitoli che passano, nella sola parte spesa, dai 960 dell'anno in
corso ai 735 del bilancio relativo al triennio 1996-1998.
Sono state riclassificate le spese di funzionamento dei servizi
tra Organi della Regione, personale e funzionamento dei servizi con
una nuova sotto-ripartizione: nel personale sono stati inclusi gli
oneri del personale impiegato per interventi di settore, che l'anno
scorso era classificato in altra parte del bilancio, in modo da
dare conto delle effettive spese per personale a vario titolo
sostenute dalla Regione.
Così come per il funzionamento dei servizi è stata prevista una
articolazione su tre livelli: la spesa di gestione effettiva dei
servizi - affitti, attrezzature, arredi, autovetture, materiali di
consumo, eccetera - quelle per il funzionamento di comitati e
commissioni operanti a supporto dell'attività della Regione,
quelle, infine, legali, fiscali, assicurative e contrattuali.
Analoga reimpostazione abbiamo nelle spese di intervento per la
parte di carattere generale: essa è articolata in sei
sotto-sezioni, ognuna caratterizzante una specifica tipologia di
intervento, mentre lo scorso anno, a parte la finanza locale, la
parte principale di tale sezione del bilancio stava sotto la
generica dicitura "altri interventi".
Il secondo elemento di novità, direttamente connesso al primo, è
la prevista adozione da parte della Giunta regionale, dopo che il
Consiglio ha approvato il bilancio, di un documento operativo di
carattere finanziario, denominato "Bilancio di Gestione" con il
quale, in attuazione di quanto previsto all'articolo 23 della legge
di riforma, verranno stabiliti ed assegnati ai diversi servizi
regionali i budget di spesa - quote di bilancio - necessari ai fini
della realizzazione dei programmi decisi dal Consiglio.
Tali budget di spesa conterranno, ove possibile e opportuno ai
fini della buona gestione, i dettagli delle singole iniziative e le
relative sotto-quote di budget per modificare le quali, nell'ambito
della capienza dei singoli capitoli di bilancio, dovrà comunque
intervenire la Giunta regionale con proprio atto o il Consiglio con
legge di variazione se tali modifiche richiederanno un ampliamento
dell'ammontare disponibile.
Tale sistema, oltre ad imporre ai servizi, ai dirigenti, agli
amministratori stessi una più attenta e rigorosa programmazione
delle iniziative da attuarsi, consentirà, in via successiva, quel
controllo di gestione in grado di evidenziare gli effettivi costi
sostenuti, i tempi impiegati e i connessi costi delle risorse
umane, gli scostamenti rispetto alle previsioni nel tempo,
consentendo così all'Amministrazione una crescente capacità di
verifica e controllo sulla propria efficienza e sull'efficacia
della propria organizzazione.
In sede di impostazione del bilancio sono state definite,
insieme alle grandi opzioni che, come già detto, per buona parte
rappresentano una continuità con i bilanci previsionali presentati
per gli ultimi due esercizi finanziari, alcune linee-guida, che
richiamerò brevemente.
In primo luogo vi è stata una rigorosa selezione dei programmi e
delle modalità con cui, rispetto ad essi, sono state collocate le
risorse finanziarie nel tempo.
In secondo luogo si è fissato l'obiettivo del contenimento dei
costi di funzionamento della struttura. Depurate dalla posta messa
a bilancio per dare seguito ai rinnovi contrattuali dei livelli e
della dirigenza, le spese di funzionamento, che quest'anno
includono anche il personale docente della scuola, scendono dai 366
miliardi assestati per il presente anno ai 354 previsti per il 1996
(meno 3,2 percento).
In terzo luogo, nell'impostazione di questo bilancio, trova
riscontro la ferma volontà di migliorare ulteriormente il controllo
sulle gestioni del patrimonio e delle partecipazioni regionali. La
legge finanziaria prevede, all'articolo 22, un più stretto
coordinamento tra uffici per le iniziative connesse alla gestione
patrimoniale - interventi, manutenzioni, cessioni in uso,
locazioni, eccetera - che oggi vede coinvolti, a diverso titolo,
numerosi servizi regionali dipendenti da diversi assessorati, non
sempre coordinati nell'azione.
Infine, quarto punto, prosegue l'orientamento alla progressiva
riduzione della previsione del mutuo a pareggio.
Per il 1996 la previsione si fissa a 95 miliardi, da confrontare
con i 135 del 1995 e i 255 del 1993. Per il 1998 il trend in
riduzione porta a una previsione di 50 miliardi, pari a meno del 3
percento delle disponibilità per allora previste.
Questo aspetto è da ritenersi estremamente positivo poiché fa
riferimento a quei principi prudenti di amministrazione del buon
padre di famiglia, che programma le proprie azioni sulla base delle
risorse di cui dispone. Il fatto che l'Amministrazione regionale si
muova in questa direzione, oltre che un fatto economico, è, a mio
modo di vedere, un fatto importante sul piano culturale, esprimendo
un orientamento di carattere generale per tutta la Comunità che non
sempre, e non in tutti i suoi articolati ambiti, fa proprio questo
principio, cioè quello di fare le cose che si possono più che
quelle che si vogliono, a qualunque costo.
Inoltre, questo bilancio contiene cinque grandi opzioni.
- Il quadro economico congiunturale a cui ho fatto cenno non
deve illuderci o renderci euforici sul piano delle prospettive del
sistema economico locale. Va, viceversa, colta l'opportunità
fornita da un quadro macro-economico più sereno, per consolidare i
risultati della rispesa, continuando ad operare un'azione di
politica economica centrata sulla qualificazione dell'offerta più
che sul sostegno alla domanda, incrementando cioè il livello di
qualità delle risorse umane, di qualità delle imprese e di qualità
del sistema. Per gli interventi sull'economia, includendo tra essi
le spese per la formazione professionale e le partecipazioni
finanziarie, questo bilancio destina nel triennio 1996-1998 oltre
1100 miliardi di cui 429 nel solo 1996, con un incremento rispetto
all'anno in corso del 6,1 percento.
- Incrementare il livello di qualità della vita dei cittadini di
questa Comunità resta l'obiettivo primario e centrale.
Malgrado le doverose azioni di razionalizzazione della spesa in
alcuni comparti - ricordo che il conto consuntivo dell'USL per il
1994 dovrebbe chiudersi con circa 10 miliardi di spesa in meno
rispetto al preventivo per effetto di una più accorta gestione
delle risorse proseguono da parte della Regione gli investimenti
nel sociale. Tra sicurezza e promozione sociale gli interventi
previsti per il 1996 crescono rispetto alle previsioni assestate
del corrente anno del 15 percento.
- La nuova finanza locale costituisce senza dubbio una novità in
questo bilancio, non già negli ammontari di spesa, quanto in
relazione alle modalità con cui l'intero impianto previsionale
della finanza locale viene a determinarsi. Come è noto, per il
triennio 1996-1998 la prima variabile di riferimento è il valore
dell'IRPEF ripartita alla Regione nel 1994 (consuntivo), nel 1995
(previsioni assestate) e nel 1996 (previsioni).
Sulla base della dinamica prevista per tali valori, l'evoluzione
del dato globale di finanza locale è positivo e tali risorse
occuperanno - a ordinamento invariato - una quota di bilancio
lievemente crescente. Inoltre, nell'ambito di tali risorse, cresce
in modo significativo l'autonomia di spesa degli enti locali.
Rispetto al 1995, quando tutte le somme trasferite erano soggette a
vincolo di destinazione, oggi quasi la metà di esse - 45,2 percento
- è utilizzabile senza vincolo da parte di comuni e Comunità
montane.
- Infine, il bilancio pluriennale deve garantire la copertura
finanziaria dei grandi progetti di interesse della Valle, specie se
articolati su diversi esercizi e co-finanziati dallo Stato italiano
e dall'Unione Europea. Complessivamente, nel triennio 1996-1998,
sono previsti stanziamenti regionali per oltre 21 miliardi di lire
a fronte di progetti del valore di quasi 270 miliardi di cui 135
già assicurati alla Regione da Bruxelles e, per la sua quota, da
Roma. Si tratta della partecipazione ai programmi comunitari
previsti dall'Obiettivo 2 - riconversione aree in declino
industriale - a INTERREG, ai programmi degli Obiettivi 5A e 5B
riguardanti l'agricoltura, a quelli relativi agli Obiettivi 3 e 4
sulla formazione professionale.
- L'ammodernamento infrastrutturale della Valle resta un
obiettivo strategico da perseguire per i prossimi anni ed i
progetti di rete ne costituiscono l'ossatura principale.
Dare copertura finanziaria a tali progetti è stata un'altra
scelta importante, presente in misura rilevante in questo
bilancio.
Tra reti info-telematiche e trasporti, complessivamente, nel
triennio sono destinati 117 miliardi di lire, dei quali 31 per la
realizzazione di servizi telematici e di progetti informatici di
interesse regionale e la restante parte per gli investimenti nel
settore dei trasporti.
Credo di poter dire, nell'esaminare tali progetti e programmi,
che l'Amministrazione non solo ha fatto tutti gli sforzi per
utilizzare al meglio quanto offerto in termini di possibilità dai
Fondi Comunitari, ma ha effettivamente visto riconoscersi da
Bruxelles la validità dei progetti proposti e la conseguente ampia,
ancorché parziale, copertura finanziaria a beneficio degli stessi.
E' un elemento questo estremamente positivo, sia sotto il profilo
quantitativo - l'ammontare delle risorse "catturate" - sia sul
piano qualitativo, per la rilevanza dei progetti proposti per il
futuro della Valle (Cogne, Autoporto, adattamento strutture
agricole e sviluppo zone rurali, formazione professionale).
Di questi risultati va sicuramente dato atto a tutte le
strutture regionali che hanno concorso alla predisposizione dei
progetti, che li hanno seguiti a livello comunitario e che ne
dovranno monitorare l'esecuzione nei tempi e con i costi
previsti.
Venendo alle cifre, le disponibilità finanziarie regionali, al
lordo dei mutui e al netto delle contabilità speciali riprendono
nel triennio una lieve ma evidente dinamica di crescita passando
dai 1785 miliardi di lire del 1996 ai 1858 del 1998.
Il mutato quadro economico a cui ho brevemente fatto cenno poco
fa viene confermato dal confronto tra le previsioni formulate nel
1993 per il triennio 1994-1996, quelle dell'anno seguente e quelle
di oggi.
Il trend previsto nel 1993 era di flessione; nel 1994 si passava
ad una prospettiva di stabilità; oggi possiamo parlare di
incremento, anche se lieve (più 4,0 percento).
Sempre per restare ai confronti triennali, mi preme porre in
evidenza come, al netto del mutuo a pareggio - ovvero relativamente
alle disponibilità effettive - le previsioni sottoposte a questo
Consiglio siano sempre state prudenti e costantemente superate, in
positivo, dai risultati effettivi riscontrati: le entrate effettive
previste nel 1993 per il 1996, l'anno successivo hanno costituito
la base per il 1995, così come i 1654 miliardi effettivi previsti
nel 1994 per il 1997 sono prossimi a quanto oggi prevediamo di
disporre già nel 1996.
Per il 1996, le previsioni di entrata sono determinate:
- da maggiori entrate a titolo di tributi propri (338 miliardi
contro i 304 del 1995 pari all'11 percento in più) per via
dell'atteso incremento dei contributi sanitari spettanti alla
Regione e dei ricavi derivanti dalla tassa di concessione della
Casa da Gioco di Saint-Vincent (più 8,8 percento).
- dal positivo andamento delle entrate derivanti dalla
compartecipazione ai tributi che, al netto del trasferimento
sostitutivo, crescono del 4,7 percento rispetto al 1995 per
l'effetto congiunto e ponderato dell'incremento delle entrate
derivanti da IRPEF (più 12,5 percento) e della riduzione, rispetto
alle previsioni 1995, del gettito IVA (meno 12,0 percento) da
imputare, quasi esclusivamente, al venir meno del gettito
dell'imposta sulle importazioni provenienti dai Paesi nord-europei
entrati a far parte, dal 1° gennaio scorso, dell'Unione
Europea.
- dalla sostanziale stabilità dei trasferimenti statali (più 2,3
percento) che, con l'esclusione di quello sostitutivo dell'IVA da
importazione, "blindato" nel corso della primavera scorsa con la
norma di attuazione, passano da 26 a 27 miliardi e non
rappresentano ormai che l'1,5 percento del bilancio regionale.
- da un incremento superiore al 40 percento delle "altre
entrate", che passano da 50 a 73 miliardi di lire, per la dinamica
prevista dai proventi da cessioni e dismissioni, da partecipazioni,
da recuperi.
L'insieme di questi trend, consente di prevedere per il 1996 un
flusso di entrate effettive di 1644 miliardi, superiore del 7
percento rispetto alle previsioni per il 1995, che ci consentono di
limitare ulteriormente la previsione del ricorso al mutuo a
pareggio, attestantesi a 95 miliardi di lire, cioè il 30 percento
in meno rispetto allo scorso anno.
Ciò complessivamente significa che, a seguito dei tagli
effettivi che il bilancio regionale ha dovuto subire con la
finanziaria del Governo Ciampi, il 1995 ha rappresentato un anno di
recupero di posizioni ed il prossimo triennio dovrebbe costituire
un periodo in cui le entrate regionali effettive, al netto dei
mutui, dovrebbero mostrare una crescita reale del 3,4 percento,
dell'1,2 percento, dell'1,8 percento rispettivamente negli anni
1996, 1997 e 1998.
In sintesi, la copertura delle spese nel 1996, avviene
mediante:
- tributi propri o assimilati per il 19 percento;
- compartecipazioni effettive a tributi erariali per il 41
percento;
- assegnazione sostitutiva dell'IVA da importazione per il 26
percento;
- trasferimenti dello Stato per meno del 2 percento;
- altre entrate per il 4 percento;
- ricorso a mutui per il restante 8 percento.
Da questo schema si può già dare un giudizio sul grado di
avvicinamento che si sta producendo per la Regione a quel livello
di autonomia finanziaria che può consentire di considerarsi sereni.
Diciamo che con l'esclusione del trasferimento sostitutivo, cioè di
questo 26 percento, ampiamente compensato però dagli oneri che
sosteniamo, siamo vicini a poter affermare questo concetto.
Le spese previste per il 1996 si attestano a 1785 miliardi di
lire. Un primo dato da rilevare è che, dopo anni di crescita, si
riduce quella parte di spesa del bilancio che abbiamo chiamato
incomprimibile, ovvero si amplia di 2 punti percentuali la
cosiddetta "area delle scelte". Possiamo dire che dopo alcuni anni
di lavoro, il "grande elefante" si muove.
Queste infatti passano dal 53,6 del 1995 al 51,6 del 1996: sono
solo due punti ma che rappresentano un ampliamento della "area
delle scelte" di politica di bilancio di circa 40 miliardi. La
discesa di due punti è per buona parte da attribuire al decremento,
sia nominale sia in valore percentuale, delle spese di
funzionamento che riducono il loro peso dal 32,6 percento al 31,3
percento.
Anche la accorta e prudente politica di indebitamento adottata
consente di prevedere minori oneri di ammortamento per i mutui che
si riflettono sulla struttura del bilancio per mezzo punto circa.
L'area delle scelte può misurarsi in circa 860 miliardi di lire
contro i 785 del 1995, di cui oltre il 90 percento su capitoli
relativi a iniziative già regolate da leggi e la restante parte è
inclusa tra i fondi globali per le nuove iniziative. Siamo
nell'ordine di grandezza di quasi 100 miliardi.
Complessivamente, nel 1996, le spese correnti supererebbero la
soglia dei 1000 miliardi e si collocherebbero al 59,8 percento
della spesa totale contro il 58,7 percento del 1995. Questo dato,
apparentemente in contrasto con la riduzione degli oneri di
funzionamento e con l'ampliamento della cosiddetta "area delle
scelte", nasconde il vero dato che è di segno opposto.
Infatti tra le spese correnti - 1059 miliardi - vi è l'intero
trasferimento senza vincolo agli enti locali - 128 miliardi - che,
l'anno passato, per circa 58, era destinato a spese di investimento
di Comuni e Comunità montane e in ragione di ciò tale quota era
classificata nel bilancio regionale come spesa di investimento.
Il confronto dei due anni, pertanto, avviene su dati non
omogenei. Depurati da tale effetto i dati dei due anni - o
escludendo dal conteggio la finanza locale per quanto riguarda i
trasferimenti ovvero ipotizzando la stessa aliquota dello scorso
anno come trasferimento con quella destinazione - vediamo che nel
1996 il peso delle spese correnti sul totale scende al 56,6
percento, cioè oltre due punti al di sotto del dato 1995 e un punto
e mezzo al di sotto di quello del 1994, coerentemente con la
riduzione dell'area delle spese vincolate e degli oneri di
funzionamento.
Inoltre se, come ragionevolmente fatto di consueto, si depura
ulteriormente tale spesa dagli oneri altrove a carico dello Stato e
pari a circa 560 miliardi, il totale delle spese correnti scende da
1059 a 498 miliardi, circa il 40,6 percento della spesa.
Le spese per investimenti nel 1996 ammontano a 712 miliardi di
lire ai quali possiamo aggiungere, per le ragioni appena
evidenziate, i 22 miliardi investiti in formazione professionale.
Rispetto al 1995 si tratta di un incremento di quasi il 6 percento
a cui debbono teoricamente essere aggiunti i fondi trasferiti agli
enti locali senza vincolo di destinazione che, l'anno passato,
erano vincolati a interventi in conto capitale. Ipotizzando per
essi nel 1996 lo stesso valore del 1995, le spese per investimento
sfiorerebbero gli 800 miliardi di lire con un incremento del 14
percento rispetto all'anno scorso.
Oltre il 46 percento di essi è indirizzato a sostegno diretto
del sistema economico locale: si tratta dell'aumento della
dotazione di capitale di Finaosta - in gestione ordinaria e
speciale - per complessivi 57 miliardi di lire, dell'insieme di
interventi previsti per la qualificazione dell'offerta nei diversi
settori dell'economia locale e dei 22 miliardi per iniziative in
materia di formazione professionale. Si tratta complessivamente di
332 miliardi di lire contro i 273 dello scorso anno (più 22
percento).
Gli investimenti in opere pubbliche subiranno una lieve
flessione - 157 miliardi contro i 165 del 1995, pari a meno 4,8
percento - in relazione alla eccezionalità delle risorse impegnate
negli anni 1994 e 1995 per i lavori effettuati a seguito degli
eventi alluvionali del settembre 1993.
Tra le opere pubbliche, cresce il peso delle risorse destinate a
strutture scolastiche, strutture turistico-sportive e ai Fondi per
speciali investimenti a disposizione di Comunità montane, Consorzi
di comuni e Comuni (63 percento contro il 45 percento dell'anno
passato).
A livello triennale, l'Amministrazione regionale prevede di
disporre di oltre 5400 miliardi, con un modesto ma costante
andamento di crescita.
Circa il 21 percento di tali risorse sarà assorbito dagli oneri
di funzionamento con un trend di crescita triennale piuttosto
contenuto; il 16-17 percento sarà destinato alla finanza locale -
circa 900 miliardi nei tre anni - con una curva crescente in linea
con la prevista performance dell'IRPEF.
Gli investimenti a carattere specifico - 2852 miliardi di lire
nel triennio - rappresentano oltre il 52 percento delle spese
totali e saranno orientati per un quinto alla valorizzazione del
territorio e dell'ambiente, per due quinti al sostegno e alla
riqualificazione del sistema economico locale e per la restante
parte a garantire i servizi di carattere sociale per la Comunità e
il cittadino, che sempre più fanno la differenza tra le aree ad
effettivo benessere diffuso dell'Europa e le regioni più
critiche.
In tali valori sono ricompresi 207 miliardi di fondi globali
ripartiti nei tre anni. Essi rappresentano circa il 4 percento del
totale delle risorse previste per il triennio. Poiché già nella
prima parte della legislatura, come ho avuto modo di ricordare in
precedenza, numerosi sono stati gli interventi finanziari
predisposti a sostegno del sistema economico, il programma
triennale dei fondi globali privilegia, in termini relativi, gli
interventi nei settori della promozione sociale, istruzione e
cultura (38 percento del totale per quasi 80 miliardi di lire) e
del territorio (30 percento circa per quasi 62 miliardi di
lire).
In conclusione consentitemi di richiamare, per grandi aree di
intervento, i progetti e le iniziative ritenuti da questa
Amministrazione qualificanti e che sono ricompresi all'interno del
documento di bilancio che andiamo a discutere.
In campo istituzionale, l'attuazione della riorganizzazione
dell'Amministrazione regionale impatterà sicuramente sulla
organizzazione e sui futuri contenuti del bilancio, così come
avverrà per il settore della sanità con l'introduzione, all'USL,
del nuovo ordinamento di contabilità, già approvato come disegno di
legge dalla Giunta regionale e ormai prossimo all'esame di questo
Consiglio.
Di grande rilevanza sarà l'esito della discussione in merito al
nuovo ordinamento degli enti locali. La riforma recentemente
approvata in materia di finanza locale è relativamente modulare e
flessibile per consentire diversi esiti alla riforma.
Personalmente, però non ho grandi dubbi. La Regione dovrà
trasferire agli enti locali una serie di competenze, alleggerendosi
in modo particolare di tutte quelle di carattere
operativo-gestionale; gli enti locali - Comuni e Comunità montane -
dovranno avere compiti e funzioni chiaramente stabiliti e
assolutamente non in sovrapposizione. Si dovrà, insomma, sapere con
certezza chi farà che cosa.
In ultimo, nella ripartizione di ruoli e funzioni tra Comuni e
Comunità montane, si dovrà ragionevolmente tenere conto di livelli
minimi di economicità nelle gestioni di taluni Servizi che ne
rendono consigliabile, nell' interesse collettivo, l'affido a enti
territoriali di area vasta.
Per consolidare i risultati della ripresa, rafforzando
ulteriormente il sistema economico locale, si procederà,
direttamente e indirettamente, al sostegno allo sviluppo
dell'offerta locale di energia idroelettrica, per consentire alle
imprese valdostane l'abbattimento dei costi di un fattore in molti
casi critico come l'energia.
Essenziale per l'ammodernamento della Valle sarà la presenza di
una adeguata offerta di servizi telematici, favoriti dalla rete a
fibre ottiche - il velo ottico - di cui il fondo valle e la città
di Aosta già dispongono, e da un'azione lungimirante
dell'Amministrazione regionale in tale delicato settore del
futuro.
Assai importante, per il sistema economico locale, sarà il
consolidamento ed il rafforzamento del polo creditizio locale,
ancora troppo debole e frammentato per poter con efficacia
adempiere alle funzioni sue proprie.
Accanto a ciò, proseguirà l'azione già intrapresa a sostegno
della qualità e dell'innovazione nelle imprese industriali e dei
servizi, per il significativo innalzamento dei livelli di
competitività del nostro sistema.
Nel settore turistico, proseguirà l'impegno per un complessivo
rafforzamento del comparto funiviario, tra i più moderni ed evoluti
d'Europa anche grazie alla politica adottata a sostegno degli
impianti di innevamento programmato e verrà ridefinito un nuovo
complessivo quadro di interventi a sostegno dell'industria del
turismo, nelle diverse fasi di promozione, di organizzazione
dell'accoglienza, della commercializzazione del prodotto.
L'evoluzione del sistema dei trasporti è uno dei nodi importanti
da affrontare nel prossimo triennio.
Gli investimenti infrastrutturali importanti da realizzare
sull'Aeroporto regionale Corrado Gex daranno alla Valle la
possibilità di essere inserita, in modo più organico, nei circuiti
di collegamento nazionali ed europei per l'utenza business e per
quella turistica offrendo, nel contempo ai residenti servizi di
trasporto aereo "da casa" per lo meno su alcune linee già oggi
assai frequentate.
Anche l'asse ferroviario Pré-Saint-Didier-Aosta-Chivasso dovrà
essere valorizzato ulteriormente. In accordo con le Ferrovie dovrà
essere garantita una buona qualità del servizio da Aosta a Torino,
soprattutto per quanto riguarda la crescente domanda da parte degli
studenti universitari in termini di frequenza, tempi di percorrenza
e puntualità. In aggiunta, dovrà prendere corpo un progetto di
valorizzazione della parte alta della linea da Aosta a
Pré-Saint-Didier, da esaminare ed approfondire nel corso dei
prossimi mesi.
Più puntuali, ma non meno importanti, altri tre investimenti:
quello per l'adeguamento tecnico della funivia Buisson-Chamois, il
completamento del collegamento ferroviario Cogne-Charemoz-Plan
Praz, giunto sul piano tecnico ad avere superato gli ultimi
ostacoli, e il sistema di trasporto pubblico del Breuil, intervento
di grande rilevanza per incrementare la qualità dell'offerta e
della fruizione turistica in uno dei siti più noti e suggestivi
della Valle d'Aosta.
Nell'ambito della valorizzazione del territorio e dell'ambiente,
si inseriscono una serie di interventi qualificanti: il programma
di recupero e valorizzazione dell'area megalitica di Saint-Martin
de Corléans ad Aosta, il recupero del vecchio villaggio minerario
di Cogne, un nuovo insieme di interventi per la riqualificazione
paesaggistico-ambientale del fondo valle e per la sistemazione di
alcune linee elettriche di interesse regionale.
Inoltre è prevista la creazione di un nuovo fondo di rotazione,
da istituire con apposito provvedimento legislativo, per favorire
il recupero dei fabbricati rurali, spesso definiti "patrimonio
storico minore" ma che in realtà costituiscono uno degli elementi
centrali del particolarismo della nostra Regione.
In tema di rifiuti sono in programma interventi per lo
smaltimento dei rifiuti solidi, l'approfondimento dei temi legati
alla termodistruzione, la realizzazione, nel più breve lasso di
tempo possibile, della discarica di tipo 2B super per rifiuti
industriali, nel Comune di Pontey.
Sarà predisposto, avviato e realizzato un rilevante piano
straordinario per l'edilizia scolastica ove, accanto a nuove
iniziative, dovranno collocarsi i necessari interventi di
risistemazione e manutenzione straordinaria degli edifici
scolastici esistenti. In campo sanitario si segnalano l'avvio del
progetto "Screening dei tumori femminili" e la realizzazione delle
strutture necessarie all'utilizzo delle tecnologie diagnostiche
basate sulla risonanza magnetica.
In campo strettamente culturale sono previsti la istituzione di
un sistema museale regionale in grado di dare coordinamento alle
numerose e differenti iniziative museali aventi per oggetto il
rilevante patrimonio storico, artistico, archeologico, etnografico,
naturalistico, ambientale di cui dispone la Valle d'Aosta, nel
rispetto dell'autonomia degli enti locali per i progetti di loro
iniziativa.
Inoltre è prevista la predisposizione di una normativa regionale
per la tutela e per favorire la conservazione degli archivi di
interesse storico, sia pubblici che privati. E' questo un
intervento di rilievo in una Regione ricca di patrimonio storico,
inteso in senso lato, patrimonio da cui trae una articolata eredità
di specificità e particolarismi.
Signori consiglieri, concludevo lo scorso anno la mia relazione
di presentazione del bilancio richiamando un breve passo di Emile
Chanoux, scritto nel 1943, che metteva in stretta relazione gli
ideali federalisti, la libertà dell'uomo e il rispetto delle
regole, semplici, chiare e accessibili.
Gli enormi cambiamenti intervenuti in questa Comunità da allora,
questi oltre 50 anni di grandi trasformazioni nel mondo, nella
vecchia Europa, nel nostro Paese e, naturalmente, nella nostra
Valle, non ci consentono comunque di ritenere superato quanto, con
grandissima lucidità, Emile Chanoux affermava allora nei suoi
"Essais d'organisation administrative de notre Pays".
E neppure gli altrettanto straordinari, radicali cambiamenti
attesi per il prossimo futuro sui piani tecnologico, organizzativo,
finanziario, culturale e, sono certo, politico potranno, a mio modo
di vedere, contraddire tali principi, soprattutto all'interno della
nostra Comunità.
Essi potranno indurci a cambiare il nostro modo di lavorare, di
studiare, di divertirci, di incontrarci e comunicare, ma non
potranno mai portarci né a svalutare l'importanza dell'esistenza di
regole né tanto meno a ritenere che esse non debbano restare
semplici, chiare, accessibili e, mi permetto di aggiungere,
ugualmente applicabili per tutti.
Questa Comunità, dispone delle risorse umane e finanziarie
necessarie ad affrontare quel difficile futuro che tanto affascina
ma che altrettanto spaventa, soprattutto perché significa sempre
più grandi cambiamenti in tempi sempre più accelerati.
L'azione di Governo condotta dalla più alta amministrazione
pubblica di questa Comunità, la Regione, ha il dovere di
assecondare ed accompagnare con coerenti modelli di comportamento,
con adeguata predisposizione di norme e soprattutto con la loro
puntuale attuazione questo processo di cambiamento, facendo leva
sull'intero patrimonio di risorse, non solo finanziarie, di cui
questa Valle dispone, ponendo l'interesse generale davanti a quelli
particolari, spesso bene organizzati, guardando allo sviluppo
complessivo della qualità della vita dei Valdostani piuttosto che
all'affermazione o alla sconfitta di questa o quella parte.
Le risorse finanziarie ed il modo con cui programmiamo di
impiegarle nel futuro sono una parte importante ma non sufficiente
a garantire il vero sviluppo della Comunità. Ad un accorto e
responsabile utilizzo dei mezzi finanziari, che con questo bilancio
riteniamo di aver bene organizzato, deve associarsi la
consapevolezza e il conseguente comportamento da parte di tutti che
divisioni strumentali e lotte di parte, ancorate a modelli del
passato e non centrate sui veri problemi del futuro della Valle,
non produrranno risultati positivi ma allontaneranno, se non
addirittura ne impediranno il raggiungimento, dal fine ultimo che
tutti noi dobbiamo perseguire: una Valle d'Aosta autonoma, sui
piani politico, istituzionale e finanziario, economicamente solida,
esempio di Comunità alpina nell'Europa delle Regioni, ben
amministrata ed in cui i cittadini mantengano il piacere e
l'orgoglio di vivere.
Presidente Come di consuetudine, interrompiamo i lavori del
Consiglio. I lavori riprendono domani mattina alle 9,15.
La seduta è tolta.
