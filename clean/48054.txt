Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE



Oggetto del Consiglio n. 4195 del 11 dicembre 2024 - Resoconto
OGGETTO N. 4195/XVI - Trattazione congiunta delle relazioni
della Sezione regionale di controllo della Corte dei conti, del
D.L. n. 168 (Legge di stabilità regionale per il triennio
2025/2027) e del D.L. n. 169 (Bilancio di previsione finanziario
per il triennio 2025-2027). (Reiezione di undici ordini del giorno.
Ritiro di due ordini del giorno)
Bertin (Presidente) -
Con 29 Consiglieri presenti
riprendiamo con gli ordini del giorno. Siamo agli ordini del giorno
di tutti i gruppi di minoranza. Per il primo degli ordini del
giorno chi si prenota? Ha chiesto la parola il consigliere Aggravi
per l'illustrazione, ne ha facoltà.
Aggravi (RV) -
Abbiamo ascoltato le gravissime parole del
Presidente della Regione, che ha annunciato il voto di astensione
su tutte le iniziative dell'opposizione prima ancora di ascoltarne
l'illustrazione e le motivazioni, arrivando addirittura ad accusare
la minoranza di insinuarsi in un provvedimento già definito. A
fronte delle dichiarazioni fatte dal Presidente, prendiamo atto di
quanto scarsa sia la sua considerazione dell'intera istituzione del
Consiglio Valle, nonché di tutte le parti audite in Commissione.
Noi non siamo stupiti dall'ennesima sua dimostrazione di arroganza,
Presidente, però forse a questo punto lei dovrebbe tenere conto di
quanto espresso ieri anche da alcuni componenti della sua
maggioranza. Capisco la costernazione dai banchi della Giunta, però
così è, se vi pare.
Sarò molto più breve nella presentazione di quest'ordine del
giorno che ha la firma dei Capigruppo di minoranza e che riprende
quanto è già stato chiesto nella giornata di ieri. Abbiamo appreso
tutti dagli organi di stampa delle dimissioni rassegnate dal
Presidente della SITRASB in data 9 dicembre 2024, chiediamo al
Consiglio regionale l'impegno... in particolare chiediamo ai
Presidenti delle Commissioni competenti di organizzare in via
d'urgenza un'audizione con il Presidente dimissionario di SITRASB e
i nominati di parte regionale. Non è una richiesta inusuale, questo
Consiglio ha avuto anche interruzioni per situazioni che
riguardavano le società partecipate anche di conto minore o
comunque anche che non prevedevano appunto le dimissioni o non
riguardavano le dimissioni del vertice di un'importante società
partecipata, una società che è stata sicuramente interessata negli
ultimi tempi da numerose notizie di stampa, è il caso - e per
questo chiediamo un impegno ai Presidenti delle Commissioni
competenti - di organizzare in via d'urgenza le audizioni del
Presidente dimissionario e anche dei nominati di parte
regionale.
Presidente -
Per il Governo, ha chiesto la parola il
Presidente della Regione, ne ha facoltà.
Testolin (UV) -
Rispondo io anche se l'invito e la
richiesta sono rivolti ai Presidenti delle Commissioni competenti,
per sottolineare come in questi casi, come è già successo in
precedenza rispetto agli impegni da parte dei Presidenti di
Commissione, evidentemente rimane nell'ottica di approfondimento
dei temi trattati di poter sviluppare all'interno della Commissione
stessa la richiesta di audizione, che in questo come in altri casi
può trovare una motivazione nelle situazioni che si vengono a
presentare.
Nell'astenerci su quest'ordine del giorno rinviamo - così come
in altre situazioni lo faremo e lo abbiamo fatto in precedenza,
dandone comunque contezza a quest'Aula - alla discussione interna
alla Commissione per l'organizzazione dei lavori che vedranno
evidentemente coinvolte le persone che si riterrà opportuno audire
in quella sede.
Presidente -
Vi sono altri interventi? Ha chiesto la
parola la consigliera Erika Guichardaz, ne ha facoltà.
Guichardaz E. (PCP) -
Accogliamo con favore il fatto di
segnalarci che in Commissione possiamo richiedere, quindi
sicuramente adesso manderemo una lettera al Presidente della IV
Commissione. È naturale però che, visto che in IV Commissione ci
sono credo all'incirca 20-30 punti ancora all'ordine del giorno,
magari questa venga posta con urgenza vista la necessità comunque
di avere dei chiarimenti, perché ieri il Presidente ci ha segnalato
che erano questioni personali. Il Presidente, utilizzando un mio
accesso agli atti, ha chiesto egli stesso i verbali dei Consigli di
amministrazione, quindi da quei verbali immagino che anche il
Presidente abbia letto alcune dichiarazioni e credo che ci debba
essere, almeno per quello che riguarda il Consiglio regionale,
almeno chiarezza rispetto a quanto emerge. Spero che il Presidente
di IV Commissione abbia accolto l'urgenza di quest'incontro, quindi
adesso prepareremo subito la lettera da fargli avere in modo che
magari possa avvenire prima delle interruzioni natalizie.
Presidente -
Ha chiesto la parola il consigliere Aggravi,
ne ha facoltà.
Aggravi (RV) -
Prendiamo atto della risposta, noi
portiamo comunque in votazione l'ordine del giorno. Oltre alla IV
Commissione, guardo anche il Presidente della II Commissione, e
penso che stia già dando corso anche alla richiesta lui, perché
ricordo, se non erro, che c'è una previsione e l'avevamo già
provata a utilizzare in II Commissione: c'è la possibilità di
audire le parti nominate di parte regionale anche in II Commissione
visto che riguarda un'importante società partecipata, se non
qualcosa di più. Chiederemo anche la possibilità di audire
congiuntamente (Commissioni IV e II) questa partecipata.
Vorrei anche fare un appello al Presidente del Consiglio perché
adesso ho provato a ricostruire le eventuali relazioni che i
nominati di parte regionale, se non erro, devono trasmettere al
Consiglio regionale anche per mezzo del Presidente del Consiglio,
le chiederei di intervenire per comprendere se ci sono o qual è
l'ultima relazione che i nominati in seno alla SITRASB di parte
regionale hanno trasmesso alla Presidenza del Consiglio per poter
poi avere la possibilità, ma questo a tutti i Consiglieri, di avere
contezza dell'ultima relazione, almeno la più aggiornata, che è
stata trasmessa dai nominati di parte regionale su quella
partecipata.
Presidente -
Vi sono altri interventi? Metto in
votazione. La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet, Testolin)
L'ordine del giorno non è approvato.
Passiamo al secondo ordine del giorno della Lega. Ha chiesto la
parola la consigliera Foudraz, ne ha facoltà.
Foudraz (LEGA VDA) -
Abbiamo ascoltato le gravissime
parole del Presidente della Regione questa mattina, che ha
annunciato il voto di astensione su tutte le iniziative
dell'opposizione, prima ancora di ascoltarne comunque
l'illustrazione e le motivazioni e di questo sinceramente me ne
dispiaccio, arrivando addirittura ad accusare la minoranza di
insinuarsi in un provvedimento già definito.
A fronte delle dichiarazioni fatte dal Presidente prendiamo atto
di quanto scarsa sia la considerazione che lui ha dell'intera
istituzione del Consiglio Valle, nonché di tutte le parti audite in
Commissione. Noi non siamo stupiti dell'ennesima sua dimostrazione
di arroganza, Presidente, io l'avevo già rilevato non ricordo più
se in un Consiglio di fine estate o comunque insomma l'avevo già
fatto presente, però a questo punto lei forse dovrebbe tenere conto
di quanto espresso ieri anche da alcuni componenti della sua
maggioranza.
Passiamo all'ordine del giorno presentato, un ordine del giorno
che si intitola: "Risorse agli Enti locali ai fini
dell'abbattimento dei costi della TARI nei confronti degli utenti".
Alla luce dell'attuale contesto economico e sociale che vede
crescere sempre più la povertà, e ne abbiamo parlato proprio
nell'ultimo ordine del giorno che abbiamo discusso in mattinata, il
primo presentato dalle colleghe di PCP, quindi la povertà, e
conseguentemente la difficoltà di far fronte alle varie spese per i
cittadini. Si rende assolutamente necessario attuare politiche che
vadano nella direzione di allentare, per quello che si può, la
pressione tributaria dei Valdostani. Questa situazione di povertà
sta crescendo sempre di più ed è sotto gli occhi di tutti, basti
pensare al numero crescente di famiglie che si rivolgono al Banco
Alimentare e al sempre più crescente fenomeno della raccolta dei
generi alimentari che tantissime associazioni di volontariato
eseguono nel corso di tutto l'anno nella nostra regione e non solo
nella nostra regione.
Ad accentuare ancora di più questa situazione di difficoltà ad
arrivare alla cosiddetta "fine del mese" si aggiungono quelle spese
che ogni famiglia deve sostenere perché fruisce di servizi che sono
sì indispensabili per la collettività, servizi che però in termini
di costo impattano in maniera importante sugli ormai fragili budget
familiari. Mi riferisco appunto alle spese per la tassa sullo
smaltimento dei rifiuti: la Tari, che in Valle d'Aosta registra
quest'anno l'aumento più alto rispetto alle altre Regioni d'Italia;
aumenti che vanno da un +20% sino a quasi un +30% rispetto alle
bollette emesse ricevute nell'anno che è appena passato, nel 2023.
La spesa media per l'anno in corso di una famiglia valdostana è di
365 euro e il parametro che è stato utilizzato per arrivare a
questo calcolo è stato quello di una famiglia tipo composta da tre
persone, una casa di proprietà di circa 100 metri quadri, almeno
questo è quello che emerge dal rapporto 2024 dell'Osservatorio
prezzi e tariffe di Cittadinanzattiva, aumenti che colpiscono tutte
le famiglie valdostane.
L'ordine del giorno presentato dal nostro gruppo va quindi nella
direzione di dare un aiuto concreto alle famiglie, una piccola
boccata di ossigeno, andando a prevedere negli stanziamenti
previsti a bilancio destinati alle Amministrazioni locali come
trasferimenti di risorse senza vincolo di destinazione una sorta di
premialità nel trasferimento delle risorse stesse nei confronti
delle Amministrazioni locali che decideranno di abbattere i costi
della TARI sostenuti dai loro cittadini.
Riassumendo, quindi con quest'ordine del giorno il Consiglio
regionale impegna il Governo regionale a valutare la possibilità di
trasferire risorse finanziarie senza vincolo di destinazione agli
Enti locali premiando nel trasferimento di queste somme gli Enti
che attueranno politiche di riduzione della pressione tributaria
TARI nei confronti dei loro cittadini.
Presidente -
Ha chiesto la parola il Presidente della
Regione, ne ha facoltà.
Testolin (UV) -
Farò due tipi di osservazioni: una di
ordine più tecnica e l'altra un po' più politica. Parto da quella
tecnica, così teniamo quella politica alla fine. Come lei sa,
perché ha fatto l'Amministratore comunale tanto quanto l'ho fatto
io, il percorso di copertura della TARI è un percorso che, essendo
un servizio a tariffa, deve essere coperto completamente dagli
incassi da parte dell'Amministrazione comunale, quindi, se li
riduco da una parte, devo aggiustarli dall'altra. In questo
contesto sono ammesse delle deroghe, delle situazioni che possono
andare a creare degli spazi per l'Amministrazione comunale, che è
legittimata a valutare sul proprio territorio le necessità di
situazioni che più di altre meritano un'attenzione, che può essere
un parametro fisso, quello che avete indicato voi, 10 mila o quello
che è, o situazioni magari conclamate che possono essere oggetto di
particolare attenzione da parte dell'Amministrazione, oppure anche
da parte di quelle che sono determinate attività presenti sul
territorio per cercare di incentivare a mantenerle, però questo
rientra in un contesto di valutazione che l'ente che deve gestire
il servizio deve mettere in piedi.
È chiaro che un sistema come quello proposto sarebbe un sistema
dove si direbbe che
tout court
delle agevolazioni vengono
riassorbite dall'Amministrazione regionale, il che non è di suo un
percorso virtuoso, perché se un Ente locale ha degli oneri e degli
onori, che sono quelli di amministrare una popolazione, una
comunità, deve trovare al suo interno anche gli equilibri per
poterlo fare nella maniera più corretta possibile. Se questo non
potesse essere, bisognerebbe fare una valutazione non di andare ad
agevolare qualcuno e altri no a livello generale, ma bisognerebbe
fare un percorso dove le amministrazioni dovrebbero cercare di
trovare dei sistemi da valutare, magari dopo un anno o due, e poi
da condividere, laddove sia necessario, con la Regione se le
risorse che erano a disposizione non sono sufficienti. Questo è il
modus operandi
che andrebbe sperimentato.
L'altro aspetto invece, che è quello politico, e che è molto più
interessante è quello che voi come gruppo e lei, consigliera
Foudraz, andate a rivalutare il fatto di sostenere le
Amministrazioni locali dandogli una parte senza vincoli di
destinazione da poter destinare a questo tipo di intervento.
Peccato che poi fate tre emendamenti dai quali andate a prelevare
dalla destinazione agli Enti locali senza vincolo di destinazione
11 milioni di euro. Allora c'è una certa incongruenza tra i due
approcci, perché, se vogliamo sostenere gli Enti locali,
lasciamogli 11 milioni all'interno dei quali avranno un po' di
spazio, un po' di margine per fare questo tipo di iniziativa e
siamo tutti d'accordo. Sovente viene comodo andare a indicare negli
emendamenti, e lì anche il consigliere Marguerettaz quando
stimola... poi è interessante vedere dove andiamo a prendere i
soldi, perché molte volte sono quelli che si lamentano di meno
perché non sono una persona, non hanno un'identità assoluta, gli
Enti locali sono di tutti e sono di nessuno... quindi, quando c'è
bisogno di prendere qualcosina in giro, andiamo a prenderli da lì.
In questo caso è evidente questa incongruenza, per cui per noi
questo è un ordine del giorno sul quale andremo ad astenerci.
Presidente -
Altri gruppi? Non vedo altre richieste... ha
chiesto la parola il consigliere Aggravi, ne ha facoltà.
Aggravi (RV) -
Non volevo rubare la parola al collega
Marguerettaz, però volevo intervenire su quest'ordine del giorno.
Noi avevamo già portato all'attenzione ormai un anno fa il problema
legato al tema dei rifiuti e alle tariffe e ringrazio il Presidente
della III Commissione che ha convocato appunto per il nuovo anno un
momento di approfondimento e poi anche in realtà sul tema in
generale dei rifiuti anche con l'assessore Sapinet avevamo già
avuto modo di approfondire che è un tema più che di attualità e che
purtroppo lo sarà anche prossimamente.
Sull'impegnativa sinceramente qualche dubbio anche da parte
nostra c'è, però la volontà di trovare una soluzione o comunque
dare uno sprone per riuscire a trovare delle soluzioni che possano
portare a delle riduzioni di quella che è più una tariffa che un
tributo ormai è comunque da nostra parte condivisibile, quindi
l'ordine del giorno lo voteremo.
Sulle soluzioni e sulle modalità non devo certo difendere i
colleghi, però, come ho già avuto modo di dire, è ovvio che ognuno
di noi ha cercato le risorse laddove c'erano, facendo anche delle
scelte, magari coraggiose, magari anche difficili, magari anche
opinabili, ma giustamente come anche su altre poste si possono fare
delle considerazioni. Sicuramente è più facile fare delle scelte
partendo dalle voci entrate e quindi definire le spese, piuttosto
che andare a riallocare le spese per trovare delle entrate e
coprire delle scelte. Adesso spero di essermi fatto capire. Ognuno
di noi ha dovuto cercare le risorse laddove poteva trovarle.
Poi invece mi si consenta una battuta sulle varie lamentazioni,
spesso queste non vengono solo da persone fisiche, ma anche da
persone giuridiche e anche da istituzioni, che alla fine sono
sempre rappresentate da persone in carne e ossa, quindi diciamo che
le risorse finanziarie sono un po' richieste da tutti, anche da
enti che a volte non hanno vita ma sono fatti e sono ricoperte da
persone umane, come tutti noi.
Detto questo, l'ordine del giorno, almeno nello spirito, lo
sosterremo.
Presidente -
Ha chiesto la parola il consigliere
Marguerettaz, ne ha facoltà.
Marguerettaz (UV) -
Probabilmente non ho capito il
riferimento che ha fatto il Presidente della Regione, ma questo è
probabilmente un mio limite, ma cerco di dare un'interpretazione
autentica di quello che dissi qualche Consiglio fa, ossia: ma gli
ordini del giorno fanno fine ma non impegnano e come disse in
allora l'assessore Aggravi quando approvò un ordine del giorno
sulla casa da gioco: "Un ordine del giorno non si nega a
nessuno"... quindi dissi: "Sarebbe il caso di presentare degli
emendamenti dove si fanno delle proposte per delle modifiche al
bilancio". Presidente, il mio non fu uno stimolo come mi è parso di
capire così a vanvera, ma fu uno stimolo proprio per dire: "Dite
dove volete andare a togliere le risorse per mettere su delle
azioni che voi considerate positive" e ovviamente condivido il suo
ragionamento nel momento in cui dice alla Lega: "Da un lato cercate
di dare degli aiuti agli Enti locali, poi dall'altra parte, quando
predisponete degli altri emendamenti, ritenete che gli stanziamenti
che vengono fatti nei confronti degli Enti locali, non essendo in
particolare finalizzati per delle azioni specifiche, sono da un
certo punto di vista...
Per confermare la nostra astensione rispetto a questo
emendamento, a quest'ordine del giorno, ho cercato di dare una
rappresentazione rispetto allo stimolo che ho dato qualche
Consiglio fa.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Per fortuna, le cose fuori
microfono non si sentono. È sicuramente un grande stimolatore sotto
questo punto di vista Marguerettaz, non diciamo cosa potrebbe anche
essere perché potrebbe esserci un pubblico non adulto in questo
momento a seguirci, quindi sicuramente è stato da stimolo alla
presentazione di emendamenti, però io vorrei, sotto questo punto di
vista, evidenziare una problematica che furbamente il Presidente ha
accolto dicendo: "Mah, in finanza locale voi andate a prendere da
risorse senza vincolo per determinati interventi". Ecco, non
potremmo prenderle altrove, quindi, sotto questo punto di vista,
non è che possiamo fare degli emendamenti di finanza locale andando
a prenderli nei trasferimenti con vincolo, perché sappiamo che sono
vincolati. Sotto questo punto di vista credo che anche gli
emendamenti della Lega siano anch'essi uno stimolo per far sì che
magari la Giunta regionale nelle prossime iniziative si renda anche
conto delle necessità dei Comuni. Per questo, ad esempio, noi
presenteremo invece un ordine del giorno, abbiamo fatto una scelta
diversa rispetto a quella della Lega, su una necessità che ...
Presidente -
Consiglieri, vi invito ad abbassare il
volume... scusi, Consigliera, vada avanti...
Guichardaz E. (PCP) -
...da tempo c'è all'interno dei
Comuni, ma, dovendo andare a cercare nelle risorse senza vincolo,
abbiamo deciso di presentare un ordine del giorno e non un
emendamento.
Capisco quindi che era un modo per bypassare anche la necessità
politica di quanto veniva proposto, quindi, sotto questo punto di
vista, però a noi non convince molto quest'ordine del giorno,
quindi anche noi ci asterremo rispetto a quest'iniziativa.
Presidente -
Ha chiesto la parola il consigliere Marquis,
ne ha facoltà.
Marquis (FI) -
Esprimo anch'io due considerazioni a nome
del gruppo relativamente a quest'ordine del giorno che è stato
presentato dai colleghi della Lega. Indubbiamente il tema della
TARI è un tema che tocca abbastanza e in modo significativo le
famiglie valdostane perché hanno visto crescere la tariffa in
questi ultimi anni in modo esponenziale. Pertanto, al riguardo
dell'impegnativa che prevede il trasferimento di somme agli enti
che attuano politiche di riduzione della pressione tributaria, lo
intendiamo come trasferire delle risorse agli enti che perseguono
degli obiettivi di miglioramento della gestione del servizio della
raccolta, perché questo porta alla riduzione della tariffa dei
cittadini perché questo è un servizio dove vengono ribaltati i
costi al 100%.
La vera partita che sta dietro a queste parole è la riduzione
del costo del servizio, che è un obiettivo ambizioso e sul quale
credo che occorrerà andare a fare delle verifiche approfondite
perché, a nostro avviso, per le informazioni che abbiamo, ci vuole
una regia più attenta a livello globale di raccolta di tutti i
dati, di tutti i sub ATO della Valle d'Aosta, perché da una parte
c'è l'ATO che ha le sue incombenze, dall'altra ci sono tutti i sub
ATO che sono responsabili dell'organizzazione dei servizi, quindi
degli appalti di gestione.
Il costo deriva dall'appalto di gestione, al netto poi delle
operazioni di gestione e trattamento al centro di Brissogne dei
rifiuti che vengono raccolti. È un tema sul quale presteremo
attenzione, un tema sul quale abbiamo presentato anche noi un
ordine del giorno in relazione alla problematica della gestione del
centro di Brissogne e pertanto esprimiamo la condivisione rispetto
all' impegnativa che è stata proposta.
Presidente -
Ha chiesto la parola la consigliera Foudraz,
ne ha facoltà.
Foudraz (LEGA VDA) -
Il presidente Testolin ha
giustamente fatto due appunti, uno di tipo tecnico e uno di tipo
politico e ha parlato appunto di copertura dei costi del 100%. Sì,
lo so benissimo, oltre a essere stato amministratore del Comune di
Aymavilles per 15 anni, lavoravo - attualmente sono in aspettativa
per mandato politico - presso il Servizio tributi associato della
Unité Monte-Emilius, quindi so benissimo come funziona il fatto
della copertura dei costi, ovvero il 100% del costo del servizio di
smaltimento dei rifiuti deve essere coperto dalle bollette della
tassa rifiuti, quindi da quello che devono pagare gli utenti. Poi
ci sono giustamente ammesse delle deroghe che sono gestite in
autonomia dall'ente locale, che giustamente fa i suoi conti, mette
a bilancio quello che pensa di poter esentare, infatti citavo nella
formulazione dell'ordine del giorno che ci sono già realtà
territoriali che presentano degli atti deliberativi nei quali
praticamente la pressione tributaria della TARI viene ridotta per
tutte quelle famiglie che hanno un ISEE sino a 10 mila euro. Adesso
la nuova povertà purtroppo non si attesta più solo su un ISEE di 10
mila euro, andiamo oltre. Abbiamo ascoltato stamattina che
rientrano nella fascia della povertà anche coloro che hanno degli
ISEE che arrivano a 25 mila euro.
Dal punto di vista politico, è vero, noi, come Lega, siamo
andati a prendere risorse per 11 milioni di euro con degli
emendamenti, vero è anche che comunque voi, come Governo regionale,
potevate in tutta tranquillità accettare quest'ordine del giorno,
perché io sto parlando comunque di trasferimenti di somme senza
vincolo di destinazione, le stesse che peraltro abbiamo preso per
trovare la copertura agli emendamenti. Questa quindi è una vostra
volontà politica, potevate dire no a quegli emendamenti, ma sì a un
disegno di questo tipo che va nella direzione di agevolare le
famiglie, ripeto: la povertà sta crescendo in una maniera
esponenziale. Se adesso magari nelle vie del centro, vediamo uno,
due, tre - passatemi il termine -
clochard
invisibili o
quello che volete, io non lo so ma, andando di questo passo,
probabilmente, anziché vedere le vetrine illuminate, troveremo
tanta gente che staziona lì con i cartoni sdraiati a terra.
Presidente -
Vi sono altri interventi? Metto in
votazione. La votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet, Testolin)
L'ordine del giorno non è approvato.
Passiamo all'ordine del giorno n. 2 di RV. Consigliere Brunod, a
lei la parola.
Brunod (RV) -
Abbiamo ascoltato le parole del Presidente
della Regione, che ha annunciato il voto di astensione su tutte le
iniziative dell'opposizione, prima ancora di ascoltarne i contenuti
e le motivazioni, arrivando ad accusare la minoranza di insinuarsi
in un provvedimento già definito. A fronte di tali dichiarazioni,
purtroppo prendiamo atto di quanto scarsa sia la sua considerazione
dell'intera istituzione del Consiglio Valle, nonché di tutte le
parti audite in Commissione. Non siamo stupiti di questo
atteggiamento, però forse a questo punto dovrebbe tenere conto di
quanto espresso ieri anche da alcuni componenti della sua
maggioranza.
Quest'ordine del giorno ha come titolo: "Definizione del
tracciato integrale della ciclovia Baltea di fondovalle". Visti i
contenuti dei due disegni di legge, cioè il 168 (legge di stabilità
regionale per il triennio 2025-2027) e il 169 (bilancio di
previsione finanziario della Regione 2025-2027)... analizzando il
programma regionale dei lavori pubblici del triennio 2025-2027,
abbiamo rilevato che sono previsti importi con copertura
finanziaria sul nuovo triennio di programmazione per la
realizzazione di un itinerario ciclabile Alta Valle, Union des
Communes Grand-Paradis nel tratto compreso tra i comuni di Sarre e
Aymavilles e la realizzazione di un primo tratto della pista
ciclabile denominata Bassa Valle, compreso tra i comuni di
Montjovet e Issogne. Nello specifico uno di questi due interventi
che ho appena citato, quello dell'Alta Valle, è di 5.474.000 euro,
mentre quello successivo 5.193.000 euro, una parte di queste
risorse erano già impegnate con un importo
ante
2025, sia
per un intervento che per l'altro, mentre per la restante parte,
cioè per gli anni 2025, 2026 e 2027 vi sono degli importi previsti
con risorse del bilancio regionale e parti con risorse dello Stato.
Evidenziamo che, dall'analisi delle schede identificative degli
interventi sopracitati, gli stessi avranno come periodo di inizio
lavori il secondo trimestre del 2026.
Occorre tener conto che, dai dati riportati dall'Assessore
competente in occasione dell'audizione in Commissione il 19
novembre 2024, risultano esserci ancora tutta una serie di tratti
non definiti dalla Ciclovia Baltea di fondovalle che dovrebbe
collegare Courmayeur con Pont-Saint-Martin, inoltre su alcune parti
è stata approvata la progettazione di fattibilità tecnica economica
nonostante ad oggi non sia stata ancora presa una decisione
definitiva su come procedere per queste parti di tracciato.
Rimarchiamo che il settore del cicloturismo a livello nazionale e
internazionale ha avuto negli anni una grande crescita, sarebbe
quindi opportuno poter delineare quanto prima in maniera definitiva
l'intero tracciato, con l'obiettivo di poter procedere
successivamente al reperimento delle risorse finanziarie e alla
realizzazione completa del percorso, quindi poter finalmente
integrare al meglio la nostra offerta turistica con tale
prodotto.
Si impegna quindi il Governo regionale, entro sei mesi, a
individuare e approvare a livello definitivo i percorsi dei tratti
ad oggi non ancora definiti nella Ciclovia Baltea di fondovalle
Courmayeur/Pont-Saint-Martin - all'incirca si parla del 30-33%
sull'intera tratta del percorso, che è previsto in circa 84
chilometri - e l'altro punto è a confermare oppure individuare
percorsi alternativi definitivi per quanto riguarda i tratti del
tracciato sui quali ad oggi è già stata approvata la progettazione
di fattibilità tecnico-economica.
Presidente -
Ha chiesto la parola l'assessore Sapinet per
il Governo, ne ha facoltà.
Sapinet (UV) -
Grazie collega Brunod, buon pomeriggio a
tutti. Quello delle ciclabili è un
dossier
che, anno dopo
anno, vede aggiungersi dei chilometraggi a quella che è sia la
realizzazione che la progettazione. Poi è chiaro che questo
percorso potrebbe essere magari più rapido o meno rapido, ma
dobbiamo tenere conto di tutti gli elementi.
In merito al completamento dei tratti che ad oggi non sono
ancora definiti della Ciclovia Baltea di fondovalle, quindi
Courmayeur/Pont-Saint-Martin, si evidenzia che, a testimonianza
dell'importanza che tale infrastruttura rileva, la Regione, a
partire dal 2020 ad oggi, quindi parliamo di cinque annualità, ha
effettuato e sta effettuando investimenti per complessivi 22,900
milioni di euro, quindi quasi 23 milioni di euro in cinque anni
sulle ciclabili, quindi questo è un dato che è stato citato anche
in Commissione. Ringrazio il collega che dà l'opportunità di
ripeterlo qui per dire che sicuramente si deve, si può, dobbiamo
fare di più e siamo qui per farlo e se sono state spese queste
risorse è anche grazie a un'attenzione che c'è stata, un'attenzione
di cui do atto a lei, al collega Restano e a tanti altri, voi avete
contribuito con le vostre iniziative anche all'azione di
sollecitazione e di stimolo che l'opposizione ha correttamente
fatto su questa tematica, insieme ai vari colleghi che seguono la
bicicletta, le ciclabili, il turismo della bicicletta e tutti i
colleghi di Giunta, in anni dove comunque è chiaro che tra
l'alluvione, Covid e altre situazioni hanno probabilmente ancora
limitato quello che poteva essere uno sforzo ancora più concreto.
Nello specifico, 7,2 milioni di euro per i tratti già realizzati in
un corso di realizzazione, 3,5 milioni per i tratti da realizzare
con gara già aggiudicata, 11 milioni di euro per i tratti in corso
di progettazione e 1,2 milioni di euro per interventi di
manutenzione straordinaria.
Come dicevo, abbiamo parlato di 22.900.000 euro, ma metà degli
investimenti sopracitati sono stati realizzati con un lavoro di
tutte le strutture coinvolte, attingendo appunto a risorse extra
bilancio regionale.
Occorre considerare poi la particolarità di quei tratti che
giustamente lei cita che fanno parte di una realtà composta di
spazi angusti, limitazioni per strade regionali e comunali,
autostrade, linea ferroviaria e gasdotti, una parte di territorio
particolarmente ostica, terreni già utilizzati per altre attività,
quindi l'identificazione dei percorsi e l'ottenimento delle
necessarie autorizzazioni risulta in alcuni tratti non immediata,
nello specifico il collegamento Donnas-Hône e collegamento
Montjovet-Saint-Vincent.
Abbiamo fatto un'illustrazione dettagliata degli interventi in
Commissione consiliare, analizzando tutti i dettagli e le
criticità, compresi anche i prossimi sviluppi di interconnessione
al territorio, con opportunità che sono emerse strada facendo,
quindi la possibilità di finanziare un intervento già programmato,
la passerella di Aymavilles con Saint-Pierre, con finanziamento
legato al Dipartimento ambiente, l'altra passerella, quella
Fénis-Nus con risorse direttamente regionali, su sollecitazioni
anche degli Enti locali, e poi il raccordo interno a Châtillon con
la medesima forma di finanziamento che ha coinvolto quindi la
passerella di Aymavilles.
Resta quindi confermato l'impegno a completare le progettazioni,
a finanziare le iniziative per ultimare definitivamente
l'itinerario di fondovalle, cercando di non diminuire il ritmo che
c'è stato in questi ultimi cinque anni, ritmo quindi di risorse e
di lavoro portato avanti, anche se è possibile di incrementarlo
previo reperimento delle necessarie risorse economiche, ma su
questi
dossier
vediamo che le opportunità via via emergono,
sia interne ma soprattutto anche esterne al bilancio regionale, ma
anche in relazione - qui i tempi ce li dettano un po' questi studi
specifici che sono in corso sui versanti - a tratti appunto come
quelli che citavo prima dei Comuni di Hône e di Saint-Vincent. Dopo
l'esito di questi studi sarà possibile definire i tratti per questi
due collegamenti; diverso invece il discorso per l'Alta Valle che
va di pari passo con il percorso del piano regionale dei
trasporti.
Come dicevo, grazie anche alle vostre iniziative, all'attività
che arriva dalle minoranze, non verrà meno l'attenzione, non verrà
meno il lavoro cercando di andare ad incrementare il ritmo e le
risorse impegnate.
Pertanto ci sarà da parte nostra un'astensione se l'iniziativa
non verrà ritirata.
Presidente -
Ha chiesto la parola il consigliere Baccega,
ne ha facoltà.
Baccega (FI) -
Noi volevamo ringraziare i colleghi di
Rassemblement Valdôtain per la presentazione di quest'ordine del
giorno; è un ordine del giorno che ci dà l'opportunità di chiarire
che Forza Italia non è contro le ciclabili. Questa è una ciclabile
che ha ragione di esistere, non ha ragione di esistere questa
improbabile ciclabile che è stata realizzata nella città di Aosta
perché non è frequentata, perché crea problemi al traffico, perché
crea ingorghi e crea tutto quanto abbiamo già detto al Sindaco che
non ha voluto ascoltare. Quella maggioranza del Comune di Aosta,
che è la maggioranza autonomista di Sinistra, è una maggioranza che
auspichiamo vivamente che vada a casa.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Noi siamo comunque favorevoli alle
ciclabili, abbiamo letto con molta attenzione quest'ordine del
giorno di cui condividiamo molti punti, nelle premesse in
particolare, però ci sono anche alcuni aspetti che non ci
convincono. In particolare per quello che riguarda l'impegno che
avete previsto. Immagino che quest'ordine del giorno, come tutti
gli altri, non passerà, però avremmo voluto proporre una modifica.
Il primo impegno laddove si chiede "entro sei mesi di individuare e
approvare a livello definitivo i percorsi dei tratti ad oggi non
ancora definiti della Ciclovia Baltea di fondovalle
Courmayeur-Pont-Saint-Martin" ci vede d'accordo. Ci saremmo
limitati a questa approvazione a livello definitivo per i tratti
ancora mancanti, ma avremmo invece chiesto di eliminare il secondo
punto proprio perché andare a insistere sull'individuare percorsi
alternativi definitivi per quello che riguarda i tratti su cui già
è stata approvata una progettazione, ci preoccupa perché sappiamo
benissimo che all'interno di questi tratti, di questa parte, è
possibile che intendiate - o comunque verrebbe presa in
considerazione - anche la questione della ciclabile relativa al
tratto sull'Aosta/Pré-Saint-Didier, quindi sull'ordine del giorno,
pur condividendo lo spirito generale che lo ha animato, ci
asterremo.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Ovviamente voteremo con assoluta
convinzione quest'ordine del giorno che ci permette di evidenziare
una volta di più da una parte come arrivare ad avere una ciclovia
che collega tutta la Valle d'Aosta è sicuramente un obiettivo
assolutamente sfidante e necessario, soprattutto averla in tempi
brevi, perché è davvero un fiore all'occhiello della nostra Regione
e in chiave turistica porta un plusvalore di certo
apprezzamento.
Quello che però mi preme sottolineare, come ha già evidenziato
anche il collega Baccega che mi ha preceduto, è proprio la
questione della differente percezione che i cittadini aostani e
valdostani hanno fra le due. Io sinceramente non ricordo a memoria,
ma penso né di aver visto scritte né di altre
(incomprensibile)
sui
social
, né nient'altro, non ho
mai sentito nessuno lamentarsi della Ciclovia Baltea, della
ciclabile che attraversa la nostra Regione, per adesso per il pezzo
che appunto parte da Sarre e arriva fino a Pontey. A differenza
invece di questo, una ciclabile assolutamente inutile,
assolutamente assurda... e non riesco a non pensare ogni volta a
quel pezzo che è stato chiuso in maniera idiota in Corso
Battaglione. Hanno chiuso una corsia intera sbarrandola con dei
paletti di ferro alla fine e impedendo alla gente di poter svoltare
a sinistra, in particolar modo alle volanti della Polizia di Stato
che ha la sede lì, hanno impedito e chiuso completamente quel
pezzo, spesso vediamo lunghe colonne di macchine che devono
obbligatoriamente affrontare la rotonda per poter andare in via
Chambery creando lunghi ingorghi e spesso vediamo anche le volanti
della Polizia che si incolonnano e rimangono ferme con i
lampeggianti accesi non potendo far nulla perché è tutto
bloccato.
Credo che queste siano le due facce della medaglia: una pista
ciclabile assolutamente utile, quella che attraversa la nostra
regione e va lungo il fiume e mostra anche le bellezze del
territorio, ho avuto piacere quest'estate di fare una sfida con me
stesso e di percorrerla tutta, incontrando dei bellissimi angoli
del nostro territorio, godendo della vista che si ha dal fiume,
anche il fresco, peraltro, che si può godere, fermandoci abbiamo
incontrato anche degli asinelli che pascolavano lì intorno alla
pista, è stato molto bello anche apprezzare della natura che la
circondava... e una follia che è quella che è stata fatta su Aosta.
Un rallentamento, una cancellazione di parcheggi, un'assurdità
imposta che ha distrutto il commercio, che ha distrutto la mobilità
e che evidentemente, se cambierà il Governo di Aosta, sarà
chiaramente cancellata.
Ovviamente quindi confermeremo con forza quest'ordine del
giorno.
Presidente -
Consigliere Brunod, a lei la parola.
Brunod (RV) -
Ringrazio anche i colleghi che sono
intervenuti su questo tema. Solo una precisazione: si è parlato
anche di piste ciclabili diverse da quella che era l'oggetto
dell'ordine del giorno, ben venga, quando si parla di sport, di
settore bici, che si ampli la tematica.
Solamente una precisazione, che, come gruppo RV, insieme ai
colleghi abbiamo anche diverse volte segnalato delle criticità che
ci sono anche sulla Ciclovia Baltea di fondovalle e soprattutto
sulle potenzialità che questo tracciato e questo itinerario può
avere, soprattutto se guardiamo quello che c'è anche in altre
regioni, quello che viene fatto per quanto riguarda la segnaletica
che vi è lungo il tracciato, le dimensioni di queste piste
ciclabili, quindi tutte le sue potenzialità, quindi il lavoro che
rispetto a quanto è fatto fino ad oggi possiamo migliorare
sicuramente anche noi.
Per quanto riguarda la risposta che ci è stata fornita
dall'Assessore competente, diciamo che il pensiero in merito alla
tematica... anche la risposta l'accogliamo in maniera positiva,
ovviamente siamo un po' delusi o perplessi rispetto all'astensione
in merito a quest'ordine del giorno. Sicuramente, come abbiamo
detto, dai toni e dalle risposte fornite dall'Assessore, se non
c'era in principio quest'ordine di astensione su tutti gli ordini
del giorno, siamo quasi convinti che sarebbe passato quest'ordine
del giorno su questa tematica, come già nel DEFR del 2023, quando,
parlando di ciclabile, c'era stata l'approvazione all'unanimità.
Probabilmente in quest'annata qua diversa, come è stato detto dal
Presidente in mattinata, per coerenza sulle modalità che sono state
tenute nella discussione del DEFR, vi siete astenuti come
maggioranza su tutto, anche per quanto riguarda la seduta del
bilancio regionale.
Non neghiamo che sono state investite e si investono importanti
risorse per quanto riguarda il settore bici e piste ciclabili, 22
milioni e 900 mila euro in cinque anni sono un buon segnale, ma
sicuramente non bisogna pensare che sia stato fatto il meglio che
si può fare. Ci riferiamo a che cosa? L'ordine del giorno era uno
stimolo, come abbiamo già detto precedentemente con altre
iniziative, all'Assessore competente che si trova ad oggi in mano a
gestire questa tematica, che è un iter partito 20 anni fa, quindi
noi crediamo, come ha detto anche l'Assessore, che bisogna cercare
di mantenere questa velocità, anzi, sarebbe quasi meglio cercare di
accelerare i tempi per arrivare il prima possibile a chiudere
questo cerchio e a completare definitivamente questo percorso di 84
chilometri nonostante le diverse difficoltà che presenta il
territorio della Valle d'Aosta. Tutti sappiamo che la nostra
regione e le nostre vallate sono più complesse di altri territori e
quindi noi dobbiamo trovarci pronti anche a gestire per tempo e con
ogni mezzo e ogni strumento queste difficoltà.
Ringraziamo le strutture competenti per il lavoro che hanno
svolto in questi anni, per il lavoro che stanno facendo e
faranno.
Perché abbiamo messo quest'impegnativa? Ovviamente c'è stato un
suggerimento della collega Minelli, ma crediamo che anche a livello
di Regolamento gli ordini del giorno non possono essere modificati,
anche perché tanto sappiamo già a priori, come è stato ribadito
dalla dichiarazione dell'Assessore, che ci sarà l'astensione.
Noi siamo convinti che queste due impegnative cercavano di
andare a impegnare, a definire almeno in maniera ufficiale il
tracciato sul quale poi l'Amministrazione va a reperire risorse, a
intervenire, ma per cercare di evitare di fare degli interventi
spot
su dei pezzi, che ben vengano, sono molto importanti
per le realtà territoriali, i Comuni dove beneficeranno di queste
piste ciclabili... ma almeno avere un'idea chiara e netta su dove
vogliamo andare almeno a livello di tracciato, di impostazione
crediamo sia molto importante per anticipare le tempistiche, ma
soprattutto per avere a medio e lungo termine un'idea ben chiara su
come impostare poi le risorse regionali per la progettazione e la
realizzazione dei lavori senza poi magari dover in corso d'opera
andare a perdere del tempo a definire certi passaggi varianti o
cambiare dei tracciati che ad oggi non sono ancora definiti.
Portiamo quindi a voto ugualmente l'ordine del giorno,
soprattutto per ribadire la tematica che c'è di tutto il Consiglio
regionale in merito al tema delle due ruote e anche perché, secondo
noi, prima arriviamo a chiudere questo cerchio, a completare
quest'itinerario, riusciremo anche a dare una risposta più
significativa a quello che tutto il settore del cicloturismo, le
sue potenzialità, anche attraverso gli investimenti che la Regione
Valle d'Aosta fa per portare i grandi eventi nella nostra
regione.
Presidente -
Metto in votazione. La votazione è aperta.
La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet, Testolin)
L'ordine del giorno non è approvato.
Ordine del giorno n. 2 di Forza Italia. Consigliere Baccega, a
lei la parola.
Baccega (FI) -
Abbiamo ascoltato le gravissime parole del
Presidente della Giunta che ha annunciato il voto di astensione su
tutte le iniziative dell'opposizione prima ancora di ascoltarne
l'illustrazione e le motivazioni, arrivando addirittura ad accusare
la minoranza di insinuarsi in un provvedimento già definito. A
fronte delle dichiarazioni fatte dal Presidente, prendiamo atto di
quanto scarsa sia la sua considerazione dell'intera istituzione del
Consiglio Valle, nonché di tutte le parti audite in Commissione.
Noi non siamo stupiti dell'ennesima sua dimostrazione di arroganza,
Presidente, però forse a questo punto lei dovrebbe tenere conto di
quanto espresso ieri anche da alcuni componenti della sua
maggioranza.
Entrando nel merito invece dell'ordine del giorno, si dice: "il
Consiglio regionale impegna il Governo regionale ad affrontare le
tematiche richiamate in premessa in una o più convocazione - perché
una o più convocazione? Perché i temi sono tanti, i temi sulla
sanità sono tanti - con la presenza dell'Assessore competente".
Perché l'Assessore competente? Perché abbiamo bisogno di dialogare
con l'Assessore competente rispetto a tutta una serie di cose che
sono successe... cose che sono successe direi nell'ultimo mese,
negli ultimi 20 giorni.
Abbiamo partecipato al dibattito sulla sanità valdostana che si
è tenuto nel convegno organizzato dal partito di Fratelli d'Italia
dove pare si sia fatto un accordo dove non si parlava di Ospedale,
stranissimo ma è un accordo, quindi non eravamo noi gli
organizzatori, dove si è fatta una rappresentazione pazzesca della
sanità valdostana in tutti gli ambiti; sembrava che tutto andasse a
gonfie vele. Anche l'Assessore alla sanità del Piemonte ha
lusingato ampiamente questa nostra sanità, però poi nelle audizioni
tutte le categorie, rispetto al bilancio di previsione,
sollecitavano e sono arrivate in modo significativo a dare tutta
una serie di perplessità ed è stato un lavoro improbo, guardi,
tutta questa documentazione è la documentazione che riguarda
quest'ordine del giorno.
Poi c'è stato il rapporto AGENAS per la valutazione del
multidimensionale delle
performance
delle aziende sanitarie,
è una valutazione del mese di novembre, quindi dove l'area della
prevenzione ha la performance molto bassa, l'area distrettuale è
nella media, l'assistenza ospedaliera molto bassa, la sostenibilità
economica nella media, Programma Nazionale Esiti, che è la
valutazione degli indicatori di mortalità, quindi il nostro
target
è sempre più anziano, over 65, è sicuramente molto
alta.
Direi che tutte le persone audite in Commissione, in occasione
del confronto sulla previsione del bilancio, hanno espresso
perplessità e hanno dato corpo alla necessità di avere degli
approfondimenti.
Abbiamo anche preso atto della nota dell'Union Valdôtaine, che,
rispetto al recente sciopero, ha affermato: "La valorizzazione del
personale sanitario rappresenta una delle opportunità assolute,
come dimostrato dalle importanti risorse economiche destinate in
questa legislatura al comparto dei lavoratori sanitari". Ci
chiediamo perché non avete mai approvato l'indennità per le OSS e
per gli amministrativi.
Crediamo inoltre sia necessario essere attrattivi anche
attraverso misure che migliorino la qualità e il benessere degli
operatori sanitari.
Prendiamo atto che c'è un piano della salute e benessere sociale
sul quale vogliamo fare degli approfondimenti e direi che tutti
questi punti, che sono una decina, non potranno che richiamare
ulteriori atti ispettivi che faremo prossimamente; bastavano una o
due riunioni di Commissione per chiarire tutto l'aspetto.
Poi c'è anche un atto aziendale dell'Azienda USL, su tanti punti
dell'atto aziendale siamo sicuramente e profondamente in ritardo,
gli ospedali di comunità, Brocherel non se ne parla, dimenticato?
La struttura di Morgex è operativa?
C'è anche il rapporto di Cittadinanzattiva su elaborazione dei
dati di AGENAS che evidenzia che la Valle d'Aosta è il secondo
territorio e Regione italiana per maggior calo percentuale di
prestazioni totali erogate dalla sanità pubblica.
Ovviamente non possiamo non tornare a parlare di
recruitment
, i dati che ho estrapolato rispetto alla
risposta che mi è stata data nell'accesso agli atti - e i dati sono
eloquenti - dicono chiaramente che nell'anno 2023 su 24 concorsi
per dirigenti sanitari medici, dove la volontà era di assumerne 55,
ne sono stati assunti 19. Nel 2024 su 27 concorsi, dove c'erano 56
dirigenti sanitari medici da assumere, ne sono stati assunti 17 a
tempo indeterminato e 3 sono in fase di assunzione, quindi siamo
lontani da quella che poteva essere un'attrattività che era stata
in qualche modo deliberata.
Mi riferisco anche, rispetto all'atto aziendale, agli incarichi
di direzione di struttura semplice; io il 30 settembre 2024 feci
una richiesta di documentazione a seguito della delibera della
Commissione giudicante e non ho ancora ricevuto nessun atto. La
risposta era: "Non è ancora conclusa l'operazione di nomina".
Poi è stato fatto un regolamento, di questo regolamento ne
abbiamo copia e non solo per l'emergenza-urgenza, direi per la
Radiologia e per la Ginecologia.
Se tutti qua ridono, non si riesce più a lavorare però, caro
Presidente, la pregherei di chiedere un po' di attenzione...
Presidente -
Consiglieri...
Baccega (FI) -
...ma è noto a tutti noi che tutto questo
possa generare disaffezione, cioè tutte queste problematiche,
nomine non fatte, documentazione richiesta, approfondimenti, quindi
ti lasciamo in
surplace
, facciamo un nuovo regolamento
successivamente, questo non può che generare della scontentezza
nell'ambito dei sanitari. Galleggiamo, ma probabilmente si aspetta
che qualcuno che ha motivazioni diverse riesca a raggiungere quei
benefici che dovrebbero avere nella presentazione del documento.
Questo genera disaffezione, malcontento e quella conflittualità che
da sempre c'è in questa sanità valdostana, conflittualità! Ora
vediamo anche l'avviso di mobilità interna dell'Azienda per una
posizione da dirigente sanitario medico da assegnare alla Direzione
di area territoriale. Sappiamo benissimo chi è in testa a questa
cosa, prima era assistente dell'Assessore, poi non era assistente
dell'Assessore, poi è andato in USL, insomma, anche queste cose in
qualche modo ci fanno pensare.
Non possiamo non richiamare, Assessore, le dichiarazioni che lei
ha fatto rispetto alle liste d'attesa, l'ho già detto e lo
ribadisco qui... questo l'ha detto al convegno richiamato da tutte
le testate locali: "Sulle liste d'attesa in Valle d'Aosta al
momento non c'è soluzione". Magari, se ci confrontiamo in
Commissione, qualcuno un'idea può metterla in campo, però questa
era l'idea di una convocazione della Commissione. Ci sono poi i
dati della mobilità sanitaria della nostra Regione, noi abbiamo i
dati del 2022, forse è meglio che li aggiorniamo e andiamo a
verificare nel 2024 che cosa è successo.
Uno spazio importante dovrà prenderlo l'Ospedale Parini,
l'inizio lavori della fase 3... va in gara d'appalto, ce lo ha
comunicato l'altro ieri, la gara d'appalto è a breve. Per le fasi 4
e 5 non abbiamo nessuna informazione, dovremmo capire.
Come ha detto ieri il consigliere Jordan, noi con questi ordini
del giorno avevamo intenzione di costruire, di collaborare, di
contribuire, di cercare di sostenere e lo dico anche al Presidente
della V Commissione, che ovviamente sarà coinvolto in tutti questi
passaggi, è questo il motivo per cui in Commissione vogliamo andare
ad approfondire e vogliamo andare a dare le nostre suggestioni, le
nostre proposte che possono essere confacenti, come in passato è
stato per alcune cose, magari poi sono state richiamate dopo, messe
in campo dopo, però sono state proposte che alla fine hanno portato
a casa dei risultati anche per la sanità valdostana, che è davvero
fortemente in crisi, là fuori tutti quanti ci chiedono: "Ma che
cosa sta succedendo in questa Valle d'Aosta dal punto di vista
sanitario, perché il 27% dei pazienti va a curarsi a Torino, in
Piemonte, in Lombardia o a Biella?".
Questo è il senso di quest'ordine del giorno.
Presidente -
Ha chiesto la parola l'assessore Marzi, ne
ha facoltà.
Marzi (SA) -
Nel caso specifico, indipendentemente da
quanto letto in maniera automatica all'inizio di qualsiasi ordine
del giorno, noi ci saremmo astenuti, avremmo chiesto di ritirare
l'iniziativa perché, da un punto di vista politico, non è
assolutamente supportabile, soprattutto non è supportabile perché,
di fatto, dà un'impostazione assolutamente non coerente con quanto
inserito nel bilancio e buona parte delle sollecitazioni politiche
che lei giustamente ha fatto hanno già avuto anche un riscontro nel
mio discorso di ieri in termini di replica al bilancio stesso.
Soffermandosi su alcuni dei punti che lei cita, il primo: noi
stiamo discutendo un bilancio di previsione e, per quanto riguarda
la Missione inerente alla sanità e salute, la n. 13, di fatto ci
stiamo trovando a gestire spese e quindi risorse aggiuntive per
circa 56 milioni di euro in più, che più o meno riguardano un
aumento in ordine annuale del 14%. Circa 400 milioni di euro per
quanto riguarda le spese non vincolate e il resto per quanto
riguarda le spese vincolate, con due caratteristiche fondamentali,
la prima: i livelli essenziali di assistenza vengono garantiti con
l'importo più alto di sempre, nel 2021 erano 248 milioni di euro,
più indietro ancora - lei lo sa perché era Assessore alla sanità -
i LEA erano garantiti con importi più bassi ancora. Ad oggi siamo a
278 milioni di euro, che da sola è la cifra più alta di sempre e
questi 278 milioni di euro non sono semplicemente inseriti nella
prima annualità del bilancio di previsione, ma soprattutto - e
questo è un dato molto positivo - sono garantiti in piena
continuità su tutte e tre le annualità del bilancio. In termini di
spesa corrente, inoltre, il rapporto su tutte e tre le annualità
dell'attuale bilancio di previsione è sopra il 25% per ognuna delle
tre annualità nel rapporto tra la Missione Sanità e salute, la 13
del nostro bilancio di previsione, e il totale delle spese
correnti. Altro dato di riferimento non secondario - ma questo lei
lo sa perché riguardava una cifra che c'era anche quando lei era
Assessore alla sanità -: vengono garantiti 6.650.000 euro di
investimenti in maniera continuativa, cosa che nelle altre aziende
uniche sanitarie locali in termini di investimento non viene mai
garantita.
Per quanto riguarda il finanziamento e lo stanziamento pro
capite della nostra Regione per ogni singolo cittadino valdostano,
pertanto noi garantiamo un trasferimento assolutamente non
equiparabile a livello nazionale, con un rapporto tra la Missione
13 e il prodotto interno lordo valdostano nella misura di quasi il
10%, in Italia siamo attorno al 6, e con un rapporto tra la parte
di spesa corrente e la Missione 13 che è nell'ordine superiore al
7,5%, in Italia siamo sempre al 6.
A livello locale pertanto non sono sicuramente il trasferimento
finanziario e le risorse che risultano essere un problema. Questo
però non basta sugli altri due grandi macro problemi della sanità
pubblica italiana in questo momento. Il secondo da lei citato è
legato anche alle risorse umane e alla difficoltà di reperire
risorse umane. Lei ha dato i dati del 2023, sicuramente ieri mi ha
ascoltato, io sul 2024 ho letto tutti quanti i concorsi
rapportandoli all'anno precedente che hanno visto una crescita.
Dobbiamo anche renderci conto che le leggi di attrattività che
abbiamo trattato, che stanziano dal 2022 al 2027 con questo
bilancio di previsione quasi 81 milioni di euro aggiuntivi per
quanto riguarda il
recruitment
e le RAR, di fatto hanno
visto crescere il numero di persone che partecipa ai nostri
concorsi in maniera assolutamente significativa. La prima legge di
attrattività è di fine 2022, è normale che avrebbe dato dei
risultati a partire dal 2023 e questi non soltanto si sono
confermati nel 2023, ma sono in crescita sul 2024, come è naturale
che sia. Naturalmente però il fatto che vengano fatte delle azioni
per migliorare anche questo problema della sanità pubblica,
soprattutto sugli infermieri, non è garanzia di risultato
immediato, ma è sicuramente la via giusta per migliorare questo
tipo di aspetto.
Venendo anche al tema sul nuovo Ospedale Parini, io credo che il
fatto di essere riusciti tutti quanti assieme in 18 mesi ad
arrivare all'approvazione in Giunta della progettazione esecutiva,
quindi di conseguenza di essere pronti con la gara, è un dato
assolutamente rilevante se teniamo conto che lo stanziamento di
riferimento aggiuntivo sul nuovo Ospedale, se non sbaglio, è stato
stanziato con la prima legge di assestamento dell'estate del
2023.
Arrivando poi a un altro tema di riferimento, cioè quello
richiamato dai titoli dei giornali, lei non me ne voglia, era
presente quella sera, lei sa che i titoli di giornali se non li
fanno i giornalisti che scrivono gli articoli... perché tutte le
volte che chiediamo giustamente il tal senso ci viene riportato che
vengono fatti da altra parte del giornale, men che meno li fa
l'Assessore di riferimento. Quel tipo di titolo non era
assolutamente esaustivo rispetto a quello che è stato il tema
trattato in una lunga serata di ormai dieci giorni fa, dove il
sottoscritto ha accettato un invito più per dovere istituzionale,
vista la presenza del mio omologo piemontese, che giustamente aveva
deciso di essere presente in Valle, però quella serata è stata una
serata molto articolata, che ha visto come primo interlocutore il
Direttore generale dell'Azienda USL della Regione Autonoma Valle
d'Aosta fare un discrimine di tutta la sanità valdostana secondo
appunto i vari temi che io ho cercato di riassumere nei primi sei
minuti di intervento e andando, di fatto, a fare un'analisi sui
problemi e le azioni che si stanno mettendo in campo, naturalmente
in un rapporto con altre Regioni italiane dove i problemi sono
ancora maggiori. Problema 1: i finanziamenti, noi questo problema
non lo abbiamo; problema 2: il discorso delle risorse umane, noi lo
abbiamo, stiamo cercando di fare il meglio possibile, tutti quanti
assieme, i risultati si cominciano a vedere, ma rimane il fatto
che, da un punto di vista geografico, comunque, siamo molto lontani
dalla fucina delle risorse umane che sono in ambito sanitario in
maggior luogo le Università. Si parla poi spesso del problema della
carenza dei medici ma, in realtà, come è stato richiamato quella
sera e come continua a essere, le principali carenze sono rispetto
agli infermieri e alle infermiere. Naturalmente questo in Italia
assume dei contorni ancora più drammatici rispetto a quanto non
avviene a livello valdostano.
Arriviamo invece al tema citato dall'articolo di giornale che,
ripeto, non ho fatto io. Per quanto riguarda le liste d'attesa, io
sia quella sera, sia in Consiglio, e anche oggi, arrivai a dire una
cosa che è estremamente sintetica per come è stata rappresentata
sia ieri da alcuni colleghi durante il dibattito, sia da
quest'iniziativa. Io ebbi a dire - e, tra l'altro, è confermato
anche dalla presentazione che ha fatto sia il Direttore generale
sia i sindacati presenti - che, per quanto riguarda le liste
d'attesa, queste assumono un problema di natura comunitario, che
però è il problema più recepito dalla cittadinanza e che tutte le
volte che si parla di lista d'attesa le due cose che ho appena
finito di rappresentare in 6-7 minuti di intervento si cancellano
perché l'immediata percezione nei confronti della sanità pubblica
da parte della cittadinanza tutta, in Italia ma anche da altre
parti, è che tu puoi star facendo la cosa migliore del mondo, ma
nel momento in cui si ha necessità di una visita e i tempi sono
così lunghi, non credono assolutamente alle prime due cose che
abbiamo appena detto. È un dato di fatto assoluto, ed è a livello
nazionale - e lei lo sa perché la sua forza politica fa parte di un
Governo nazionale che sulle liste d'attesa sta cercando di mettere
in piedi tutta una serie di attività, e anche in Valle d'Aosta
queste attività hanno avuto un riscontro -, che, da un punto di
vista oggettivo, le liste d'attesa scontano una serie di
problematiche inserite nel servizio sanitario pubblico, quindi
compreso quello regionale, che hanno circa 30 anni di storia in
Italia. Probabilmente - e questa è la sintesi che è venuta fuori
quella sera da parte di tutti quanti gli interlocutori - la
mancanza di programmazione e progettazione sulla sanità 30 anni fa,
soprattutto rispetto al calo che ci sarebbe stato in termini di
numero di medici presenti sul territorio nazionale, è una cosa che
non si risolve in un giorno, un mese e neanche in un anno. Siamo
pertanto tutti impegnati anche in Valle d'Aosta, anche l'Azienda
USL, con i prossimi obiettivi 2025 a dare una soluzione a questo
problema, ma questo problema non ha una soluzione immediata né qui
né in tutta Italia, tant'è che lo Stato se ne sta occupando in
maniera prioritaria con due azioni dedicate solo nel 2024.
Per quanto riguarda l'atto aziendale, sicuramente è stata una
cosa positiva e ha dato una mano a tutti quanti i discorsi che
abbiamo fatto prima in termini di recruitment, quindi ci sarà
sicuramente occasione nel 2025 di avere degli altri incontri in
Commissione ma, per quanto riguarda quest'iniziativa, noi le
chiediamo di ritirarla, altrimenti ci asterremo.
Presidente -
Altri? Ha chiesto la parola il consigliere
Manfrin, ne ha facoltà.
Manfrin (LEGA VDA) -
Ringrazio ovviamente i colleghi di
Forza Italia per la presentazione di quest'ordine del giorno che ci
permette anche di parlare di questo tema.
Io devo dirle, Assessore, che durante l'intervento che lei ha
fatto nella giornata di ieri sono rimasto interdetto, ho chiesto
conferma alla collega e tutti e due concordavamo su una cosa che
lei ha detto e ci chiedevamo se effettivamente lei aveva detto
questa cosa, quindi io le chiederei, anche soltanto con un cenno
della sua testa, di confermare che lei ha detto ieri che il
boarding
, sostanzialmente in media l'attesa è di 6 minuti al
Pronto Soccorso, perché noi avevamo capito questo. Di quanto aveva
detto? Quanti minuti ha detto?
(interruzione dell'assessore Marzi fuori microfono)
...perché noi avevamo capito 6 minuti e ci era venuto un po'
male... ecco, sulle 6 ore è evidente... almeno abbiamo avuto anche
un'interpretazione, perché abbiamo un po' di questioni
aperte...
(interruzione dell'assessore Marzi fuori microfono)
...ci siamo confrontati e avevamo capito così, quindi abbiamo
chiesto conferma, quindi la media dell'attesa per il Pronto
Soccorso è di 6 ore.
Ora, come lei ricorderà, Assessore, abbiamo più volte trattato
questo tema in aula e quello che fa un po' rabbia a volte è quello
sostanzialmente di sentirsi dire: "Sì, ma noi abbiamo già fatto
tutto quello che potevamo, meglio di così non potevamo fare" e
lascia un po' con l'amaro in bocca. E io ho capito quello che lei
ha detto nel suo intervento, però lei si metta nei panni di quello
che è accaduto, per esempio, banalmente due o tre giorni fa, lo
conosciamo tutti, abbiamo dei collegamenti con le persone, di
persone che magari portano il genitore anziano e il genitore
anziano, con magari grossi problemi, aspetta 6-7-9-12-15 ore in
attesa di una sistemazione o la situazione che si è venuta a
creare, con boarding e pazienti disseminati ovunque, che danno
l'impressione appunto che ci sia una grossa criticità.
Ora sapere che quello che ci dice è "La situazione è così, non
si può fare niente", obiettivamente lascia un po' basiti, ecco
perché riteniamo che sia assolutamente opportuno quest'ordine del
giorno, ecco perché lo voteremo con convinzione, nella speranza che
un passaggio che è stato fatto in realtà già all'inizio di questa
legislatura, era stato fatto con l'assessore Barmasse che ci aveva
riportato dei dati puntuali, ai tempi si usciva dalla questione del
Covid, c'era stato un blocco degli ospedali, c'era stato un
accumulo di quelle che erano le liste d'attesa e si era immaginato
appunto di andare a capire quali erano le visite, quali erano le
prestazioni che avevano le maggiori criticità e vedere di
intervenire. Perché non fare il punto in Commissione? Noi siamo
assolutamente favorevoli e voteremo quest'ordine del giorno.
Presidente -
Ha chiesto la parola il consigliere Baccega,
ne ha facoltà.
Baccega (FI) -
Vede, Assessore, nella sua dialettica
forbita a volte succede che qualcosa ci può sfuggire. Io non ho
parlato di risorse perché mai come quest'anno in questo bilancio le
risorse per la sanità sono importanti e forse negli ultimi dieci
anni l'importo a disposizione è più alto da sempre, tanto che la
spesa pro capite per i 123 mila e rotti Valdostani va a 3.851 euro
e poi vedremo con il nuovo bilancio sicuramente in crescita. La più
alta d'Italia, lo abbiamo sottolineato. Io credo che le risorse si
diano più che sufficienti, il problema non sono le risorse, il
problema è una gestione, è una cura delle liste d'attesa e delle
aperture delle agende perché il problema è soprattutto
organizzativo. Chi è che gestisce queste liste d'attesa?
E poi io le voglio suggerire di andarsi a riguardare la
trasmissione "L'aria che tira" del 2 novembre 2024 e non so se lei
ha visto se è l'intervista di un Valdostano che evidenzia una
problematica pazzesca che tutta Italia ha visto, mi hanno
telefonato da tutte le parti. "Ma che cosa succede in quella
Regione?" che all'ISAV dopo una settimana gli fanno l'intervento e
qua ci vuole più di un anno in attività elettiva? Cosa succede?
Cosa rispondiamo a queste cose? Come rispondiamo a questi problemi
che hanno visto in tutta Italia? Questo è il problema.
Noi volevamo tutto questo discuterlo in una Commissione, ma non
è detto che non ci venga voglia di programmare un Consiglio
straordinario sulla sanità valdostana e - perché no? - ci penseremo
come gruppo di minoranza per capire se tutte queste tematiche in
qualche modo possono avere delle risposte, perché il
dossier
solo di quest'ordine del giorno è tanta roba così. Non lo ritiro e
lo voteremo.
Presidente -
Ha chiesto la parola l'assessore Marzi, ne
ha facoltà come gruppo.
Marzi (SA) -
Più che altro come specifica. Io ieri ho
parlato di un passaggio come
boarding
medio sul 2023 e sul
2024 da 7 ore e 57 a 6 minuti e 11, con una media Italia di 31 ore.
Era semplicemente per dare specifica di questo passaggio.
Presidente -
Ha chiesto la parola il consigliere Restano,
ne ha facoltà.
Restano (RV) -
Ringrazio i colleghi di Forza Italia
perché con quest'ordine del giorno ci date l'opportunità di dire la
nostra.
Noi non facciamo parte della V Commissione, quindi non possiamo
richiedere in maniera importante e forte la convocazione della
Commissione, tant'è che molte volte mi avete visto intervenire in
questa sede per rimproverare il Presidente della Commissione per le
sue mancate convocazioni, mentre qua possiamo esprimere il nostro
voto e dire cosa ne pensiamo e magari sollecitare la convocazione
della Commissione. Vedete, l'argomento di cui stiamo parlando è
all'ordine del giorno, la sanità è l'esigenza, la preoccupazione
più avvertita dagli Italiani, a prescindere da come hanno votato,
gliene do ragione, Assessore. "Continueremo a parlarne, ad
attraversare il Paese, a parlare con infermieri, operatori
sanitari, a raccogliere i bisogni dei cittadini. Le liste d'attesa
si sono allungate all'infinito": questo ha dichiarato Elly Schlein
del Partito Democratico pochi giorni fa in merito alla
mobilitazione sulla sanità. È in minoranza, per forza che dice
così. Ma cosa fate voi del Partito Democratico, federalisti europei
per la sanità valdostana? Qual è la vostra posizione politica? Come
vi comportate? Avete la Presidenza di una Commissione, della
Commissione sanità, e oggi non votate la sua convocazione?
Presidente, batta un colpo per cortesia, una volta si faccia vedere
che lei è presente, che è sul pezzo, o voi fate parte di quella
parte componente del Partito Democratico che in Emilia Romagna ha
allungato le liste d'attesa e ha fatto un fallimento sulla sanità?
Forse siete quella componente, quell'ala lì e allora continuate a
contribuire sotto quest'aspetto.
Vi faccio un esempio per farvi capire di quanto è allarmante la
situazione in Valle d'Aosta, in una Regione d'Italia con oltre
1.000.000 di abitanti la spesa sulla mobilità passiva è di 83 euro
ad abitante, in Valle d'Aosta la spesa è due volte e mezzo di più.
In effetti in bilancio passiamo - non so se l'ha guardato il
Presidente di Commissione - da 11 milioni a 20 e oltre milioni di
spesa. Ma questo cosa significa? Volete forse dire che in termini
di sanità più si spende meglio sono efficienti le risorse? Non
funziona così e voi non reagite. Voi reagite solo per votare contro
gli ordini del giorno in separata sede. Ah, questo è il vostro modo
di comportarvi? Siete trasparenti, complimenti! Noi voteremo
convintamente a favore di quest'ordine del giorno. Grazie
collega.
Presidente -
Ha chiesto la parola il consigliere
Chatrian, ne ha facoltà.
Chatrian (UV) -
Direi che abbiamo apprezzato la replica
del collega Baccega nel condividere che gli sforzi che sono stati
fatti in questi anni, eravamo insieme in Giunta con il collega
Baccega nel momento in cui c'era il Covid ed era difficile. Penso
che non ci sia nessun problema nei prossimi giorni a entrare nel
merito anche in V Commissione, per chi vuole venire in V
Commissione, al di là di chi è componente, non componente, chi
vuole essere presente, c'è lo spazio per elaborare, capire,
studiare, presentare, trovare le risorse, ma trovare anche i
medici, gli infermieri. Le soluzioni sono già state messe sul
tavolo, oltretutto martedì concedo gentilmente al Presidente della
V il nostro giorno, quindi martedì c'è la convocazione della V
Commissione, dove avremo modo di entrare in merito su altri temi.
Poi qui il gioco delle parti lo conosciamo molto bene, è facile,
semplicissimo, ma il gioco di entrare nel merito in Commissione
penso che ci sia tutto lo spazio invece nell'approfondire e
soprattutto trovare le soluzioni su tematiche molto delicate.
Ho ascoltato il collega Manfrin poc'anzi quando ha replicato
alle risposte che l'Assessore, mi sembra ieri o l'altro ieri, ha
messo in evidenza e quindi solo per fare un po' di chiarezza che
tutte le volte che anche in V Commissione da parte dell'opposizione
sono stati richiesti degli approfondimenti, compatibilmente con le
tematiche che abbiamo sul tavolo, entriamo nel merito e cerchiamo
per chi vuole indubbiamente... chi vuole fare invece populismo...
forse è semplicissimo posizionarsi su altri lidi.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
È stato detto molto, forse anche
ripetuto molto, perché molte cose le sentiamo praticamente a ogni
Consiglio. Alcune sollecitazioni fatte dal consigliere Baccega però
non trovano ancora una volta una risposta.
Sotto questo punto di vista, avevamo già posto il problema di
quell'intervista a La7, lo riproporremo nel prossimo Consiglio
regionale perché l'Assessore è l'unico credo in Valle d'Aosta che
non l'abbia vista, quindi gli abbiamo messo anche il
link
per poterla vedere in modo che almeno si renda conto di quello che
succede in Valle d'Aosta. Sentiamo anche spesso continuare a
parlare di questioni di risorse umane e anche qui, lo sa bene
l'Assessore perché l'avevo anche sollecitato, di persone che
addirittura da fuori Valle vorrebbero venire in Valle d'Aosta ma,
guarda caso, non gli viene data la mobilità per poi vedere qualche
giorno dopo uscire il concorso.
Ci sono alcune anomalie secondo il nostro punto di vista - e lo
abbiamo posto anche all'interno della Commissione - che devono
essere affrontate, perché, a fronte sì di interventi che sono stati
già messi in piedi dall'assessore Barmasse... ci tengo a dirlo,
perché mentre ero Presidente della V Commissione ho seguito quanto
ha fatto all'epoca l'Assessore e, sotto questo punto di vista,
molte delle cose che sta portando avanti l'assessore Marzi sono in
continuità con le idee messe in campo proprio allora, però è
evidente che questo problema deve essere affrontato con un'assoluta
urgenza. Lo abbiamo detto prima rispetto alla misura strutturale su
cui non si vuole sentir parlare, lo diciamo anche su questo tema.
Sono forse i due temi. Gran parte delle energie dovevano essere
messe su questi temi, a nostro avviso e non è un caso che proprio
sono questi i temi che vengono affrontati nei primi ordini del
giorno. Noi quindi condividiamo quanto proposto dal consigliere
Baccega e lo voteremo.
Presidente -
Ha chiesto la parola il consigliere Cretier,
ne ha facoltà.
Cretier (FP-PD) -
Un po' di silenzio per favore. Volevo
soltanto rispondere al collega Restano, che probabilmente non ha
ascoltato o non ha capito quello che ho detto ieri, perché nessuno
ha nascosto i problemi della sanità. Nessuno di noi. L'abbiamo
anche detto che ci sono ancora una serie di problemi, le direttrici
in cui sta operando l'Assessorato e l'Assessore sono quelle della
risoluzione dei problemi ma ci va un po' di tempo. Questo mi
sembrava giusto dirlo, poi è il momento, il gioco delle parti, le
temperature che aumentano... e le prospettive e credo che il
passaggio nella Commissione si farà e, visto che i temi sono tanti,
bisognerà anche organizzarsi. Stiamo affrontando il bilancio e la
settimana prossima abbiamo di nuovo un Consiglio su tanti temi da
affrontare, quindi personalmente è soltanto un rinvio.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet, Testolin)
L'ordine del giorno non è approvato.
Ordine del giorno n. 2 di PCP. Ha chiesto la parola la
consigliera Minelli, ne ha facoltà.
Minelli (PCP) -
Abbiamo ascoltato le gravissime parole
del Presidente della Regione, che ha annunciato il voto di
astensione su tutte le iniziative dell'opposizione, prima ancora di
ascoltarne l'illustrazione e le motivazioni, arrivando addirittura
ad accusare la minoranza di insinuarsi in un provvedimento già
definito. A fronte delle dichiarazioni fatte dal Presidente,
prendiamo atto di quanto sia scarsa la sua considerazione
dell'intera istituzione del Consiglio Valle, nonché di tutte le
parti audite in Commissione. Noi non siamo stupite dall'ennesima
sua dimostrazione di arroganza, Presidente, però forse a questo
punto lei dovrebbe tener conto di quanto espresso ieri anche da
alcuni componenti della sua maggioranza.
Abbiamo esaminato i disegni di legge del bilancio e abbiamo
visto l'articolo 26, di cui abbiamo anche parlato in Commissione
quando è stato audito il Presidente del CSV, e quest'articolo del
disegno di legge 168 è relativo proprio a un contributo per il
funzionamento del Centro dei servizi per il volontariato, un
contributo che prevede il triennio 2025-2027 e la motivazione che è
stata esplicitata è quella di continuare a sostenere le realtà
solidaristiche territoriali costituite dalle organizzazioni di
volontariato e di promozione sociale in maniera gratuita.
Devo dire che nell'audizione del dottor Latino, cioè del
Presidente del CSV, è stata evidenziata l'importanza di questo
contributo, di questa attenzione che l'Amministrazione riserva da
un po' di tempo - prima non era così, abbiamo insistito molto in
questo senso - a questa realtà, che poi comprende altre realtà
associative. Però sempre in quell'audizione il Presidente ci ha
fatto presente, ci ha ricordato quella che è anche la situazione
attuale della sede del CSV, che è stata trasferita in via Avondo; è
stata trovata una soluzione con degli spazi che sono sicuramente
più piccoli e sono - è stato detto in maniera molto chiara -
insufficienti rispetto alla precedente sede in via Xavier de
Maistre, che era più grande; e poi ci ha anche rinnovato un
auspicio ed è quello di avere in futuro una sistemazione, una sede
più dignitosa, e abbiamo parlato di nuovo di Casa del volontariato
valdostano. Sono stati resi noti recentemente alcuni dati che
riguardano il mondo del volontariato a livello nazionale e anche a
livello locale, e sono state contate in Valle d'Aosta come
volontarie del
no profit
17.625 persone.
Sono dati poi che sono riferiti - è un dato Istat -
all'elaborazione del censimento del 2021, vuol dire sostanzialmente
che ci sono 10,4 volontari ogni 10.000 abitanti, il 16,1% della
popolazione, ed è la media più alta in Italia dopo il Trentino Alto
Adige.
In Valle d'Aosta, in relazione a queste persone che si occupano
di volontariato, ci sono moltissime realtà associative, di cui un
centinaio almeno fanno riferimento direttamente agli spazi che da
sempre il CSV metteva a disposizione. Il dato interessante anche è
che, a fronte di un numero alto di pensionati che hanno ovviamente
un po' più di tempo da dedicare anche a attività di volontariato,
sta crescendo il numero degli studenti: si parla di 1.700 studenti.
Non mi sembra poco, ma è ovviamente un numero che speriamo che vada
a incrementarsi nel tempo.
Noi riteniamo che sia importante non soltanto assicurare, come è
stato fatto giustamente con quest'articolo, un contributo per il
triennio al CSV, ma quello che chiediamo ancora una volta è di
continuare - e uso non a caso quest'espressione -, di perseguire
con le associazioni di volontariato presenti nella nostra regione
un percorso che sia quello di andare a trovare risorse adeguate per
la progettazione e per la successiva realizzazione della Casa del
volontariato valdostano. Lo avevo già detto: possibilmente non
tramite una nuova costruzione, ma attraverso il recupero di
fabbricati che possano permettere al CSV di avere in futuro una
sede adeguata e dignitosa, questo nell'ottica di riconoscere - e in
qualche modo anche premiare io direi - quel ruolo che tutti
riconosciamo come importante, ma direi anche come insostituibile,
che è ricoperto dal mondo del volontariato e dall'associazionismo
nella nostra regione.
Presidente -
Ha chiesto la parola il Presidente della
Regione, ne ha facoltà.
Testolin (UV) -
Rispondo io in merito a quest'ordine del
giorno in funzione di un percorso che è già stato intrapreso negli
anni scorsi, che è frutto comunque anche di un inserimento nel DEFR
2024-2026 delle attenzioni che il mondo del volontariato, così come
lo ha rappresentato la collega Minelli, merita. Senza voler entrare
nei particolari, credo che il mondo del volontariato abbia e sia
una realtà molto importante e attenzionata a 360 gradi sul nostro
territorio, fortunatamente dalle attenzioni che i Comuni riservano
alle associazioni presenti nel loro territorio a quello che
l'Amministrazione condivide con lo stesso. Con il Presidente del
CSV negli scorsi anni si sono valutate delle opportunità e anche la
messa a disposizione da parte dell'Amministrazione regionale di
locali, che, pur non essendo al centro di Aosta, potevano
rappresentare una valida alternativa al momento di criticità che
veniva a esplicitarsi con la necessità di allontanare il CSV dagli
storici spazi di via Xavier de Maistre. A questa proposta, che
l'Amministrazione aveva messo sul tavolo di concerto con
l'Assessorato competente al sociale, il CSV
in primis
ha
risposto positivamente, dopodiché ha fatto delle valutazioni di
ordine diverso su un'iniziativa, una proposta che è stata avanzata
dal Comune di Aosta e che è quella che attualmente sta utilizzando
uno stabile in via Avondo. Nello stesso tempo aveva individuato in
prospettiva una localizzazione definitiva in un altro stabile che
l'Amministrazione comunale ha in un certo senso prospettato in un
futuro non troppo distante. Noi da parte nostra abbiamo espresso al
CSV la piena disponibilità, laddove ce ne fosse bisogno, di
proseguire un iter di rivalutare anche quelle che sono state le
nostre proposte. Al momento il CSV ha fatto una scelta, per voce
della sua assemblea, che è quella che sta vivendo, ma le porte sono
sicuramente aperte. Non c'è nessun tipo di preclusione, c'è la
massima disponibilità e anche per questo, per il percorso che è
stato fatto e per l'attenzione che tutto il Governo, e penso il
Consiglio, mette a disposizione di queste associazioni di
volontariato, più di 200 associazioni di volontariato, penso che
possiamo chiedere il ritiro dell'ordine del giorno, altrimenti ci
sarà da parte nostra un'astensione.
Presidente -
Ci sono interventi? Ha chiesto la parola la
consigliera Minelli, ne ha facoltà.
Minelli (PCP) -
Sappiamo bene che era stata prospettata,
nel momento in cui si trattava di abbandonare la storica sede di
via Xavier de Maistre, una soluzione nel comune di Quart,
estremamente decentrata, e non mi stupisco che quella soluzione
fosse stata giudicata poco idonea, poco adatta. Poi c'è stato il
trasferimento in via Avondo, sappiamo che c'è anche in ballo la
questione dell'edificio del Centro per l'impiego, non so se è a
questo che il Presidente si riferiva, ma immagino di sì. Dice anche
il Presidente che è stata espressa massima disponibilità, piena
disponibilità anche nel rivalutare le proposte, non c'è quindi
preclusione, c'è disponibilità e credo sia una cosa peraltro che
era già avvenuta, che avevamo già sentito. Io credo che dalla
disponibilità, dall'intenzione bisogna poi passare ai fatti, perché
anche nel caso in cui si decidesse di concerto che la seconda sede
messa a disposizione dal Comune di Aosta possa essere giudicata
utile e importante, poi però non è chiavi in mano, quindi bisogna
sicuramente intervenire, fare dei lavori e sappiamo tutti benissimo
che le associazioni di volontariato, ma anche un Comune su un
intervento così significativo, non hanno quelle disponibilità, lì
sì finanziarie, che sono invece potenzialmente nelle disponibilità
della Regione.
Io devo dire anche un'altra cosa però: può sembrare antipatico
fare dei confronti, ma noi sappiamo benissimo - e la nostra
posizione su questo era stata molto evidente, molto chiara e netta
- che nel 2023 in pochissimo tempo, in un mese, si era deciso uno
stanziamento di 3 milioni per la Maison de la montagne, poi andato
in avanzo, sappiamo che c'erano stati dei problemi. Ora le cose
sono cambiate, è stata stanziata una somma diversa quest'estate e
siamo ora a 4.800.000 euro per una struttura che sarà utilizzata
dai maestri di sci e dalle guide alpine.
L'altro giorno, sentendo le notizie sugli iscritti
all'associazione dei maestri di sci, abbiamo sentito parlare di
2.200 persone, un numero ragguardevole; siamo in una regione alpina
e quindi c'è molta gente che aderisce a queste associazioni. Quindi
è stata fatta una scelta, dal nostro punto di vista con alcune cose
discutibili, ma è una scelta fatta che va avanti, che avrà una
struttura di cui abbiamo visto anche alcuni
rendering
e
quindi si è imboccata una strada. Quello che noi chiediamo è che
con altrettanta convinzione si decida di imboccare anche la strada
finanziaria, quindi di stabilire delle risorse, ovviamente non
oggi, perché sappiamo che i bilanci sono blindati, se non
l'avessimo saputo ce lo avreste ricordato, perché non si può
insinuarsi nelle pieghe dei bilanci, né con emendamenti né in altro
modo. Però passare dalle parole, apprezzabili peraltro, ai fatti,
io credo che sarebbe visto molto bene dal mondo del volontariato,
che, c'è poco da fare, in tante situazioni supplisce a difficoltà
che vengono dalle Istituzioni, non magari per volontà ma proprio
perché è difficile riuscire ad arrivare dappertutto... e meno male
che c'è il mondo del volontariato.
Anche apprezzando, come dicevo, il fatto che ci sia una
disponibilità, non ritiriamo l'ordine del giorno e chiediamo invece
che in futuro su una nuova manovra finanziaria ci sia un impegno
molto preciso e con tanto di numerini.
Presidente -
Ha chiesto la parola il consigliere
Ganis.
Ganis (FI) -
Per dichiarazione di voto. Quest'ordine del
giorno valorizza l'importanza del CSV nella nostra regione. Anche
il nostro gruppo riconosce il grande lavoro svolto dalle
associazioni di volontariato, un impegno gratuito e spontaneo per
il benessere della comunità valdostana, l'ho già evidenziato
nell'intervento di apertura. Purtroppo ci sono associazioni che
hanno bisogno per poter andare avanti di contributi necessari, ma
bisogna dar loro anche la giusta importanza anche attraverso la
realizzazione della Casa del volontariato, come ha evidenziato la
collega Minelli, mediante appunto il recupero di una struttura già
esistente. Tenuto conto che il nostro gruppo ha presentato un
ordine del giorno che va appunto in quella direzione, a valorizzare
il CSV, noi voteremo l'ordine del giorno.
Presidente -
Consigliere Restano, a lei la parola.
Restano (RV) -
Nei giorni scorsi, quando all'Assemblea
dei maestri di sci è stata data la notizia della costruzione della
Maison de la montagne, sono stato contattato da più persone che
esprimevano una voce critica rispetto a questa scelta da parte del
Consiglio regionale. Nel confermare il mio convinto sostegno a
questa decisione, ho però preso atto di quanto mi hanno riportato
queste persone, vale a dire il fatto di scegliere l'investimento in
termini di risorse finanziarie, anziché valorizzare magari degli
immobili di proprietà regionale.
Oggi, nel prendere atto dei numeri che ci ha fornito il
Presidente della Regione, non posso esimermi da una riflessione che
è la seguente e va un po' anche forse nel senso di quanto detto dal
Presidente: è giusto che la Regione intervenga a favore di queste
importanti associazioni, che hanno un ruolo fondamentale per la
Valle d'Aosta e forse potrebbe evocare a sé questa scelta qualora i
rappresentanti del CSV ne facciano domanda come di solito i
rappresentanti della Giunta hanno luogo a risponderci. Non abbiamo
ricevuto domanda e in questo caso, qualora vi fosse una richiesta
da parte del CSV, chiederei che la si prenda in considerazione, che
si possa valorizzare delle strutture già esistenti, altrimenti che
si dia un importante contributo affinché si possa fornire una
risposta definitiva a quest'esigenza.
Presidente -
Metto in votazione, non vedo altre
richieste. La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet, Testolin)
L'ordine del giorno non è approvato.
Passiamo ora all'ordine del giorno n. 2 dei gruppi di minoranza.
Ha chiesto la parola il consigliere Sammaritani, ne ha facoltà.
Sammaritani (LEGA VDA) -
Vado preliminarmente con il
mantra di oggi: abbiamo ascoltato le gravissime parole del
Presidente della Regione, che ha annunciato il voto di astensione
su tutte le iniziative dell'opposizione prima ancora di ascoltarne
l'illustrazione e le motivazioni, arrivando addirittura ad accusare
la minoranza di insinuarsi in un provvedimento già definito. A
fronte delle dichiarazioni fatte dal Presidente, prendiamo atto di
quanto scarsa sia la sua considerazione dell'intera istituzione del
Consiglio Valle, nonché di tutte le parti audite in Commissioni.
Noi non siamo stupiti dell'ennesima sua dimostrazione di arroganza,
Presidente, però forse a questo punto lei dovrebbe tenere conto di
quanto espresso ieri anche da alcuni componenti della sua
maggioranza.
Passiamo all'ordine del giorno in senso stretto, che nasce dalla
nota del Presidente del Consiglio regionale con la quale è stata
comunicata la decisione assunta dall'Ufficio di Presidenza del
Consiglio regionale con deliberazione n. 98/2024 del 27 novembre
scorso, approvata con tre voti a favore e due contrari. La
decisione comunicata è quella di trasferire la sede delle
Co.re.Com. e della Consulta regionale per le pari opportunità
dall'attuale sede di Montfleury alla sede degli uffici del
Consiglio regionale in Aosta, via Piave n. 1, la palazzina che
ospita anche i gruppi consiliari. Quest'ipotesi è nata dalla
richiesta dell'Assessorato dei beni e attività culturali, sistema
educativo e politiche per le relazioni intergenerazionali
attraverso la nota protocollo 7310 del 12 novembre 2024 in cui si
chiede al Consiglio regionale l'eventuale disponibilità di spazi da
parte del Consiglio regionale che possano accogliere soggetti,
cinque in particolare fra associazioni, fondazioni, eccetera, le
cosiddette "
sociétés savantes
", finanziati
dall'Amministrazione regionale che, a vario titolo, sul territorio
si occupano di cultura e anche per due enti riconosciuti per legge,
che parrebbe trattarsi appunto essere la Fondazione Chanoux e Film
Commission.
Questa scelta di organizzazione comporterebbe necessariamente la
dismissione da parte del Consiglio regionale della prestigiosa sede
del castello di Montfleury, il cui contratto di locazione è stato
rinnovato solo un anno fa, era a novembre del 2023, proprio per far
fronte alle esigenze di adeguati spazi per gli uffici del
Co.re.Com. e per le riunioni della Consulta regionale per le pari
opportunità, oltre che - perché questa è un'ipotesi comunque sempre
possibile, e lo ricordiamo a noi stessi - per eventuali necessità
dei gruppi consiliari per conferenze stampa o altre necessità
compatibili naturalmente con la capienza di quella sala riunioni
che c'è appunto al castello di Montfleury.
Sul mutamento di localizzazione degli uffici dei due richiamati
organismi incardinati, cioè Co.re.Com e Consulta, sono stati
sentiti il Presidente e i membri del Comitato del Co.re.Com, le cui
valutazioni non sono state richiamate nella deliberazione e questo,
secondo me e secondo noi, è già una carenza e una lacuna abbastanza
importante, nella deliberazione 98/2004 non c'è traccia di
quest'audizione, quanto meno dei contenuti, anche se in modo magari
sommario, principale, mentre gli organi rappresentativi della
Consulta, per quanto ne sappiamo, non sono nemmeno stati
interpellati su questa ipotesi e nemmeno credo addirittura parrebbe
nemmeno dopo la decisione già presa, quindi questo mi sembra un
discreto sgarbo istituzionale.
Abbiamo poi interpellato naturalmente anche per le vie brevi -
qualcuno di noi ha interpellato anche separatamente, visto che
quest'ordine del giorno è congiunto - la Presidente e i membri del
Comitato del Co.re.Com. e risulta che le valutazioni unanimi di
questo Comitato in ordine alla scelta di trasferimento siano
totalmente negative e per vari ordini di motivi, fra i quali qui
nell'ordine del giorno sono espressi in modo riassuntivo però le
funzioni di controllo e vigilanza svolte dal Co.re.Com., anche nei
confronti di attività svolte dalla Regione e dai suoi
rappresentanti, le funzioni svolte dal Co.re.Com. di tutela dei
cittadini in materia di comunicazione, sia in via preventiva,
monitoraggio e vigilanza, sia per la gestione poi delle
controversie fra i cittadini e operatori telefonici, quindi una
sorta di attività di mediazione, quasi paragiurisdizionali. Le
funzioni di controllo e vigilanza, oltre che sanzionatorie, svolte
dal Co.re.Com. in materia di rispetto della normativa sulla
par
condicio
dei momenti elettorali.
"Tutte queste citate attività farebbero propendere per una
sistemazione anche fisica" dicono coloro che si occupano del
Co.re.Com. e che lo gestiscono attualmente in locali non così
strettamente collegati a quelli sede degli uffici regionali e dei
gruppi consiliari, come avverrebbe nell'ipotesi di inglobamento
invece del Co.re.Com. all'interno della palazzina di via Piave,
addirittura con un unico e condiviso accesso, come parrebbe
diventerà da parte del soggetto controllore e del soggetto o uno
dei soggetti controllati.
In ordine poi all'inidoneità degli spazi per lo svolgimento
delle varie attività proprie delegate del Co.re.Com., è stato
ancora osservato che trasferire la struttura del Co.re.Com. e gli
attuali dipendenti, quattro a tempo pieno, oltre al Presidente e ai
membri del Comitato da una sede di circa attuali 500 metri quadri a
una che ne dispone di soli 100 pare soluzione poco opportuna, anche
perché fra le attività del Co.re.Com. - l'abbiamo già citata - c'è
quella delegata da AGCOM relativa alla soluzione delle controversie
fra cittadini e compagnie telefoniche, che prevede momenti di
confronto fra cittadini e la controparte, che sono momenti
assimilabili un po' a un'udienza camerale davanti a un organo di
conciliazione o giudiziario, che richiede quindi il rispetto anche
della riservatezza.
Inoltre avverrebbe evidentemente che con la scelta operata il
Consiglio regionale perderà la titolarità del contratto di
locazione della sede di Montfleury a favore dell'Amministrazione
regionale, quindi la conseguenza sarà che in futuro in caso di
necessità di ulteriori spazi per le strutture del Consiglio
regionale, che non sono mai da escludere, ivi compresi naturalmente
per l'operatività dei gruppi consiliari... non ci sarebbe più
alcuna possibilità di trovare collocazione all'interno della
palazzina di via Piave, con evidenti conseguenze negative in ottica
di ottimizzazione dell'attività degli organi consiliari e di
razionalizzazione degli spazi, proprio quando invece si era
deliberato appunto di trovare ulteriori spazi per alcuni degli
uffici connessi alle attività consiliari.
L'attuale collocazione del Co.re.Com. e della Consulta per le
pari opportunità al castello di Montfleury costituisce, tra
l'altro, una sistemazione che agevola l'accesso e il parcheggio sia
dei dipendenti e soprattutto direi dei membri di nomina dei due
organismi, i quali svolgono un'attività che spesso, anzi, per tutti
praticamente, non è attività esclusiva e per buona parte di essi,
mi riferisco in particolare alla Consulta, viene svolta in modo
volontario e gratuito, quindi diremmo che la necessità per queste
persone, se non addirittura il diritto, come abbiamo scritto, di
accedere con facilità e gratuitamente alla sede della Consulta
sembra essere importante.
C'è poi un cenno nella delibera di cui parliamo a un risparmio
di risorse pubbliche. Si cita, si dice molto sommariamente, molto
sbrigativamente che si è valutato opportuno nonché conveniente ed
economico - senza altre valutazioni - fare questa scelta perché ci
sarebbe un risparmio di spesa, in realtà non è un risparmio di
spesa vero e proprio, è un trasferimento di spesa. Le risorse
pubbliche sono sempre le stesse, ciò che non pagherebbe il
Consiglio lo pagherebbe l'Amministrazione regionale, la quale,
peraltro, è colei che fornisce le finanze e le risorse al
Consiglio, quindi di fatto un vero e proprio risparmio non c'è. Se
poi pensiamo inizialmente al trasferimento dei mobili, magari alla
richiesta di mobili nuovi, ai traslochi, eccetera, io direi
addirittura che forse ci sarà un aggravio di spese sulle prime nel
primo momento, quindi nessun tipo di risparmio.
Riteniamo che questa scelta operata dall'Ufficio di Presidenza
del Consiglio regionale, su stimolo dell'Assessorato a cui abbiamo
fatto riferimento, non risponda né alle esigenze organizzative del
Consiglio regionale, né alle esigenze di risparmio di risorse
pubbliche, pertanto la nostra impegnativa... vorremmo chiaramente
che il Consiglio regionale impegnasse il Governo regionale a voler
revocare la richiesta formulata al Consiglio regionale
dall'Assessorato dei beni e attività culturali, sistema educativo e
politiche per le relazioni intergenerazionali di individuare
all'interno dei locali in disponibilità al medesimo Consiglio
regionale degli spazi nei quali sistemare organismi esterni e/o
altri enti vari. Credo che l'Amministrazione regionale abbia la
possibilità di trovare questi spazi anche altrove abbondantemente
senza ricorrere all'ausilio del Consiglio regionale, che, come
abbiamo detto, già non è che naviga nello spazio assoluto, quindi
direi che a tutta la minoranza appare che questo impegno sia
congruo e intelligente da attuare.
Presidente -
Per il Governo, ha chiesto la parola
l'assessore Jean-Pierre Guichardaz, ne ha facoltà.
Guichardaz J. (FP-PD) -
Voglio solo correggere il collega
relativamente alla lettera. La lettera è stata inviata dalla nostra
Dirigente che si occupa delle attività culturali al patrimonio e al
Consiglio, è una lettera che è stata inviata ai vari dirigenti,
quindi non si fa riferimento specifico né a locali del Consiglio e
la richiesta è molto generica che spiega la necessità - che, tra
l'altro, è stata scritta e riscritta sui vari DEFR che si sono
succeduti - di valorizzare in una logica anche di rete le
sociétés savantes
.
Io vi ricordo che in questi quattro anni variamente tutti i
gruppi, tutti, hanno richiesto una particolare attenzione verso le
associazioni culturali; ricordo, per esempio, il collega Lavy che
deve avermi fatto qualcosa come tre-quattro iniziative
relativamente alle sedi mancanti o presumibilmente mancanti di
alcune associazioni culturali, ravvisando la necessità, anche in
una logica di sistema e quindi in una logica di valorizzazione di
sistema, che le associazioni fossero, per quanto possibile, messe
nella condizione di poter avere una sede. Qualcuno addirittura
aveva parlato... adesso non mi chiedete chi, non ricordo quali
colleghi, forse parlando di AVAS o di altre sedi, avevano parlato
forse sulla scia della casa della montagna e di una casa della
cultura addirittura... forse il collega Lavy se ben ricordo. Oggi,
tra l'altro, è stata evocata anche la possibilità di una casa del
volontariato.
Noi, anche raccogliendo le vostre istanze, perché io mi sono
riletto le risposte a diverse iniziative e ci eravamo in qualche
modo impegnati nel cercare delle soluzioni, perché, come sapete,
noi abbiamo un complesso di
sociétés savantes
, più delle
associazioni alle quali diamo un contributo annuale e fisso, questo
stabilito per legge, che totalizzano dei contributi importanti.
La necessità è stata in questi quattro anni anche quella di
mettere a sistema queste
sociétés
, di incontrarle, di
cercare di capire come poterle farle lavorare in rete, tant'è che
abbiamo anche elaborato nella corresponsione del contributo alle
sociétés savantes
in particolare, gli altri, come sapete,
sono contributi stabiliti per legge... e in questa direzione stiamo
andando, come avevo detto, anche per cercare di emancipare, per
esempio, il Centre d'Études francoprovençales, di cui il collega
Lavy si era variamente interessato, a cui abbiamo comunque
garantito delle risorse anche in un'ottica di reperimento di una
sede che fosse una sede prestigiosa e localizzata, per quanto
possibile, nei luoghi anche di nascita e di origine di queste
entità. Noi quindi non abbiamo fatto altro che cercare di mettere a
valore un po' le richieste di tutti, cioè cercare di costruire un
percorso che desse alle varie associazioni che oggi non hanno una
sede, o comunque anche alle associazioni che hanno una sede ma che
hanno la necessità di trovare degli spazi comuni per potersi
interfacciare e interloquire tra di loro... Tra l'altro, come
sapete, abbiamo anche cercato di incentivare il coordinamento
attraverso una figura di coordinamento che si occupasse delle
sociétés savantes
, che sta facendo, tra l'altro, un ottimo
lavoro e di raccordo con il mondo della scuola, perché quello ci
interessava anche, cioè che le
sociétés
non fossero qualcosa
che lavorasse solo ed esclusivamente per le proprie finalità
statutarie, ma che fosse un lavoro da mettere a patrimonio
comune.
Noi quindi abbiamo fatto semplicemente questa lettera, cioè l'ha
fatta la nostra Dirigente, era una richiesta esplorativa di
disponibilità di spazi per associazioni culturali ed enti culturali
riconosciuti per legge. Noi quindi la lettera l'abbiamo mandata
nell'ottica che voi ci avete, tra l'altro, indicato in questi anni
e l'auspicio è proprio quello di riuscire, quando sarà possibile,
di riuscire a trovare una sede che abbia la possibilità e che dia
la possibilità alle
sociétés
e anche alle associazioni alle
quali contribuiamo direttamente proprio di poter cominciare a
lavorare in rete e a sistema. Sinceramente il fatto di chiedere di
revocare dopo che per diversi anni comunque siamo stati sollecitati
nella direzione di... tanto da metterla addirittura nel DEFR questa
valorizzazione, l'abbiamo ribadita più volte e a noi sembra un po'
contraddittorio.
Adesso la questione Co.re.Com. sinceramente è una questione che
non concerne la nostra richiesta, nel senso che noi ci siamo
limitati a fare semplicemente una richiesta al Patrimonio del
Consiglio regionale di poter trovare delle sedi opportune.
Ovviamente nel ringraziarvi anche per aver sollevato il tema e
per averci dato modo di chiarire il contenuto della nostra
richiesta, anche per l'impegnativa perché non può chiedere a noi di
ritirare una nota rispetto a una richiesta esplorativa, le
chiederei di ritirare l'ordine del giorno.
Presidente -
Ha chiesto la parola il consigliere Aggravi,
ne ha facoltà.
Aggravi (RV) -
Prima di dire le due cose che mi ero
appuntato, Assessore, era il 7 ottobre 2022 in cui una mozione
chiedeva per l'appunto - e forse è quello che lei citava
relativamente all'AVAS - la creazione di una
maison de la
mémoire valdôtaine
, però, vede, tra chiedere la creazione di
una
maison de la mémoire
o
de la culture
o
centre
de promotion de la culture
come c'è, se non erro, nel programma
di legislatura... e, tra l'altro, lei oggi dice: "È stata fatta una
richiesta esplorativa", io mi immagino anche che sia stata fatta
una valutazione sulla congruità di quella sede o di quella
possibile nuova sede relativamente alle necessità delle
sociétés
savantes
.
Qui mi collego a quello che volevo dire, nel senso che noi
abbiamo... e in particolare quando si parla, e l'ha detto il
collega Sammaritani nella presentazione, come c'è nel contenuto
dell'ordine del giorno... il Co.re.Com. ha una funzione - e
semplifico - essenziale anche di controllo e di vigilanza, quindi
lo stesso posizionamento del Co.re.Com. non è banale, non è una
qualsiasi
société savante
, con tutto il rispetto, che hanno
altre funzioni, che non hanno anche una finalità legata a una
specifica normativa di riferimento, quindi anche il fatto di
monitorare e di vigilare l'attività che viene fatta relativamente
non soltanto a gestire le controversie legate agli operatori
telefonici, ma anche tutta quella che è la gestione della normativa
della
par condicio
ne fa un ente particolare.
Non sto parlando solo a lei: sto parlando anche in senso lato a
chi ha risposto a questa richiesta esplorativa, che è altrettanto
particolare, perché, se c'è qualcuno che ha degli spazi o delle
disponibilità, forse è più l'Amministrazione, quindi il Patrimonio,
rispetto al Consiglio regionale.
Sul tema poi del risparmio io oggettivamente, quando sono venuto
a conoscenza della problematica, sono andato un po' a vedermi il
bilancio del Consiglio Valle, in particolare il centro di costo 3
con tutta una serie di cifre e sono un po' stupito relativamente al
passaggio che ha sottolineato giustamente il collega Sammaritani:
"ha valutato opportuno, nonché conveniente ed economico", perché
oggettivamente, se c'è un finanziamento che deriva dall'Autorità,
dall'AGCOM, e che comunque riconosce un rimborso, se ho capito
bene, anche non soltanto legato alla locazione degli immobili... e
prendo i dati dal centro di costo 3, di circa 16.200 euro, ma è
anche legato ad altre spese, non è che domani mattina, tolto il
costo del canone di locazione, si hanno dei risparmi perché non
paghiamo le strutture o quant'altro, quindi su questa valutazione
complessiva ci sarebbe da fare un approfondimento. Sono anche
stupito, come Capogruppo, che oggettivamente nell'ultima o nelle
Capigruppo precedenti non se ne sia parlato, perché qualche volta è
anche capitato di parlare vista anche l'importanza di questo ente,
così come anche della Consulta per le pari opportunità che è stata
citata.
Oggettivamente, almeno per quello che mi riguarda, sì, è vero,
noi vi abbiamo chiesto - dico anche in senso generale, perché la
delega del patrimonio comunque va coinvolta - però non abbiamo
indicato, sia mai, la sede, cioè trovare una sede o lavorare per
una sede, tra l'altro, su quella mozione, vado a memoria, ma mi
ricordo così, si era anche cercato di evidenziare l'assurdità del
fatto che la Maison de Mosse è nel piano delle alienazioni, c'è
un'associazione dentro e cosa ne facciamo? Oggettivamente io mi
ricordo che nella discussione che avevamo fatto c'era anche quel
tema, quindi abbiamo un'ulteriore sede che però abbiamo inserito
nel piano delle alienazioni, ma forse su questo è poi necessario
fare una revisione complessiva di quel piano o capire cosa
farne.
Detto questo, l'impegno e la sottoscrizione anche di
quest'ordine del giorno derivano anche un po' da una serie di dubbi
e di perplessità legate soprattutto alla tipologia di ente e della
funzione che fa il Co.re.Com. rispetto ad altri, dove verrebbe
posizionato e il dubbio, forse perché sono un po' più appassionato
di numeri, relativamente alla convenienza economica.
Mi chiedo anche, e qui non ho avuto una grande risposta, ma è
vero che non è un'interpellanza ma un ordine del giorno... occorre
capire se effettivamente quella sede per le
sociétés
savantes
può andare bene o forse va bene solo ad alcune di
quelle e non a tutte e non è banale questo, perché, se si cerca una
sede che deve servire a tutta una serie di enti, perché andare
magari a trovarla solo a uso di alcuni di questi? È molto
particolare, tra l'altro, uno di questi ha una funzione che magari
nei prossimi Consigli cercheremo anche di sfruttare un po' di più o
ricordare un po' di più.
Da parte nostra quindi c'è il sostegno completo a quest'ordine
del giorno.
Presidente -
Ha chiesto la parola il consigliere
Sammaritani, ne ha facoltà.
Sammaritani (LEGA VDA) -
Devo rilevare, assessore
Guichardaz, che lei qui oggi ha fatto un po' il Ponzo Pilato, nel
senso che ha detto: "È un dirigente del nostro Assessorato che ha
fatto una richiesta esplorativa", io fatico a credere, anzi, non ci
credo per niente, glielo dico francamente, che una scelta del
genere venga da un dirigente e non sia frutto della scelta
amministrativa, ma anche politica, dell'Assessore, o comunque di
una parte di questa maggioranza, lo dico in modo molto esplicito.
Perché lo dico? Anche perché ci sono degli elementi documentali,
nel senso che lei ha fatto riferimento a delle iniziative, sì, noi
abbiamo fatto più di un'iniziativa, collega Lavy, ma in particolare
quella del collega Aggravi, con quella mozione del 2022, a cui lui
ha già fatto riferimento, che è proprio quella della creazione di
una
maison de la mémoire valdôtaine
e in quell'occasione lei
ha detto delle cose che sono esattamente contrarie alla direzione
in cui va adesso invece questa decisione e questa richiesta nei
confronti del Consiglio, ma in generale quella di trovare una casa
comune, perché lei adesso - e qui cito testualmente alcuni passaggi
- dice che "la Regione dà dei contributi finalizzati non a
condizionare la natura e le scelte politiche di queste
sociétés
savantes
, ma ad aiutarne il funzionamento e l'attività". Poi
dice quanto più o meno eroga la Regione o erogava in quel momento,
poi anche diceva all'epoca: "Credo che si possa lavorare d'intesa
con le associazioni per capire se vi è un interesse diretto a
centralizzare i costi e le spese di funzionamento, cosa che finora
non è emersa, non ce l'ha chiesta nessuno". Questo lo voglio dire
in modo esplicito - dice lei rispondendo al collega Aggravi - visto
che molte associazioni sono fortemente radicate nel territorio -
giustamente quello che osservava adesso il collega Aggravi - nelle
comunità in cui sono nate e che lì hanno trovato il loro humus
costitutivo". È giusto, queste sicuramente non gradiranno venire ad
Aosta e non ci verranno. Proseguiva: "Devo dire che non vi è un
interesse allo stato attuale così forte a una concentrazione, non
mi viene adesso un altro termine, piuttosto le varie
sociétés
propenderebbero a un aumento dei finanziamenti
anche in virtù degli aumentati costi". Sostanzialmente quindi dice:
"Ma no, quest'esigenza non c'è mai stata manifestata, l'impegno da
parte nostra può essere quello di sondare per valutare". Faccio
solo presente che la presa in carico di una o più sedi comuni da
parte della Regione presuppone lo stanziamento in bilancio e nel
DEFR... delle risorse necessarie proprio per queste strutture.
Parliamo di milioni di euro, così come un processo di
centralizzazione dei costi presuppone le risorse finanziarie umane
che devono essere inserite in un apposito piano". Insomma,
sostanzialmente quest'esigenza è sorta molto recentemente a quanto
pare, non si sa dove, non si sa come, forse questa Dirigente a cui
lei fa riferimento si è inventata questa cosa, ma non ci crediamo,
come le abbiamo detto.
Allora io sono andato a guardare anche il DEFR, ma nel DEFR
avete scritto qualcosa del genere? Non c'è niente, non c'è niente a
proposito di questa centralizzazione e di questa revisione
logistica, nell'ottica di concentrare almeno alcune delle
sociétés savantes
, perché nel DEFR 2025-2027 non c'è nulla,
nei DEFR precedenti non c'è nulla, quindi in tutto ciò c'è una
contraddizione fra quello che lei diceva nel 2022: "bisogna operare
sul DEFR, bisogna operare sul bilancio e adeguare il DEFR e i
bilanci a questo scopo". Non c'è nulla. Allora c'è qualcosa che non
funziona, oltretutto è evidente che è anomalo che l'Amministrazione
regionale, con il suo patrimonio anche immobiliare e con le sue
disponibilità finanziarie, vada a chiedere al Consiglio: "Mi trovi
un posto per metterci le
sociétés savantes
e un paio anche
di enti che sono legati all'Amministrazione regionale? (Fondation
Chanoux e Film Commission)". Qua mi sembra davvero anomalo e
oltretutto, come ho detto già nell'esposizione dell'ordine del
giorno, a parte che in via generale in qualche modo questa
richiesta, accolta peraltro guarda caso abbastanza
entusiasticamente a quanto pare dall'Ufficio di Presidenza, la
trovo un po' lesiva della dignità e del prestigio anche del
Consiglio regionale e degli Enti in esso incardinati, nello
specifico il Co.re.Com. e la Consulta. Questo lo trovo in generale
abbastanza lesivo di questa dignità.
Riassumendo, proprio per concludere, è evidente che
l'impegnativa è quella di chiedervi di ritirare questa richiesta,
perché, se cade la richiesta, cade anche la decisione che sta a
valle della richiesta, nel senso che lei ci dice: "Abbiamo fatto
una richiesta esplorativa e l'Ufficio di Presidenza si è
precipitato a dire: "Sai che c'è? Tolgo un pezzo di ciò che volevo
destinare all'ampliamento di alcuni spazi, fra questi anche una
sala riunione decente per i gruppi consiliari e alcuni uffici,
peraltro sono 100 metri quadri, non stiamo parlando di chissà quali
spazi enormi e ci porto coloro che adesso stanno in 500 metri
quadri, li compatto tutti lì, Consulta e Co.re.Com. assieme, così
staranno tutti bene, fraternamente molto vicini". Questo ci sembra
davvero poco coerente con anche le scelte recenti effettuate
proprio dall'Ufficio di Presidenza in Consiglio regionale, che
invece ha detto: "Forse ci serve qualche spazio in più, quindi
chiediamo la ristrutturazione di questi 100 metri", scarsamente
motivata in ordine soprattutto, come diceva anche il collega
Aggravi, che ne sa più di me su questo tema, sul risparmio di
denaro, che, di fatto, non ci sarà, perché tanto, come dicevamo, se
sposti una posta di spesa da un soggetto all'altro, sempre soldi
pubblici sono, è anche inopportuno in prospettiva futura, oltre che
in contrasto, chiaramente, con le esigenze del Co.re.Com. e della
Consulta, la Consulta manco consultata, in contraddizione con il
suo accesso e nome e il Co.re.Com. invece, che ha manifestato più
di un contrasto, di un'opinione contraria a questo
trasferimento.
Attualmente non ritireremo quest'ordine del giorno.
Presidente -
Ha chiesto la parola il consigliere Jordan,
ne ha facoltà.
Jordan (UV) -
L'ordine del giorno è impegnativo nei
confronti del Governo regionale e l'assessore Guichardaz ha già
risposto, quindi non entrerò nel merito delle sue dichiarazioni,
che, tra l'altro, condivido, però, come detto dai proponenti, le
premesse dell'ordine del giorno fanno riferimento al Co.re.Com. e
in qualche modo ci obbligano a replicare.
Al di là dell'utilizzo politico della vicenda, che non mi
interessa e non mi condiziona, vorrei con quest'intervento indicare
alcuni elementi che sono utili ad avere una migliore comprensione
della scelta di destinare gli uffici del Consiglio come sede del
Co.re.Com.. L'ipotesi di trasferimento del Co.re.Com. in nuovi
spazi dell'attuale sede del Consiglio regionale si è generata a
seguito dell'intervento di ristrutturazione degli immobili che è
attualmente in corso, interventi che riguardano anche spazi attigui
agli attuali uffici del Consiglio, spazi non utilizzati. A seguito
della verifica sulla necessità di spazi da parte delle strutture
del Consiglio, è emerso che i locali attualmente utilizzati hanno
già oggi un margine di occupabilità maggiore dell'attuale tasso di
occupazione. Da qui è emersa la possibilità di razionalizzare gli
spazi utilizzati dal Consiglio regionale e proseguire quel percorso
di ottimizzazione avviato con lo spostamento del Difensore civico.
L'obiettivo, assolutamente corretto e ragionevole, è quello di
razionalizzare la gestione degli immobili e quindi rendere
disponibili tutti gli spazi di cui dispone il Consiglio
dell'immobile in via Piave. L'obiettivo è di buon senso, un
obiettivo corretto che va nel senso di un miglior utilizzo degli
spazi e un contenimento dei costi. Le strutture dirigenziali hanno
pertanto verificato la fattibilità dell'operazione che è stata
oggetto di attende valutazioni, così da mettere nelle migliori
condizioni l'Ufficio di Presidenza di prendere la decisione.
Il mettere a disposizione spazi, ritenuti adeguati e funzionali
rispetto alle attuali esigenze del Comitato, non vuole in nessun
caso condizionare l'autonomia e l'indipendenza del Comitato.
L'indipendenza non può certo considerarsi garantita da questioni
logistiche, ma piuttosto dalla gestione corretta e dalla relazione
tra i diversi organi, segnatamente tra il Consiglio regionale e il
Comitato, questo e precedenti. Rapporti che sono sempre stati
improntati al totale rispetto della sua autonomia, così come
l'attività che rientra, seppur con alcune particolarità, nel novero
di tutte le attività che sono gestite negli edifici della nostra
Pubblica Amministrazione, Consiglio compreso.
Il Co.re.Com. è, per legge, incardinato presso il Consiglio
regionale, sono più di vent'anni che questa configurazione non lede
minimamente la sua autonomia e la sua indipendenza. Ciò è avvenuto,
avviene, avverrà a prescindere dal luogo in cui il Co.re.Com.
risiede e siamo sicuri che condividere l'immobile con i restanti
uffici del Consiglio non potrà in nessun modo - lo ripeto -
condizionarne l'attività e l'indipendenza.
Giova anche ricordare che l'Ufficio di Presidenza, nel rispetto
delle norme regionali e nazionali, mette a disposizione gli
strumenti per lavorare sentito il Comitato e così è stato fatto. La
Presidenza del Consiglio ha quindi presentato la proposta al
Comitato e, a seguito del confronto effettuato, nel quale sono
state sentite le osservazioni del Comitato, il presidente Bertin ha
riscontrato mettendo in evidenza per quali motivi le loro
osservazioni non trovano riscontro.
Per quanto concerne l'asserita inidoneità degli spazi, è
interessante ricordare che il Comitato deve garantire l'occupazione
a tempo pieno di quattro dipendenti e quella saltuaria dei cinque
membri del Comitato. Non può considerarsi una mancanza di rispetto
per un organo il fatto che si assegni una sede proporzionata alla
sua effettiva occupazione. Si tratta invece di un buon utilizzo
delle risorse pubbliche. I 500 metri quadri attuali del castello di
Montfleury credo siano sproporzionati rispetto alle reali esigenze
di occupazione del Co.re.Com.. Riguardo alla riservatezza nella
gestione delle conciliazioni, che, come abbiamo appreso sono
decisamente diminuite negli ultimi anni, mi sembra di ricordare
undici conciliazioni nella fase finale, credo che non ci siano
difficoltà a trovare soluzioni logistiche più che adeguate alle
esigenze degli uffici nell'ambito degli spazi indicati, assicurando
anche altri spazi di pertinenza del Consiglio regionale, come sale
riunioni ad esempio, che saranno sicuramente messe a disposizione
del Co.re.Com. qualora si rendesse necessario.
In ultimo la questione del risparmio, questo è acclarato, è
evidente, perché duplicare costi quando questi si possono evitare?
La duplicazione dei costi di gestione - tralascio la parte di
economia di scale - e il maggior costo del canone della locazione
della sede di Montfleury ingenereranno, a seguito delle dismissioni
di questi locali, un risparmio netto di 51.000 euro sul bilancio
del Consiglio regionale. Quest'importo potrebbe sembrare ridotto
rispetto al costo totale del Consiglio regionale, ma questo non
giustifica la necessità di non risparmiare dove si può, dove è
evidente, dove è possibile farlo, dove sarebbe un problema, anzi,
una responsabilità non farlo, perché per l'Amministrazione pubblica
ottimizzare le risorse è sempre un dovere. Il Co.re.Com. ha un
bilancio di 350 mila euro, di cui solo 47 mila euro arrivano
dall'AGCOM e dalle funzioni delegate, gli altri sono fondi del
Consiglio regionale.
Sono favorevole a un utilizzo diverso del castello di
Montfleury, quando questo sarà utilizzato per altre finalità di
tipo culturale, il castello potrà assicurare e garantire un'ottima
funzionalità a favore di associazioni e fondazioni, che potrebbe
essere ospitato in un luogo (il castello di Montfleury) di
prestigio più consono a finalità culturali, rispetto alle funzioni
attuali che sono di tipo amministrativo e di ufficio. Oltretutto -
ed è stato detto - questa scelta risponde a un'esigenza che da anni
è posta all'attenzione del Consiglio e l'Assessore ha ricordato
bene le diverse iniziative. Anche in questo senso nella futura
destinazione del castello di Montfleury il Consiglio intende
riservarsi la possibilità di utilizzare il salone per eventi o
iniziative che il Consiglio riterrà utile di organizzare, così come
l'attività della Consulta che attualmente ha la sede in via Piave,
ma che può svolgere l'attività di assemblea nel salone del
castello.
Oltre a questi aspetti, immagino che ci saranno anche
razionalizzazioni rispetto agli spazi attualmente utilizzati da
queste associazioni, razionalizzazioni che sono sicuramente di tipo
funzionale ma anche di tipo finanziario e quindi anche in questo
caso si generano economie di scale ed è indice, lo ripeto, di buona
amministrazione.
Presidente -
Non vedo altre richieste. Ha chiesto la
parola il consigliere Sammaritani, ne ha facoltà, per mozione
d'ordine.
Sammaritani (LEGA VDA) -
A nome del gruppo Lega, chiedo
il voto segreto.
Presidente -
Procediamo con la votazione con voto
segreto. La votazione è aperta. La votazione è chiusa.
Presenti: 35
Votanti: 26
Favorevoli: 17
Contrari: 9
Astenuti: 9
L'ordine del giorno non è approvato.
Sospendiamo brevemente per arieggiare i locali.
La seduta è sospesa dalle ore 17:44 alle ore 18:07.
Bertin (Presidente) -
Riprendiamo. Passiamo all'ordine
del giorno n. 3 della Lega. Ha chiesto la parola il consigliere
Lavy, ne ha facoltà.
Lavy (LEGA VDA) -
Abbiamo ascoltato le gravissime parole
del Presidente della Regione, che ha annunciato il voto di
astensione su tutte le iniziative dell'opposizione, prima ancora di
ascoltarne l'illustrazione e le motivazioni, arrivando addirittura
ad accusare la minoranza di insinuarsi in un provvedimento già
definito. A fronte delle dichiarazioni fatte dal Presidente,
prendiamo atto di quanta scarsa sia la sua considerazione
dell'intera istituzione del Consiglio Valle, nonché di tutte le
parti audite in Commissione. Noi non siamo stupiti dall'ennesima
sua dimostrazione di arroganza, Presidente, però forse a questo
punto lei dovrebbe tenere conto di quanto espresso ieri anche da
alcuni componenti della sua maggioranza.
Torniamo su questo tema: quello della desertificazione bancaria,
ho voluto presentare quest'ordine del giorno perché non ero
soddisfatto della sua risposta, Presidente, e colgo anche
l'occasione nel caso per chiederle scusa per l'espressione finale
che ho usato l'altro giorno perché, appunto, mi è scappata ma la
foga era tanta. Si tratta di 99 sportelli bancari nel 2013, 66 oggi
in Valle d'Aosta, 40 mila valdostani risiedono in Comuni che non
registrano la presenza di alcuna banca sul loro territorio. Oltre
un terzo di Valdostani è stato privato dell'accesso agli sportelli
bancari dal 2015 ad oggi;
18.500 valdostani risiedono in Comuni che hanno un solo
sportello bancario, il 68% dei Comuni valdostani non ha sportelli
bancari sul proprio territorio. Si tratta di numeri assolutamente
preoccupanti e questi sono dati dell'UILCA (UIL Credito, Esattorie
e Assicurazioni).
Mi sono permesso di inviare la sua risposta dell'altro giorno ad
alcune persone, ad alcuni conoscenti con una diversa fascia di età
e anche di provenienza comunale diversa e tutti, ripeto tutti, non
hanno apprezzato ciò che ha detto perché ritengono gli sportelli
bancari un servizio essenziale, soprattutto per la popolazione
anziana. Un conto sono i sondaggi personali, un altro sono quelli
più seri e quelli più seri, appunto, mi danno ragione.
Sempre secondo l'UILCA, 9 persone su 10 sono insoddisfatte della
chiusura delle filiali bancarie nel proprio comune, 5 su 10
dichiarano di recarsi in una sede bancaria almeno una volta al
mese, 7 su 10 dichiarano inoltre di aver avvertito abbastanza o
molto la mancanza di una filiale bancaria nel proprio comune.
Questo quindi non è assolutamente un servizio marginale, anzi, è un
servizio essenziale. Gli istituti bancari, come ho detto già
l'altra volta, sono enti privati, quindi non possono essere di
certo obbligati a mantenere sul territorio gli sportelli bancari ma
istituire un tavolo, un osservatorio, chiamatelo come volete, credo
sia assolutamente doveroso.
Un patto etico per la montagna che funga da bussola per gli
istituti di credito per trovare soluzioni che non penalizzino
ulteriormente le Terre Alte del Piemonte è la proposta che
l'assessore Marco Gallo ha avanzato durante il vertice convocato in
Regione Piemonte sui paesi di montagna senza banche. All'incontro
hanno partecipato Stefano Cappellari, presidente del Comitato ABI
Piemonte, accompagnato dal segretario regionale Aldo Lombardo e i
vertici dell'UNCEM, Marco Bussone e Roberto Colombero. Pure il
Piemonte su questo tema sta andando avanti.
Un osservatorio sulla presenza degli sportelli sul territorio
per poterne scongiurare la chiusura è quello che sarà proposto alla
Giunta regionale della Toscana e con una risoluzione per
intensificare l'impegno nei confronti dei cittadini che abitano e
lavorano nelle aree interne, rurali, montane sull'area della
regione. Ad annunciarlo è stato il presidente della Commissione per
il sostegno delle aree interne del Consiglio regionale toscano,
Marco Niccolai del Partito Democratico. Anche la Toscana sta
andando avanti.
"Meno sportelli bancari - ci arriverò, Assessore... - e
dipendenti, meno gruppi storici del credito, proliferazione di
nuovi soggetti non bancari nel finanziamento delle imprese e delle
famiglie stanno trasformando il settore del credito in Liguria. Il
sospetto è che esista una correlazione con l'espansione di usura e
altre pratiche illegali". "Dopo il Covid abbiamo avuto
un'esplosione di segnalazioni di operazioni sospette, da 100 mila a
150 mila in tutta Italia" ha spiegato Davide Riccardi, responsabile
dell'Ufficio studi della CGIL Liguria. Anche qua si sta affrontando
il tema.
"Abbiamo scelto la strada dei confronti e dell'analisi - ha
detto l'assessore regionale Magnacca ai componenti
dell'Osservatorio del credito - lo strumento che permetterà alla
Regione e a tutti gli attori principali del mondo produttivo
regionale di monitorare l'andamento delle politiche del credito,
perché è nostra intenzione condividere una serie di iniziative
concrete per fermare il processo di desertificazione bancaria che
sta interessando il nostro territorio e che a sua volta ha risvolti
occupazionali sul personale bancario e sul sistema economico
regionale che si vede privare di una fonte importante di crescita e
sviluppo". Qui siamo in Abruzzo.
"Dobbiamo in ogni Regione definire degli osservatori regionali,
crediamo anche che sarebbe importante definire delle classifiche di
sostenibilità delle banche sulla base della presenza territoriale"
sono parole di Riccardo Colombani, segretario generale FIRST CISL,
che ha rilanciato appunto le proposte per fronteggiare il fenomeno
della desertificazione bancaria.
Questi sono solamente alcuni esempi di come comunque sia un tema
urgente questo della desertificazione bancaria, perché garantire un
servizio ai cittadini, soprattutto più anziani, è assolutamente
essenziale. Io ho riflettuto e le ho anche chiesto scusa in merito
alla risposta che ho dato l'altro giorno e mi auguro che anche lei,
Presidente, abbia un minimo riflettuto sulle parole che ha dato
l'altro giorno. Con quest'ordine del giorno quindi si chiede al
Governo regionale, insieme ai Sindaci e all'Associazione dei
consumatori, di istituire un tavolo, un osservatorio - si può
chiamare in diversi modi - di confronto con i responsabili degli
istituti di credito per capire, da un lato, i motivi della chiusura
degli sportelli bancari e bancomat nei comuni valdostani e,
dall'altro, per trovare delle soluzioni al fine di garantire un
servizio essenziale, soprattutto alla popolazione più anziana e a
chi vive nei piccoli comuni, come appunto sta già capitando e
stanno già facendo altre Regioni.
Presidente -
Per il Governo, ha chiesto la parola il
Presidente della Regione, ne ha facoltà.
Testolin (UV) -
Intanto ringrazio il collega Lavy, ci
sono dei momenti dove si dicono delle cose, ma sicuramente lo si fa
nel senso positivo, che se poi si ripetono tre o quattro volte
magari diventano ridondanti.
Al netto di quello, ho riportato delle interpretazioni che sono
all'ordine del giorno e che sono delle situazioni che vengono
presentate quotidianamente nel confronto tra i Comuni che fanno
determinate richieste nei confronti degli istituti di credito e le
risposte che gli istituti di credito mettono a disposizione di
queste comunità, che evidentemente hanno ogni intenzione di
mantenere sul territorio uno sportello bancario, che, oltre a
quello che può rappresentare da un punto di vista del servizio,
vuol dire anche una o due persone che possono lavorare sul
territorio, il che dà un minimo di economia, crea una sorta di
indotto.
Detto questo, non è che ci si può esimere dal mettere a fattor
comune delle situazioni che sono conclamate anche dal rapporto
della Banca d'Italia che non sto a ripetere, ma del quale, se
vuole, gliene do una copia se non l'ha già visto e che identifica
in questo percorso purtroppo una caratteristica del momento storico
che stiamo vivendo, che è trasversale in tutta Europa e non
soltanto sul nostro territorio. Con questo, al netto di aprire un
nuovo tavolo o un nuovo percorso di confronto, credo che se questa
esigenza ci viene manifestata dai Comuni che in qualche modo
possono essere interessati a un'azione congiunta assieme alla
Regione e alle associazioni di categoria, al netto che i risultati
possano poi essere positivi o negativi, i termini di monitoraggio
ci sono, sono evidenti. Le casistiche ci mettono comunque in una
posizione ancora di privilegio rispetto ad altre realtà per una
serie di motivi, però, se abbiamo contezza di quello che sta
succedendo sul territorio valdostano, vediamo caratterizzate in
nero
foncé
la presenza di banche nei territori che hanno una
certa appetibilità, quindi, per quanto ci concerne, le zone sono
due o tre, oltre quella del fondovalle che converge su Aosta,
quella della Valdigne e quella della Valtournenche e di altre
località turistiche più blasonate, le altre hanno dei colori dal
punto di vista dell'intensità di presenza degli istituti di credito
molto più blandi e con delle caratteristiche che sono dovute alle
situazioni che le ho rappresentato.
Detto questo, la disponibilità a valutare assieme ai diretti
interessati nel momento in cui ci vengono palesate, evidentemente
come qualsiasi altro tipo di iniziativa, non è che ci si sottrae a
un confronto, anzi, si lavora per cercare di portare avanti un
percorso al netto delle difficoltà, di portarlo avanti con
interessi che sono evidentemente molto chiari e già molto ben
rappresentati da chi invece sugli sportelli sta facendo una
politica totalmente diversa. Al netto quindi di astenerci su
quest'ordine del giorno, la disponibilità a un confronto con gli
attori che possono essere interessati - e sicuramente ce ne saranno
- c'è.
Presidente -
Ci sono altri interventi? Ha chiesto la
parola il consigliere Lavy, ne ha facoltà.
Lavy (LEGA VDA) -
Le devo dire che per la prima volta
oggi sono soddisfatto della sua risposta, sapendo benissimo che la
linea che avete preso è quella di astenervi su tutto, però la
risposta che ha dato sinceramente è stata un pochino un cambiamento
rispetto a quello che mi aveva dato l'altro giorno, perché, da un
lato, è un pochino tornato indietro evidenziando che c'è un
problema. La risposta che aveva dato nel corso dello scorso
Consiglio sembrava quasi che, di fronte alla chiusura degli
sportelli bancari, non ci si potesse quasi fare nulla perché tanto
la tecnologia va avanti, il progresso va avanti, quindi chi in
pratica non era così propenso alla tecnologia doveva adattarsi,
usiamo questo termine. Credo che anche forse alcuni suoi colleghi
in maggioranza, il collega Chatrian magari, il collega Grosjacques,
anche il collega Sapinet... ricordo benissimo il collega Sapinet
quanto si è battuto per mantenere lo sportello bancomat a
Saint-Nicolas, credo che loro abbiano fatto anche un'azione verso
di lei per farle fare in qualche maniera qualche passo indietro
sulle dichiarazioni che aveva fatto lo scorso Consiglio, perché non
me li sarei mai visti andare a parlare ai
Sen-Nicolaèn,
Bretsonet, Torgnolèn
[traduzione letterale dal patois: abitanti
di Saint-Nicolas, di Brusson e di Torgnon] dicendo: "ma sì, ma, se
non c'è lo sportello, si va avanti, il mondo va avanti, c'è lo
sviluppo". Quello che mi è parso di capire dalla sua risposta è che
sì, c'è un'esigenza che viene manifestata dai Comuni e dagli Enti
locali, magari anche questo tavolo di concertazione, questo tavolo
di confronto in qualche maniera può essere messo su.
Se ho capito in questo senso questo tipo di discorso, credo che
si potrà fare un'azione anche a livello di CPEL per sensibilizzare
gli Enti locali che abbiano dei problemi di carenza, meglio anche
di chiusura di eventuali sportelli bancari per fare una richiesta e
richiedere al Governo regionale di istituire questo tavolo di
lavoro, tavolo di confronto, questo Osservatorio che, come ha detto
lei, non è che risolve la situazione, però è ovvio che se c'è un
organismo che in qualche maniera si allinea anche a quello che
stanno facendo altre Regioni, che tiene d'occhio e monitora la
situazione, forse può esserci un minimo più di deterrenza anche per
gli istituti bancari a chiudere questi sportelli sul territorio.
Credo quindi che per la prima volta oggi si possa ritirare
quest'ordine del giorno.
Presidente -
L'ordine del giorno è ritirato.
Il Consiglio prende atto del ritiro.
Passiamo all'ordine del giorno successivo, il n. 3 di
Rassemblement Valdôtain. Ha chiesto la parola il consigliere
Restano, ne ha facoltà.
Restano (RV) -
Abbiamo ascoltato le gravissime parole del
Presidente della Regione che ha annunciato il voto di astensione su
tutte le iniziative dell'opposizione prima ancora di ascoltarne
l'illustrazione e le motivazioni, arrivando addirittura ad accusare
la minoranza di insinuarsi in un provvedimento già definito. A
fronte delle dichiarazioni fatte dal Presidente, prendiamo atto di
quanto scarsa sia la sua considerazione dell'intera istituzione del
Consiglio Valle, nonché di tutte le parti audite in Commissione.
Noi non siamo stupiti dall'ennesima sua dimostrazione di arroganza,
Presidente, però forse, a questo punto, lei dovrebbe tener conto di
quanto espresso ieri da alcuni componenti della sua
maggioranza.
Con quest'ordine del giorno, colleghi, parliamo per l'ennesima
volta in questo Consiglio di promozione e valorizzazione
dell'invecchiamento attivo. È stata presentata una proposta di
legge dal titolo appunto: "Promozione e valorizzazione
dell'invecchiamento attivo" il 3 novembre 2023. Ormai sono
trascorsi 13 mesi. In V Commissione, dopo vari solleciti,
finalmente sette mesi dopo la sua presentazione, il Presidente
della Commissione si è degnato di porre all'ordine del giorno la
questione e abbiamo audito l'Assessore competente. Abbiamo preso
atto del suo posizionamento in allora rispetto a questa proposta di
legge. Trascorsi molti mesi, oltre quattro mesi, siamo riusciti,
visto l'impegno importante che aveva la Commissione, a infilare
un'audizione il 23 ottobre 2024.
Abbiamo audito l'Associazione dei consumatori, la Fédération des
coopératives e delle associazioni di Cittadinanzattiva, la San
Vincenzo de Paoli e l'Alzheimer Valle d'Aosta. Purtroppo non ero
presente perché era stata convocata la Commissione in un giorno
diverso da quello convenuto e, ahimè, avevo già un altro impegno.
Come primo firmatario non ero stato ritenuto degno dal Presidente
della Commissione di essere interpellato circa la data più
propizia, ma non fa niente, perché tutto viene verbalizzato. Nel
frattempo abbiamo ricevuto una richiesta di audizione da parte
della Confagricoltura, un'associazione degli agricoltori, e
successivamente, un anno dopo, non si sono presentati
all'audizione. Un anno dopo, il 14 novembre, abbiamo proseguito
nelle audizioni, è intervenuto il Difensore civico, il Presidente
degli Ordini degli psicologi e degli assistenti sociali. Devo dire
che quest'audizione ci ha messo in imbarazzo, perché mai in
audizione si sono ricevuti tanti complimenti rispetto a
un'iniziativa di questo tipo. Si sono sbilanciati e questo ci ha
gratificati, hanno anche gratificato i colleghi che hanno
presentato un emendamento rispetto a questa norma. Abbiamo poi
successivamente ricevuto una nota della CGIL che conteneva delle
proposte emendative in quanto non aveva potuto presenziare alle
audizioni.
Ancora in ordine temporale è stata organizzata una conferenza
dall'Assessorato competente presso la biblioteca comunale di Aosta,
dove si è trattato il tema delle politiche per l'invecchiamento
attivo nella Regione Valle d'Aosta quali possibili obiettivi. Devo
dire - e la ringrazio per quest'iniziativa, Assessore - che in
quell'occasione, come non l'ho mai nascosto, abbiamo apprezzato
quanto viene fatto in Valle d'Aosta dal suo Assessorato e anche per
merito di chi l'ha preceduta. Tra le altre persone c'è stato un
intervento di Davide Lucantoni in nome del IRCCS INRCA, che è
l'acronimo dell'Istituto di Ricovero e Cura a Carattere
Scientifico, che ha prodotto un lavoro sulla nostra Regione e sulle
altre Regioni d'Italia per conto del Dipartimento per le politiche
della famiglia. Tra le altre cose, nel riconoscere quanto di buono
viene fatto in Valle d'Aosta, ha confermato l'assenza della norma
di cui stiamo parlando oggi, una norma sulla promozione e
valorizzazione dell'invecchiamento attivo e la necessità che questa
norma venga approvata nella nostra Regione. Probabilmente mi è
sfuggito, ma non ho notato in quella sede la presenza del nostro
valoroso Presidente di Commissione e mi dispiace che lei non possa
essere ovunque, ma lei rappresenta una parte della nostra sanità e
lì era opportuno esserci. È una questione di opportunità. Gli
anziani della Valle d'Aosta è giusto che sappiano che lei non
c'era, perché, se lei ci fosse stato, avrebbe potuto prendere atto
di quanto afferma la CGIL Pensionati, che ha elogiato la norma e
anche in questo caso ci ha imbarazzati, perché il Dirigente
dell'Assessorato è dovuto intervenire dicendo: "Ma no, guardi che
questa legge non è ancora stata approvata, non vada oltre", però ha
sottolineato la necessità di questo provvedimento legislativo,
l'importanza che ha questo provvedimento legislativo e ha parlato
in nome di tutti i sindacati. In quella sede - ed è per questo che
lei forse sarebbe stato opportuno ci fosse stato - c'erano anche
gli agricoltori, quell'associazione di agricoltori che aveva
chiesto di essere audita, che ha dato la disponibilità nuovamente
se vogliamo audirla e poi ha detto: "Tanto ormai le cose sono
fatte". Non sapeva che le cose non erano fatte evidentemente, ma
noi ne abbiamo preso atto, non sto chiedendo di audirla, tanto è
come se non lo facessi, non serve a niente.
Anche in questo caso, come potete aspettarvi, colleghi, sono
andato a vedere cosa fa il PD in Italia e rende onore a queste
leggi, tante volte hanno prodotto dei testi di legge e, collega
Baccega, anche il PD ha chiesto l'istituzione del Garante per gli
anziani, ma non in Valle d'Aosta, nelle altre Regioni, qua
evidentemente non sono interessati, bocceranno addirittura - se
tanto mi dà tanto - quest'ordine del giorno.
Comunque noi chiediamo, Assessore, che lei, nel termine di 45
giorni dall'approvazione del presente ordine del giorno, se viene
appoggiato, valuti le proposte emendative presentate dalla CGIL
della Valle d'Aosta, proponga eventuali sue proposte emendative
alla Commissione competente affinché si possa produrre e approvare
un testo di Commissione entro i primi 15 giorni del mese di
febbraio 2025. Abbiamo messo delle date tanto per dare un termine,
per far capire che troppo tempo è trascorso da quando abbiamo
presentato questa proposta di legge e non mi interessava, si poteva
serenamente e tranquillamente dire: "Non siamo interessati, lo
bocciamo" e finiva lì. Vediamo adesso cosa ne pensa lei, Assessore.
La ringrazio.
Presidente -
Ha chiesto la parola l'assessore Marzi, ne
ha facoltà.
Marzi (SA) -
Naturalmente si esprime condivisione
rispetto ai contenuti proposti che, come noto, è stato riconosciuto
anche nelle premesse contenute nell'ordine del giorno, ricalcano
quanto l'Amministrazione regionale valdostana sta già portando
avanti nelle varie attività.
Cosa abbiamo sinora fatto? È stata conclusa la raccolta dei
f
ormat
necessari a raccogliere e mappare i fabbisogni, le
politiche, i servizi e le iniziative esistenti sul territorio
regionale, le eventuali proposte di intervento, condividere le
buone prassi e programmare i futuri servizi. Sono state svolte
inoltre le attività di sistematizzazione e sintesi dei risultati
che sono stati restituiti a un tavolo interistituzionale lo scorso
11 ottobre, come da lei richiamato. La mappatura ha inoltre
evidenziato la presenza sul territorio regionale di numerose e
variegate iniziative seppur distribuite in modo diverso nei diversi
Comuni della Regione; tra l'altro, era presente anche il CELVA e il
suo Presidente, che ringrazio. La ricognizione rappresenta solo
l'inizio della costruzione di uno strumento regionale più ampio e
strutturato che andrà integrato, ampliato e aggiornato nel tempo.
In tal senso sono state condivise le seguenti necessità: l'avvio di
un'attività di sensibilizzazione sul tema, l'ulteriore
coinvolgimento degli Enti locali e delle varie associazioni sul
territorio ed è stato inoltre condiviso il programma definitivo
della Conferenza regionale in tema di invecchiamento attivo. Le
prossime azioni che verranno programmate e concertate nell'ambito
del tavolo interistituzionale riguardano la definizione più
puntuale di invecchiamento attivo e l'ampliamento dell'attuale
mappatura e la relativa strutturazione, nonché la relazione annuale
sulle attività regionali svolte nell'anno precedente, nonché sulle
possibili iniziative da avviare per rafforzare la promozione
dell'invecchiamento attivo.
Nel ribadire l'attenzione su quanto da lei trattato rassicuriamo
comunque sul fatto che, in seno alla V Commissione, si sono già
avviati i processi di analisi della proposta di legge regionale 126
da lei presentata sulla promozione e la valorizzazione
dell'invecchiamento attivo, per questo motivo le chiediamo di
ritirare l'iniziativa, altrimenti ci asterremo. È assolutamente
importante però puntualizzare due cose, collega Restano: la prima
rispetto al fatto che quella mattinata dell'11 di ottobre è stata
una mattinata che, di fatto, ha sintetizzato quanto avevamo già
rappresentato nel corso dell'anno, cioè che, rispetto a questo
tema, il tavolo interistituzionale era già stato istituito, stava
lavorando e si sarebbe riunito per dare un primo ritorno su questo
tema. Se è vero che gli intervenuti al tavolo hanno comunque
parlato anche di legge, hanno chiaramente rappresentato, anche
coloro i quali venivano da fuori regione, un lavoro eccezionale
rispetto a quanto portato avanti nel corso degli anni su questo
tema da parte della Regione Autonoma Valle d'Aosta, per cui
sicuramente anche la sua proposta di legge o una legge di
riferimento potrebbe essere a corollario come copertura di
principio generale rispetto a questo tipo di politica, ma, di
fatto, la Regione Autonoma Valle d'Aosta è anche già nella fase
operativa fortemente in stato avanzato, che poi non è null'altro
che quello che sono venuto a rappresentare in V Commissione nel
mese di giugno. Lei dice: "Non vengo invitato", pensi un po' a
quanto è particolare la prassi rispetto alle proposte di legge che
vede l'Assessore essere audito per primo e poi dopo nei mesi
successivi la Commissione si riunisce e ode tantissime altre
associazioni che naturalmente possono portare il proprio
contributo.
La seconda cosa è che dobbiamo assolutamente trovare
un'occasione nella quale lei e il collega Padovani, in maniera
affettiva, troviate un momento di sintesi e vi diate degli
abbraccioni, perché, secondo me, questo tipo di approccio è un
approccio che non rende merito a nessuno dei due, però di fatto è
assolutamente importante - ed è per quello che le chiedo il ritiro
dell'iniziativa - tenere conto che anche da parte della Presidenza
della Commissione, della Commissione stessa, c'è stato sicuramente
un ritorno rispetto alle audizioni che ci sono state in V
Commissione rispetto alla possibilità di intervenire emendando la
proposta da lei fatta a livello legislativo. Anche questa è una
valutazione che con gli uffici e naturalmente a livello di Governo
regionale stiamo valutando, per cui ritengo che quest'ordine del
giorno, nel dare dei meriti, tra l'altro, era presente anche il
collega Baccega quella mattina, a tutti coloro i quali hanno
lavorato per le politiche che portano a trattare i temi
dell'invecchiamento attivo in Valle d'Aosta già in maniera più che
operativa e fattiva, a tutti gli effetti rendono anche merito del
lavoro che è stato fatto sinora dal Presidente e dalla V
Commissione e anche naturalmente da chi, come lei, ha fatto una
proposta di legge.
Presidente -
Ha chiesto la parola il consigliere Baccega,
ne ha facoltà.
Baccega (FI) -
Credo che lo abbiamo detto ma ci piace
ribadirlo: l'invecchiamento attivo va inteso come processo di
ottimizzazione delle opportunità di salute, di partecipazione, di
sicurezza per migliorare la qualità della vita, così come è stato
definito dall'Organizzazione mondiale della sanità. Un'iniziativa
che intende intervenire nei due ambiti: la sfera sociale e la sfera
personale; per sfera sociale si intende assistenza, volontariato,
relazioni sociali, e queste sono le cose che ci hanno un po'
sollecitato tutti coloro che abbiamo audito, e poi la sfera
personale, quindi il tempo libero, il turismo, le attività come il
giardinaggio, ma anche la partecipazione alla vita pubblica perché
il fatto che chi è pensionato non possa più neanche partecipare a
un Consiglio di amministrazione mi sembra una cosa che non sta
bene, sulla quale non sono personalmente d'accordo, che ho portato
all'attenzione del mio partito anche a livello nazionale, è un
percorso che in qualche modo si dovrà fare, perché non lo ritengo
giusto e corretto. Persone che hanno una bella lucidità, che a 65
anni sono andati in pensione non possono non contribuire in una
serie di contesti nei quali possono davvero mettere in campo la
loro esperienza e poterla mettere a disposizione della
collettività.
Lei, Assessore, ha citato il disegno di legge 126, non ha citato
l'emendamento, io mi auguro che lei intendesse un
unicum
,
perché l'emendamento tende a istituire anche la figura del Garante
dei diritti delle persone anziane. Noi l'abbiamo individuata nel
Difensore civico che abbiamo audito e per la quale sono arrivati
anche lì attestati di solidarietà e di stima.
Le anticipo che è stato presentato al Senato della Repubblica il
fascicolo iter del disegno di legge n. 535 che è proprio
l'istituzione dell'Autorità garante dei diritti delle persone
anziane. L'ha presentato il gruppo di Forza Italia e l'auspicio è
che ovviamente questo percorso possa avere la solidarietà anche
della Valle d'Aosta.
Aggiungo un'altra cosa: sono stati interessanti gli interventi
in Commissione, è stata sicuramente interessante la mattinata del
confronto del convegno che è stato organizzato dall'Assessorato, ci
sono anche elementi di miglioramento della legge, quindi noi
vediamo un'apertura affinché si possano fare quei miglioramenti che
possono essere necessari per fare una legge che sia completa. Da
questo punto di vista, credo che la Commissione possa elaborare un
testo che in qualche modo accontenta tutti.
Non ci interessa dire: "Noi l'abbiamo presentata prima - almeno
per quanto mi riguarda, ma credo anche il collega Restano - voi
siete intervenuti dopo", ci interessa che il provvedimento alla
fine vada a buon fine e vada a formulare quell'attenzione che è
necessaria in una Regione dove gli anziani crescono
sistematicamente.
Presidente -
Ci sono altri interventi? La parola al
consigliere Restano.
Restano (RV) -
Due puntualizzazioni. Assessore, la sua
audizione è l'unica che è stata richiesta dal Presidente della
Commissione, è lui che l'ha voluta audire per primo, non siamo
stati noi, ma, detto questo, poco male, è stato importante poterla
udire, Presidente, ci ha fatto capire tante cose.
Una piccola puntualizzazione: l'utilizzo dell'avverbio di tempo
"già" mi sembra inopportuno. La prenda come una battuta, ci
sentiamo un pochino presi in giro. Sono già stati avviati... alla
buon'ora sono già stati avviati.
Ritornando sull'importante giornata che lei ha organizzato - e
qui voglio sottolineare un aspetto -, cosa è emerso? Lucantoni ha
fatto la sua relazione molto interessante e ha chiarito ciò che
manca in Valle d'Aosta e ha avuto modo di far apprezzare a tutti
quanto bene è stato fatto, come lei ha detto. Sabrina Casola e
Stefania Magro, con dovizia di dettagli, hanno illustrato quanto
viene fatto in Valle d'Aosta e quanto viene fatto dagli Enti
locali. Interessantissima è stata l'audizione del dottor Castelli
del Dipartimento di prevenzione, perché è sicuramente fondamentale
sapere cosa facciamo a favore degli anziani, e questo l'hanno detto
Casola e Magro; l'importante è sapere cosa si può fare in termini
di prevenzione, perché capisce che... se avete avuto modo di
leggere - e qui apprezzo gli interventi dei colleghi di maggioranza
che vi hanno sensibilizzati sul tema e hanno approfondito la
questione -, ma se avete potuto leggere qualcosetta sugli
argomenti... bisogna invertire il paradigma, ve lo spiegherò magari
un giorno se mai riusciremo a discutere questo progetto di legge.
L'anziano non ha bisogno di sapere ciò che noi facciamo per loro,
non deve sentirsi assistito. L'anziano deve essere posto in
condizioni già prima che lo diventi, prima di terminare l'attività
lavorativa, di sapere cosa può fare per sé stesso, deve essere
attore protagonista del suo futuro e questo, ahimè, per ora non
avviene. La norma si propone anche, attraverso i dovuti tavoli, di
arrivare verso questo obiettivo; comunque noi vogliamo votarla
perché rimanga scritto chi vota a favore e chi vota conto. La norma
prima o poi in Consiglio ci arriverà, non lo so se in quel momento
avrete maturato un parere favorevole o meno, non vogliamo, come ha
detto il collega, attestarci alcun merito, però riconosciamo - e in
questo caso devo dirlo - i demeriti degli altri.
Presidente -
Posso mettere in votazione? Non vedo altre
richieste, la votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Padovani, Rosaire,
Sapinet, Testolin)
L'ordine del giorno non è approvato.
Passiamo ora all'ordine del giorno n. 3 di Forza Italia.
Consigliere Ganis, a lei la parola.
Ganis (FI) -
Abbiamo ascoltato le gravissime parole del
Presidente della Regione, che ha annunciato il voto di astensione
su tutte le iniziative dell'opposizione prima ancora di ascoltarne
le illustrazioni e le motivazioni, arrivando addirittura ad
accusare la minoranza di insinuarsi in un provvedimento già
definito. A fronte delle dichiarazioni fatte dal Presidente,
prendiamo atto di quanto scarsa sia la sua considerazione
dell'intera istituzione del Consiglio Valle, nonché di tutte le
parti audite in Commissione. Noi non siamo stupiti dell'ennesima
sua dimostrazione di arroganza, Presidente, però forse a questo
punto lei dovrebbe tenere conto di quanto espresso ieri anche da
alcuni componenti della sua maggioranza.
Signor Presidente, mi permetta, prima di parlare dell'ordine del
giorno, di esprimere una breve riflessione carica di amarezza e
profonda delusione. Il nostro lavoro non è stato fatto per un
esercizio fine a sé stesso, ma per rispondere ai bisogni reali
delle persone, per dar voce a chi spesso rimane inascoltato, per
proporre soluzioni concrete a problemi che ci toccano tutti.
Eppure, nonostante questa chiusura che ci rattrista profondamente,
non smetteremo di credere nella nostra missione. Anche se i nostri
ordini del giorno, così come quelli degli altri colleghi,
continueranno a essere ignorati, noi non ci arrenderemo. Porteremo
comunque in quest'aula le difficoltà, le ansie, le preoccupazioni
che affliggono i cittadini valdostani perché il nostro dovere,
nonostante tutto, rimane quello di dar voce a chi non ha voce e di
difendere i diritti di chi ci ha affidato queste
responsabilità.
Trattiamo ora l'ordine del giorno. Oggi ci troviamo a discutere
di una tematica cruciale per il futuro della nostra Regione, il
sostegno alle famiglie, un tema che ci tocca tutti da vicino in
quanto genitori, figli o semplicemente cittadini consapevoli
dell'importanza della famiglia come cellula fondamentale della
nostra società. Ricordo che altre forze politiche di minoranza
hanno dimostrato una particolare attenzione su questo tema. Siamo
ben consapevoli delle difficoltà che molte famiglie valdostane
stanno affrontando in questo periodo, l'aumento del costo della
vita, l'incertezza economica e le sfide legate alla conciliazione
tra lavoro e famiglia rappresentano ostacoli sempre più impegnativi
da superare. Gli aiuti stanziati dalla Regione, pur apprezzabili -
lo abbiamo già evidenziato anche nei Consigli precedenti - non sono
sufficienti a rispondere in modo adeguato a queste esigenze, è
necessario quindi adottare delle misure innovative e flessibili,
che possono realmente fare la differenza nella vita delle
famiglie.
Come gruppo, proponiamo l'introduzione di assegni di
genitorialità chiamati Flex. Si tratta di un modello di sostegno
economico che si adatterebbe alle esigenze specifiche di ogni
nucleo familiare, tenendo conto del numero dei figli, del reddito,
delle spese sostenute e delle diverse fasi della vita familiare. Ma
quali sarebbero i vantaggi di questa misura? Maggiore flessibilità,
gli assegni potrebbero essere modulati in base alla necessità di
ogni famiglia: ad esempio, per finanziare l'acquisto dei beni di
prima necessità, il pagamento di rette per asili nido con scuole
materne o per sostenere le spese legate ad attività educative e
ricreative per i bambini. Il sostegno alla genitorialità, gli
assegni Flex promuoverebbero una genitorialità più consapevole e
responsabile, offrendo alle famiglie le risorse necessarie per
crescere i propri figli in modo sereno e sicuro, il contrasto alla
povertà infantile, questa misura contribuirebbe a ridurre il
rischio di povertà infantile, garantendo a tutti i bambini le
stesse opportunità di crescita e di sviluppo e il sostegno
all'occupazione femminile, facilitando la conciliazione tra lavoro
e famiglia, gli assegni Flex potrebbero incentivare la
partecipazione delle donne al mercato del lavoro, con benefici sia
per le singole famiglie che per l'intera economia regionale. Siamo
consapevoli, come gruppo, che l'introduzione di nuovi servizi
comporta costi aggiuntivi, tuttavia riteniamo che investire nelle
famiglie sia un investimento nel futuro della nostra Regione. Per
queste ragioni il nostro gruppo impegna il Governo regionale a
introdurre gli assegni di genitorialità Flex, a sviluppare una
piattaforma digitale per la gestione degli assegni e di garantire
la copertura di una vasta gamma di servizi tramite gli assegni.
Presidente -
Assessore Marzi, a lei la parola.
Marzi (SA) -
Il Dipartimento politiche sociali e il
Dipartimento politiche del lavoro del collega Bertschy stanno
collaborando per la messa a punto di una misura consistente in un
voucher di conciliazione da destinare sia alle persone occupate,
sia alle persone che frequentano politiche attive del lavoro. La
misura è finalizzata ad andare incontro alle esigenze di
conciliazioni che possono derivare dal sostenere carichi di cura
familiare, come da lei citati, inerenti sia i minori, piuttosto che
gli anziani, piuttosto che le persone con disabilità. Si prevede di
finanziare tale misura attraverso risorse a valere sul Fondo
sociale europeo con gestione attraverso un sistema informatico. La
misura consentirà quindi ai nuclei familiari interessati l'acquisto
di servizi volti alla cura e alle assistenze, quali, ad esempio, il
servizio di
baby sitting
, l'attività di doposcuola, i
servizi di assistenza per persone anziane e per persone con
disabilità, piuttosto che i servizi di accompagnamento, proprio in
linea con quanto da lei espresso. La misura risponderà in sostanza
a quanto richiesto e verrà attivata a breve. Pertanto si richiede
il ritiro dell'ordine del giorno, diversamente la nostra posizione
sarà di astensione.
Presidente -
Ci sono interventi da parte dei gruppi? Se
non ci sono interventi, metto in votazione.... Consigliere Ganis, a
lei la parola.
Ganis (FI) -
Grazie Assessore per la risposta. Ben venga
il voucher, voi ogni qualvolta che noi proponiamo qualcosa, ci dite
sempre: "ci stiamo lavorando", quindi questa volta, come anche già
le volte passate, noi porteremo al voto quest'ordine del giorno per
dimostrare il nostro impegno e la nostra convinzione che le
famiglie necessitano veramente di una tutela particolare.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet, Testolin)
L'ordine del giorno non è approvato.
Passiamo ora all'ordine del giorno n. 3 di PCP. Ha chiesto la
parola la consigliera Erika Guichardaz, ne ha facoltà.
Guichardaz E. (PCP) -
Abbiamo ascoltato le gravissime
parole del Presidente della Regione, che ha annunciato il voto di
astensione su tutte le iniziative dell'opposizione prima ancora di
ascoltare l'illustrazione e le motivazioni, arrivando addirittura
ad accusare la minoranza di insinuarsi in un provvedimento già
definito. A fronte delle dichiarazioni fatte dal Presidente,
prendiamo atto di quanto scarsa sia la sua considerazione
dell'intera istituzione del Consiglio Valle, nonché di tutte le
parti audite in Commissione. Noi non siamo stupiti dell'ennesima
sua dimostrazione di arroganza, Presidente, però forse a questo
punto lei dovrebbe tenere conto di quanto espresso ieri anche da
alcuni componenti della sua maggioranza. Questo per dire che anche
quest'ordine del giorno arriva da una segnalazione avuta
all'interno delle varie audizioni, all'interno anche della
discussione di ieri e soprattutto dell'illustrazione fatta dal
Presidente rispetto alle cose che sono inserite in questo bilancio.
Si è parlato di migliorie apportate nei confronti della Società dei
Servizi, questo a fronte di risorse maggiori.
Noi però quello che ci chiediamo, perché non è dato capirlo, e
in questo non abbiamo chiesto manchevolmente l'audizione della
Società dei Servizi, ma meno male perché tanto l'esito sarebbe
stato completamente uguale... ma, a fronte di un aumento di
risorse, quello che a noi risulta ed è stato proprio anche
specificato che le migliorie sono state apportate soprattutto
rispetto all'aspetto anche educativo, perché sappiamo che
all'interno della Società dei Servizi trovano collocazione anche
gli operatori di sostegno... a fronte delle dichiarazioni abbiamo
comunque chiesto se vi era stato un aumento di stipendio, se per
caso vi era stato il riconoscimento delle ore di trasferta perse
tra un'istituzione e l'altra, se era stato per caso in qualche modo
espressa la volontà di non lasciare a casa questi operatori nel
periodo estivo, nessuna di queste risposte c'è, quindi sinceramente
immagino che le maggiori risorse inserite nella Società dei
Servizi, ma sarà oggetto di una prossima interpellanza...
immaginiamo che quindi le maggiori risorse sono legate
semplicemente a un numero maggiore di studenti con disabilità da
seguire.
Proprio a fronte di tutto questo...  e magari nella sua
replica capiremo anche se effettivamente le notizie che abbiamo
sono vere o se invece c'è stato un aumento stipendiale e ci sono
state risposte rispetto alle rivendicazioni fatte in questi diversi
anni, perché come minimo sono quattro anni che il nostro gruppo e
altri gruppi portano la situazione degli operatori di sostegno
all'attenzione di quest'Aula, con la risposta oltretutto di diversi
Assessori perché, se non ricordo male, una volta mi ha risposto
lei, Presidente, una volta mi ha risposto l'Assessore
all'istruzione, un'altra volta l'Assessore allo sviluppo economico
perché nel mentre si era anche messo in piedi un tavolo proprio per
la gestione del personale della Società dei servizi. Sappiamo poi
che, entro la fine dell'anno, dovrebbe arrivare l'atteso studio
rispetto all'ente strumentale e questo sta creando non poca
preoccupazione all'interno dei lavoratori, anche se abbiamo avuto
anche in questo senso rassicurazioni che sarà tutto migliorativo,
quindi aspettiamo lo studio per vedere se effettivamente le
promesse poi corrispondono alla realtà, ma quello che noi chiediamo
è, nel caso in cui non si sia intervenuti - quindi capiremo se
invece quest'intervento c'è stato -, di intervenire al più presto
per migliorare le condizioni lavorative degli operatori di
sostegno.
Presidente -
Ha chiesto la parola l'assessore Jean-Pierre
Guichardaz, ne ha facoltà.
Guichardaz J. (FP-PD) -
Oggi rispondo io perché è un tema
trasversale, quindi è un tema che è stato preso in carico e a cuore
sia dal nostro Assessorato e dalla nostra Sovraintendenza, sia
dall'Assessorato di competenza del collega Bertschy, del collega
Marzi e anche dal Presidente, quindi lei ha giustamente evocato
diversi soggetti. Rispondo per tutti, anche per una questione di
comodità, non senza lasciare poi a ciascuno di fare una
precisazione, anche perché lei nell'impegnativa parla
specificamente degli operatori di sostegno, per i quali, come lei
ha ben detto, in questo bilancio, tra l'altro, abbiamo previsto
13.300.000 euro, in netto aumento rispetto agli anni precedenti,
operatori, che, come abbiamo sempre avuto modo di dire, sono a
disposizione delle persone più fragili, delle loro famiglie e sono
una preziosa risorsa per l'intero sistema scolastico. Ovviamente a
noi interessa ed è il motivo per cui è stato proprio affidato
nell'ipotesi di costituire un ente strumentale, come è già stato
evidenziato in più occasioni, che, secondo noi, è la soluzione più
corretta, cioè quella che ci permetterebbe anche di applicare
condizioni di lavoro diverse e più giuste, più attinenti a queste
figure. Come le dicevo, figure che sono un investimento per le
persone più fragili, ma per noi è importante che possano lavorare
in condizioni di vita lavorative le più consone possibili. Quello
che posso dire è che lo studio di fattibilità sull'ente strumentale
è praticamente concluso, questa credo sia la notizia e quindi si
prevede di intervenire a breve su quanto richiesto proprio nel suo
ordine del giorno. Le proporrei quindi di ritirare l'ordine del
giorno, poi politicamente ognuno fa quello che vuole, ma la
direzione che abbiamo perseguito è la direzione che credo, a
prescindere dalle singole maggioranze o minoranze, alla fine è
quella forse più corretta da un punto di vista proprio di
stabilizzazione delle condizioni stesse di questi lavoratori.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
A seguito di quanto ha detto
l'Assessore, cercando di fidarci rispetto a quello che ha detto
adesso in aula, rilevo comunque che l'aumento della spesa
attualmente è semplicemente legato a un aumento del numero degli
operatori, perché, come ha detto, queste migliorie non ci sono
ancora state, però, se evidentemente voi avete già visto lo studio
e in qualche modo sapete già che interverrete presto rispetto a
questa materia, vi lasciamo il tempo di intervenire ricordando che
la scuola inizia il 1° settembre, quindi è normale che tra aprile e
maggio chiederemo conto di quest'impegno preso all'interno del
nostro dibattito e quindi ritiriamo l'ordine del giorno.
Presidente -
L'ordine del giorno è ritirato. Passiamo
quindi all'ordine del giorno successivo: l'ordine del giorno n. 4
della Lega. Ha chiesto la parola il consigliere Manfrin, ne ha
facoltà.
Manfrin (LEGA VDA) -
In apertura di illustrazione di
questo ordine del giorno vorrei dire alcune cose che ritengo molto
importanti e che ritengo che forse non siano state dette in maniera
esaustiva precedentemente. Nello specifico vorrei dire che abbiamo
ascoltato le gravissime parole del Presidente della Regione che ha
annunciato il voto di astensione su tutte le iniziative
dell'opposizione, prima ancora di ascoltarne l'illustrazione e le
motivazioni, arrivando addirittura ad accusare la minoranza di
insinuarsi in un provvedimento già definito. A fronte delle
dichiarazioni fatte dal Presidente, prendiamo atto di quanto scarsa
sia la sua considerazione dell'intera istituzione del Consiglio
Valle, nonché di tutte le parti audite in Commissione.
Noi non siamo stupiti dall'ennesima sua dimostrazione di
arroganza, Presidente, però forse a questo punto lei dovrebbe tener
conto di quanto espresso ieri anche da alcuni componenti della sua
maggioranza. A fronte di questo, l'argomento che introduciamo è una
vexata quaestio
di questo Consiglio, ricordo distintamente
che questa fu peraltro una delle leggi che discutemmo e approvammo,
una delle prime, peraltro in collaborazione anche e proposta con i
colleghi di Pour l'Autonomie, che avvenne nei primi mesi del 2021 e
su questa ovviamente evidenziavamo quella che era una criticità,
quindi il problema lupo in Valle d'Aosta.
Ebbene, su questo l'assessore Carrel ricorderà che nel Consiglio
sul DEFR presentammo un ordine del giorno che andava proprio nella
direzione di dire: a fronte di una prima espressione, quindi un
intento che aveva delineato una potenziale presa di posizione
dell'Europa proprio sulla specie
Canis lupus
ci chiedevamo
quale sarebbe stato un po' il suo cosiddetto "punto di caduta". A
questo si aggiunge ovviamente il fatto che ai tempi, come oggi, la
maggioranza decise di bocciare
in toto
tutte le iniziative,
quindi immagino che, a prescindere dalla condivisione o meno,
l'esito sarà evidentemente lo stesso. Questo ovviamente non ci
fermerà dal chiedere a questo punto direttamente poi al Presidente
della III Commissione, che scorgo qui in aula, comunque un impegno
per fare un passaggio di questo tipo, ma l'elemento che si aggiunge
oggi è proprio che, in data 3 dicembre 2024, è stata raggiunta una
storica decisione da parte del Comitato permanente per la
Convenzione di Berna, che ha approvato con una larga maggioranza -
larghissima oserei dire - il declassamento della specie
Canis
lupus
da specie particolarmente protetta a specie protetta e la
modifica segna sicuramente un cambio significativo nella gestione
della specie in Europa, che, negli ultimi 10 anni, ha visto una
crescita - pensate - della sua popolazione dell'81%. Questa
decisione chiaramente è stata fortemente voluta da molti Stati
membri, si narra anche addirittura che la stessa Ursula von der
Leyen abbia dato il via libera a questo provvedimento quando gli è
stato sbranato un puledro proprio dai lupi. Questa è una leggenda
metropolitana che si è un po' diffusa, non sappiamo quanto sia vera
o meno, però pare che questa sia stata anche una delle questioni
che ha sbloccato un po' il procedimento.
Sappiamo anche che questo è il risultato di un lungo processo
che è durato più di tre anni durante il quale sono stati
evidenziati i conflitti fra la conservazione del lupo e le attività
umane, in particolare l'agricoltura, l'allevamento e la pastorizia.
Il cambiamento ovviamente non è immediato, abbiamo avuto questo
primo passaggio, ma richiederà l'aggiornamento della direttiva
Habitat e l'adeguamento delle normative nazionali, quindi ogni
Stato poi dovrà adeguare le proprie, permettendo quindi agli Stati
membri di adottare piani di gestione locali per il lupo e questo
permetterà, tra le altre cose, di regolare la popolazione in base
alle esigenze specifiche di ogni territorio.
Il primo passo che è stato effettuato prevede una serie di
discussioni a livello europeo riguardo proprio alla direttiva
Habitat e la possibilità di modificare gli allegati per il lupo in
determinati contesti e quindi, se verrà poi concordato quello che
noi possiamo definire un quadro legale, alcuni Stati membri con
popolazione di lupo che è collocata in stato di conservazione
favorevole potrebbero spostare il lupo dall'allegato IV, protezione
rigorosa, all'allegato V, protezione. L'esigenza di mantenere uno
stato di conservazione favorevole rimarrà, ma l'approccio alla
gestione potrà diventare più flessibile per rispondere alle
esigenze locali e regionali. Ovviamente abbiamo accolto con favore
la notizia che la proposta sia stata accolta e recepita in maniera
positiva come iniziativa e qui si badi bene perché è importante, è
un passaggio fondamentale sia per chi ovviamente si schiera in una
direzione, sia per chi si schiera dall'altra, ma questa viene
recepita con lo spirito di bilanciare la conservazione e la
gestione della specie. In particolare questa punta offre
un'opportunità affinché la direttiva Habitat possa adattarsi a
questo successo nella conservazione.
Su questo ovviamente io mi permetto... e ne approfitto per
ringraziare il lavoro importante di molti, tra cui i principali,
l'onorevole Francesco Bruzzone, che è responsabile del Dipartimento
gestione fauna selvatica della Lega, con il quale abbiamo già
ragionato circa la modifica della legge 157, che ancora considera
il lupo particolarmente protetto e questo evidentemente è un
passaggio che andrà fatto. Su questo credo sia necessario ricordare
quanto previsto al comma 1 della legge regionale 18 maggio 2021 n.
11, che è quello di cui ho parlato all'inizio del mio intervento,
ovvero quanto previsto proprio da quella legge che è stata
approvata, penso a larghissima maggioranza - probabilmente soltanto
le colleghe di PCP... o forse tutta PCP, non mi ricordo perché
ancora c'era la maggioranza a quei tempi, ma non l'avevano votato,
non ricordo bene quale fu l'esito della votazione, comunque ci fu
una larghissima maggioranza -, che prevede che "il Presidente della
Regione, di concerto con l'Assessore regionale competente in
materia di agricoltura e risorse naturali, con proprio decreto,
previo parere favorevole dell'Istituto superiore per la protezione
e la ricerca ambientale, limitatamente alla specie
Canis
lupus
, può autorizzare il prelievo, la cattura e l'eventuale
abbattimento di esemplari monitorati di detta specie, a condizione
che non esistano altre soluzioni valide e che tali azioni non
pregiudichino il mantenimento, in uno stato di conservazione
soddisfacente, della popolazione della specie interessata nella sua
area di ripartizione naturale. Tali azioni sono adottate al fine di
proteggere - e anche questo è un passaggio importante - la fauna e
la flora selvatiche caratteristiche dei pascoli montani, di
conservare i relativi habitat naturali, di assicurare la
coesistenza del lupo con l'allevamento tradizionale di montagna,
preservandone la produttività e prevenendo danni gravi,
specificamente alle colture, all'allevamento, ai boschi, e ad altre
forme di proprietà, nell'interesse della sanità e della sicurezza
pubblica o per altri motivi imperativi di rilevante interesse
pubblico, inclusi motivi di natura sociale o economica, o tali da
comportare conseguenze positive di primaria importanza per
l'ambiente, nonché per garantire la sicurezza di tutti gli abitanti
e dei frequentatori, a vario titolo, del territorio regionale".
Io credo che questo sia stato un testo di sintesi assolutamente
efficace e convincente e che evidentemente su questi presupposti
possa trovare una sua applicazione: ecco perché, alla luce sia
della storica decisione da parte del Comitato, sia ovviamente in
predisposizione di quella che sarà poi dopo anche un po' una
concertazione che dovrà essere fatta a livello nazionale rispetto
alle esigenze dei territori, le chiediamo con questo ordine del
giorno, ovviamente a lei, assessore Carrel, di riferire nella III
Commissione consiliare circa gli eventuali aggiornamenti sul
declassamento, anche in funzione di quanto previsto proprio dalla
legge regionale che le ho citato.
Presidente -
Per la risposta, la parola all'assessore
Carrel.
Carrel (PA) -
Viste le notevoli criticità legate alla
presenza del lupo nella nostra regione, ho più volte sollecitato la
problematica e preso posizioni nelle sedi preposte, come, ad
esempio, in CPA, di concerto con altri Assessori dell'arco alpino,
con dichiarazioni e lettere assieme a tutti i colleghi che
ringrazio per la loro condivisione di questa lunga battaglia che
non è assolutamente ancora finita. Abbiamo chiesto a più riprese
l'approvazione di un piano di gestione del lupo in Italia fermo
ormai da troppo tempo e su cui abbiamo avuto modo di confrontarci
all'interno di questo Consiglio in diverse occasioni e su cui
sapete, se non vi è l'unanimità di tutte le Regioni, purtroppo non
è possibile adottare. Sulla base di un'analisi approfondita dello
status
del lupo nell'Unione europea, nel 2023 la Commissione
europea proponeva finalmente un emendamento alla Convenzione di
Berna per il declassamento del lupo da specie particolarmente
protetta a specie protetta. Il 27 settembre scorso gli Stati
dell'Unione europea hanno quindi richiesto tale declassamento alla
Convenzione di Berna. La riunione del Comitato della Convenzione di
Berna, tenutasi il 3 dicembre, come lei ha ben ricordato, ha
confermato l'adozione della proposta dell'Unione europea,
permettendo quindi l'avvio dell'iter del declassamento dello status
di protezione della specie
canis lupus
da specie di fauna
strettamente protetta dell'allegato 2 a specie di fauna protetta.
La decisione finale è stata pubblicata venerdì 6 dicembre sul sito
della Convenzione di Berna e la modifica entrerà in vigore tra tre
mesi, il 7 marzo 2025, a meno che un terzo o più di un terzo delle
parti della Convenzione di Berna del Consiglio d'Europa, e quindi
17 Paesi su 42, non vi si opponga. Una volta che l'emendamento
della Convenzione di Berna sarà entrato in vigore, la Commissione
europea proporrà uno specifico emendamento finalizzato
all'adeguamento dello status di protezione del lupo negli allegati
della direttiva Habitat, che dovrà essere approvato dal Parlamento
europeo e dal Consiglio. Questa modifica legislativa permetterà
agli Stati membri maggiore flessibilità nella gestione delle
popolazioni del lupo locali. Per arrivare alla conclusione
dell'iter di declassamento, occorrerà quindi circa un anno.
Per quanto concerne la Valle d'Aosta, si evidenzia che nei mesi
scorsi sono stati presi contatti necessari con ISPRA per avviare un
tavolo di confronto sul lupo e che nel corso del primo semestre del
2025 verrà predisposto, con l'aiuto di tecnici esterni, un apposito
protocollo di gestione del lupo sul territorio regionale nel quale
si individueranno i criteri tecnici per la gestione anche ai sensi
della legge 11/2021, la legge regionale che lei ha citato nella sua
premessa, soprattutto alla luce del declassamento della specie
prevista durante il prossimo anno. A tal proposito, con
provvedimento dirigenziale del 3 dicembre 2024, il Dipartimento
risorse naturali affidava il servizio di supporto tecnico
specialistico per la predisposizione della versione definitiva del
piano faunistico venatorio, e cito il capitolato d'appalto, la
redazione della bozza di protocollo di gestione della specie lupo
sul territorio regionale, al fine di disciplinare le attività di
gestione e prevenzione degli impatti del predatore sulle attività
antropiche e sulla rimanente fauna selvatica, assicurando la
conservazione della specie. Questo è quanto stiamo già facendo e
sicuramente vi è da parte mia la disponibilità, se lo richiederete,
come corretto credo che sia alla III Commissione, di aggiornarci su
quanto questi incaricati esterni avranno fatto, ovviamente, se
l'incarico è di inizio dicembre, direi che potremmo aggiornarci
però nei primi mesi del 2025 per avere degli elementi più opportuni
e quindi qualcosa su cui dibattere.
Presidente -
Ha chiesto la parola il consigliere Planaz,
ne ha facoltà.
Planaz (RV) -
Ringrazio anche il collega per aver
presentato quest'ordine del giorno. La dimostrazione di non
accettare nessun ordine del giorno... questo è palese... penso sia
una questione, un argomento di importanza per la nostra Regione
senza una valenza - mi perdoni, Presidente - economica, ma che
potrebbe dare, se non altro un po' di... per quelli che hanno
vissuto in tutti questi anni le problematiche legate alla
convivenza con il predatore... e sono stati illustrati benissimo
tutti i passaggi e tutte le leggi che ci sono a tutela di questo
animale, che a nostro avviso... in prima sede di questa
consiliatura, abbiamo presentato un documento, poi assieme anche a
tutta l'attuale maggioranza e non maggioranza... perché io penso
che questa problematica non era solo di una parte politica, ma era
sentita un po' da tutte le parti politiche... portare un documento
per cercare di dare un po' di sollievo e cercare di risolvere
queste problematiche. Quest'ordine del giorno è semplicissimo,
chiede solamente... e ringrazio l'Assessore per aver spiegato in
quest'aula le varie fasi per riuscire ad arrivare a un documento...
che possa avere un protocollo come per tutte le altre specie
animali, sia per il prelievo, sia per il controllo, per l'eventuale
attività necessaria per il contenimento della specie.
Ci tengo a sottolineare un passaggio: questa modifica da parte
dell'Unione europea e dalla Convenzione di Berna tocca tutti gli
Stati europei, però, dagli ultimi censimenti che sono stati fatti,
sia a livello europeo sia anche italiano... non dimentichiamoci che
siamo la Regione con la più elevata popolazione di questo animale,
ma con numeri esorbitanti, in altri Paesi erano già intervenuti
anche pur non avendo tutte le autorizzazioni sia dalla Convenzione
di Berna che dalla legge sull'habitat.
Noi lo voteremo con convinzione e io mi auguro che lavoreremo
prima già di avere tutte le risposte sia dalla parte della
Commissione europea che dello Stato vista la nostra legge... ci dà
un qualcosa in più per poter intervenire in modo... se va bene, è
un anno, ma occorre non trovarci impreparati per le prossime
stagioni, occorre avere un documento che si possa intervenire nel
caso in cui ci siano problematiche legate alla gestione di questo
animale.
Ricordo anche molti fatti avvenuti fuori della nostra regione
fortunatamente, ci sono attacchi dell'animale verso l'uomo e questo
dovrebbe far pensare un po' tutti, anche per quanto riguarda la
pubblica sicurezza. A mio avviso, in una regione come la nostra,
dove ormai i boschi sono adiacenti alle case, agli alpeggi e
quant'altro, la presenza di questo animale anche in numeri
importanti è molto frequente, allerta e fa paura anche alla
popolazione, perché poi quando si avvistano otto-dieci esemplari...
sono tutti dei
peluche
per qualcuno, però, se si incontrano
in certi ambienti isolati, dove non c'è magari modo di ripararsi,
non è così sempre bello incrociarli.
Ringrazio di nuovo tutti quelli che si sono adoperati per
arrivare a questo documento, io mi auguro che il Presidente della
III Commissione non abbia nessun problema a portare in aula e in
Commissione questa tematica in modo da essere preparati con un
documento sia per salvaguardare questa specie, sia per tutte le
altre che oggi stanno soffrendo una disparità di controllo, perché,
da una parte, abbiamo tutta una serie di controlli su certi
animali, dall'altra parte, c'è un animale che oggi è un po'
lasciato così incontrollato.
Presidente -
Ha chiesto la parola il consigliere Ganis,
ne ha facoltà.
Ganis (FI) -
Per dichiarazione di voto. Per esprimere il
voto favorevole del gruppo di Forza Italia. Il declassamento del
lupo da specialmente protetto a protetto avrà un impatto notevole
sulla gestione di questa specie. Anche il nostro gruppo ha
presentato un ordine del giorno che tiene conto di quest'importante
cambiamento, credo che ne discuteremo sicuramente domani in
Consiglio. L'impegnativa, a nostro avviso, del gruppo della Lega
non prevede spostamenti di risorse, ma la volontà e la
responsabilità nei confronti di una tematica importante: quella del
lupo. Noi, come gruppo, continueremo a vigilare su questa tematica,
anche perché credo di aver dato un grande contributo a questa
tematica, così come ha sempre fatto il collega Planaz.
Presidente -
Altri? Ha chiesto la parola il consigliere
Manfrin, ne ha facoltà.
Manfrin (LEGA VDA) -
Ringrazio ovviamente tutti i
colleghi intervenuti e ringrazio l'Assessore per l'intervento
puntuale che ha evidenziato un po' i traguardi che dobbiamo andare
a raggiungere... che questo declassamento poi dovrà comportare per
un raggiungimento e per una gestione che è quella che auspichiamo e
che era stata tratteggiata proprio dalla citata legge del 2021 e lo
ringrazio anche ovviamente per la disponibilità all'audizione che è
stata manifestata con il Presidente della III Commissione,
ovviamente ed è giusto, ed è un elemento che cogliamo, non eravamo
a conoscenza di quest'incarico esterno, quindi di una
predisposizione di una bozza di protocollo di gestione, che
sicuramente, essendo stato assegnato - come giustamente ci ha
aggiornato -a dicembre, è difficile che sia pronto o che si abbiano
indicazioni adesso, quindi sicuramente nei primi mesi del 2025
saremo sicuramente ansiosi di avere gli ulteriori
aggiornamenti.
Per il momento la ringraziamo, è evidente che purtroppo parliamo
da una parte e dall'altra con delle barricate che sono state
imposte oggi a livello politico, quindi una mancata accettazione...
Io credo che non ci sarebbe stata alcuna difficoltà nell'accettare
quest'ordine del giorno, non si può fare, prendiamo atto di quella
che è stata la disponibilità comunicata, ma sarebbe stato forse un
segnale migliore quello di approvare un'innocente richiesta di
convocazione in III Commissione. Ovviamente voteremo convintamente
quest'ordine del giorno.
Presidente -
Consigliere Chatrian, a lei la parola.
Chatrian (UV) -
Solo per accogliere positivamente
l'invito di portare il tutto in Commissione. Chiederei, visti gli
elementi che in parte l'Assessore ha messo in evidenza, nel momento
in cui ha un quadro più completo e con i margini di manovra che in
base alla nostra legge, in base alle modifiche fatte noi avremo e
anche gli elementi che immagino questi consulenti porteranno
all'interno del Dipartimento... quando ci sarà tutto questo,
gentilmente, l'Assessore, ci inoltrerà una memoria utile poi
all'incontro direttamente in Commissione, così almeno abbiamo gli
elementi per poter essere utili a questa criticità, altrimenti
allunghiamo solo un brodo, un momento comunque delicato, vista la
situazione. Preferiremmo, da un punto di vista metodico, avere
degli elementi certi, i margini di manovra, i consulenti cosa
approfondiranno per poi approfondire insieme in Commissione.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet, Testolin)
L'ordine del giorno non è approvato.
Passiamo a quello successivo: l'ordine del giorno n. 4 di RV. Ha
chiesto la parola il consigliere Brunod, ne ha facoltà.
Brunod (RV) -
Torniamo su un argomento che è già stato
trattato con delle precedenti iniziative, cioè il tema della
realizzazione della pista forestale al Crest Damon nel comune di
Pontboset.
Visti i contenuti dei disegni di legge 168 e 169 che stiamo
trattando in questi giorni, rilevato che all'interno del programma
regionale dei lavori pubblici per il triennio 2025-2027 sono stati
inseriti 16 interventi sotto la struttura Foresta e sentieristica,
si evidenzia che l'importo di alcuni di questi lavori trova
copertura finanziaria a partire dal nuovo triennio di
programmazione. Ricordiamo che già nel programma regionale dei
lavori pubblici per il triennio 2024-2026 tra i vari interventi
inseriti sotto la struttura Foresta e sentieristica vi erano anche
i lavori di realizzazione della pista forestale citata in oggetto
per un importo complessivo di euro 490.000, di cui 13.155 già
impegnati con copertura finanziaria sugli anni precedenti al nuovo
triennio di programmazione e ulteriori 26.000 euro disponibili alla
data di redazione del programma, mentre i restanti 450.000 euro
erano suddivisi e previsti con copertura finanziaria sul nuovo
triennio di programmazione.
Richiamata l'interpellanza discussa in Consiglio regionale verso
fine settembre 2024 avente quale oggetto gli intendimenti in merito
alla realizzazione della pista forestale Crest nel comune di
Pontboset, tenendo conto dei contenuti della delibera di Giunta
regionale 616 del giugno 2024 e delle risposte forniteci
dall'Assessore competente all'interpellanza sopracitata,
rimarchiamo e ribadiamo che la realizzazione di tale pista
forestale di collegamento alla frazione Crest Damon risulta essere
molto importante per il Comune di Pontboset, per tutta la sua
comunità, dove tale intervento risulterebbe essere anche un grande
segnale di concreta attenzione anche per quelle località minori da
un punto di vista della notorietà, ma che a livello di eccellenze e
particolarità avrebbero tanto da poter offrire; purtroppo però
molto spesso non hanno la forza e le risorse per poter mettere in
risalto i loro valori.
Si impegna quindi l'Assessore competente a individuare, nella
definizione del prossimo assestamento al bilancio di previsione
triennale 2025-2027, le risorse finanziarie necessarie, utili per
la realizzazione della pista forestale, anche eventualmente
valutando e prevedendo in considerazione ulteriori e possibili
soluzioni tecniche rispetto a quelle precedentemente
individuate.
Presidente -
Ha chiesto la parola l'assessore Carrel, ne
ha facoltà.
Carrel (PA) -
Relativamente alla realizzazione di una
pista di collegamento tra i villaggi di Crest Desot e Crest Damon
nel comune di Pontboset, avevo già avuto modo di rispondere e
aggiornare i Consiglieri in occasione di un'interpellanza nel
Consiglio regionale del 18 e del 19 settembre scorsi. La
realizzazione della pista di collegamento tra questi due villaggi è
stata richiesta dal Comune di Pontboset il 31 agosto 2020 e, come
ricordato nelle premesse al quesito, era stata inserita nel
programma regionale dei lavori pubblici per il triennio 2024-2026
con una dotazione finanziaria complessiva di 490.000 euro.
Come già spiegato, con le risorse già precedentemente inserite a
bilancio, nell'estate del 2023 si era dato avvio alla stesura del
progetto di fattibilità tecnica ed economica e alla redazione della
relativa relazione geologica e geotecnica, affidate rispettivamente
al dottor Andrea Zoia e al geologo Manuel Bertolin con
provvedimento dirigenziale 3921 del 30 giugno 2023 e con
provvedimento dirigenziale 3959 del 3 luglio 2023.
Anche a seguito di confronti e sopralluoghi con gli uffici
dell'Assessorato, volti a individuare la migliore soluzione
progettuale per questi lavori, nel gennaio del 2024 i
professionisti avevano proceduto alla consegna degli elaborati.
L'importo previsto per i lavori, a seguito di tali confronti e
sopralluoghi, è risultato decisamente superiore a quanto atteso,
ossia a 1.189.750 euro, oneri esclusi, che comporta una spesa
complessiva per l'Amministrazione di 1.548.000 euro.
Come riferitomi dal Dirigente della struttura Foreste e
sentieristica, il costo netto dei lavori per la realizzazione
dell'opera risultava quindi sensibilmente aumentato rispetto a
quanto previsto dal documento preliminare alla progettazione.
L'evidente differenza tra gli importi inizialmente inseriti nel
programma regionale dei lavori pubblici e in dotazione finanziaria
negli anni precedenti e gli importi invece stimati dagli elaborati
di cui sopra è legata a un'evidente sottostima dei costi effettivi
dei lavori di realizzazione di quest'opera. Gli elaborati
progettuali infatti prevedono l'utilizzo di micropali infissi nel
substrato roccioso, funzionali alla stabilità dei muri di sostegno
di valle dei tornanti della pista forestale, circostanza che
comporta appunto un incremento dei costi di realizzazione.
Preciso inoltre che il costo unitario per la realizzazione
dell'opera risulta essere anche notevolmente più elevato rispetto
ad analoghe opere di viabilità forestale realizzate nell'ultimo
decennio, le quali vanno tutte ovviamente e correttamente, come ha
detto lei, nella direzione di andare a salvaguardare altri villaggi
all'interno della nostra regione.
Per quanto di competenza, specifico altresì che sono state
vagliate anche ipotesi di percorsi alternativi, come, ad esempio,
un eventuale altro percorso dalla parte opposta del villaggio.
Quest'ultimo è però stato escluso in quanto tecnicamente non
sostenibile, se non con ulteriori costi e che comporterebbe questa
modifica anche la sovrapposizione e quindi la cancellazione della
mulattiera già esistente di raccordo tra Crest Desot e l'Alta Via
n. 2. In tal senso, considerate anche le priorità di intervento
della struttura competente in ambito di viabilità forestale, e a
seguito di vari incontri con i quali ho partecipato personalmente
confrontandomi con i rappresentanti del Comune di Pontboset, la
Giunta regionale, con propria deliberazione n. 616 in data 3 giugno
2024, ha deciso di non procedere alle successive fasi progettuali
dei lavori di realizzazione di tale pista. Conseguentemente la
relativa scheda di intervento verrà tolta dal programma regionale
dei lavori pubblici per il triennio 2025-2027 e le risorse verranno
riallocate nell'ambito degli altri interventi di viabilità
forestale.
Presidente -
Ha chiesto la parola il consigliere Brunod,
ne ha facoltà.
Brunod (RV) -
Ringraziamo l'Assessore per la risposta.
Gran parte dei contenuti sono stati ripetuti quando abbiamo
presentato l'interpellanza sempre in merito a quest'argomento e
nella parte finale della risposta abbiamo avuto ulteriori
informazioni in merito a quanto pare a dei dettagli e
approfondimenti circa eventuali ulteriori possibilità per poter
intervenire. Noi con quest'ordine del giorno volevamo porre
l'attenzione in merito a quest'intervento perché tutti sappiamo
quanto sia importante per queste comunità, questi villaggi e
frazioni poter avere vie d'accesso per tutti i vari motivi e
aspetti, che vanno dalla sicurezza alla valorizzazione del
territorio, a poter riavviare certe attività, che poi con il tempo
sono venute meno. Abbiamo quindi riproposto il tema, perché
comunque, come abbiamo ribadito, analizzando il documento dei
lavori pubblici, cioè il programma, abbiamo appreso che comunque ci
sono diversi interventi che sono finanziati con queste risorse del
bilancio regionale; importi che sono comunque di una certa
importanza, perché, se comunque andiamo a vedere, ovviamente siamo
convinti che tutti pensano che comunque località come Pontboset non
siano meno di quelle, per esempio, di Verrayes, piuttosto che
Lillianes o Fontainemore o La Salle, dove sono stati finanziati
degli interventi che comunque hanno un certo importo a livello
finanziario. Si vede che ci sono, come ho detto, interventi che
superano anche il milione di euro, intorno al milione per questi
interventi che ho appena citato, quindi si capisce bene
perfettamente che, se vi è la volontà politica - siete voi il
Governo, quindi è giusto che sia così - certe cose si possono
realizzare e vanno in una certa direzione.
Come abbiamo ribadito diverse volte in merito a questi
argomenti, o anche in altre iniziative, non è perché ci troviamo di
fronte a certe difficoltà o le cose in corso d'opera diventano più
complesse che bisogna stralciarle o bisogna cambiare reazione.
Siamo in una Regione dove tutto il territorio è complesso, quindi
anche i diversi aspetti, i diversi settori che riguardano adesso
questo Assessorato o altri Assessorati presentano, nel portare
avanti le iniziative e i lavori, delle difficoltà e ovviamente
bisogna cercare tutti insieme di affrontarle al meglio e superare
questi ostacoli per arrivare al risultato finale. Per esempio,
abbiamo appreso poche settimane fa del definanziamento della strada
per il Col Ranzola, dove 2,7 milioni di euro sono stati spostati
per diversi motivi tecnici che sono subentrati nel corso del tempo,
dove avremo modo, durante il prossimo Consiglio, di approfondire
anche questa tematica; un intervento che riteniamo fondamentale,
molto importante e strategico per vari aspetti, non solo quello
turistico, ma anche sotto l'aspetto della sicurezza e quant'altro,
ma in questo caso è stato ribadito prontamente, anche all'interno
delle varie notizie stampa che abbiamo potuto leggere e
approfondire, che a livello politico, quindi la maggioranza
regionale, ha già confermato che vi sarà l'intenzione di reperire
nuove risorse per finanziare quest'intervento per una sua
realizzazione. Questo noi volevamo mettere in risalto, che se vi è
l'intenzione e vi è una volontà politica, anche a fronte di certe
difficoltà, le cose si possono fare.
Noi prendiamo atto di quello che lei ci ha risposto, è una cosa
che ci dispiace, non poter riuscire a vedere realizzato anche
quest'intervento ma soprattutto non noi, stiamo parlando di una
località della Valle d'Aosta... come oggi riguarda questa località,
magari domani può toccare ad altre, quindi il nostro invito è,
indipendentemente poi dal risultato di questa votazione, che anche
in futuro, quando si presenteranno difficoltà simili, si cerchi
comunque in ogni modo, quando si intraprende un percorso politico
dove inizialmente si è presa una direzione, come in questo caso
della pista di Pontboset dove la maggioranza regionale...
ovviamente stiamo parlando dell'Assessore precedente rispetto
all'attuale Assessore con il quale stiamo adesso
interfacciandoci... era stata presa una direzione di dare poi
continuità a quello che si è voluto cercare di realizzare. Solo
questo, quindi ne prendiamo atto ma portiamo al voto ugualmente
l'ordine del giorno.
Presidente -
Metto al voto l'ordine del giorno. La
votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Erika,
Guichardaz Jean-Pierre, Jordan, Lavevaz, Malacrinò, Marguerettaz,
Marzi, Minelli, Padovani, Rosaire, Sapinet, Testolin)
L'ordine del giorno non è approvato.
Ordine del giorno n. 4 di Forza Italia. Consigliere Marquis, a
lei la parola.
Marquis (FI) -
Abbiamo ascoltato le gravissime parole del
Presidente della Regione, che ha annunciato il voto di astensione
su tutte le iniziative presentate dall'opposizione prima ancora di
ascoltarne le illustrazioni e le motivazioni, arrivando addirittura
ad accusare la minoranza di insinuarsi in un provvedimento già
definito. A fronte delle dichiarazioni fatte dal Presidente,
prendiamo atto di quanto scarsa sia la sua considerazione
dell'intera istituzione del Consiglio Valle, nonché di tutte le
parti audite in Commissione. Noi non siamo stupiti dall'ennesima
sua dimostrazione di arroganza, Presidente, però forse a questo
punto lei dovrebbe tenere conto di quanto espresso ieri anche da
alcuni componenti della sua maggioranza.
Detto questo, entriamo nel merito dell'ordine del giorno che
abbiamo presentato in relazione al collegamento funiviario
Pila-Cogne. Bisogna passare dalle parole ai fatti e partire, a
nostro avviso, con il piede giusto. Questo è un argomento di cui si
è trattato già in questo Consiglio, è stato trattato da diversi
gruppi politici con la presentazione di diverse iniziative
ispettive e si è di nuovo acceso il faro sull'argomento, a maggior
ragione dopo l'alluvione che ha interessato la località di Cogne
nello scorso 29 e 30 di giugno, in particolare insieme ad altre
realtà della Valle d'Aosta, Cervinia e altre zone che hanno subito
ingenti danni. Diciamo che è stata questa poi un'occasione di
riparlare dell'accessibilità al comune di Cogne, che oggi è
possibile tramite un'unica viabilità regionale. Bisogna evitare che
la comunità, in occasione di eventi calamitosi, possa rimanere
isolata.
Quest'intervento gioca su due livelli: uno, il più importante, è
quello di dare un'opportunità di sviluppo turistico a un
comprensorio che parte da Aosta, va a Pila e dovrebbe raggiungere
Cogne. Su quest'iniziativa ci sono già stati diversi studi che sono
stati svolti nel passato e in questi giorni, alla fine del mese di
novembre, è stato pubblicato da parte della società il bando per
l'acquisizione del documento di fattibilità delle alternative
progettuali, il Docfap, che sarebbe la fase prodromica alla vera e
propria progettazione relativa a questo tipo di collegamento.
Questo documento dovrebbe essere il momento in cui si fanno le
verifiche di tutte quelle che possono essere le soluzioni da
adottare per realizzare poi l'opera conseguentemente, qualora ce ne
siano le condizioni di sostenibilità economico e ambientale.
Abbiamo presentato quindi quest'iniziativa per proporre al Governo
regionale un'audizione presso la competente Commissione
dell'Assessore competente, delegato, responsabili della Pila per
conoscere i
desiderata
che dovranno essere soddisfatti o
approfonditi dal documento di fattibilità delle alternative
progettuali per capire quali sono gli input politici che sono stati
dati a monte della predisposizione di questo bando per acquisire il
documento di prefattibilità.
Presidente -
Assessore Bertschy, a lei la parola.
Bertschy (UV) -
Io credo che nel sottotitolo potevate
scrivere: "Collegamento funiviario Pila-Cogne, complimenti alla
maggioranza regionale per essere passati dalle parole ai fatti",
perché, dopo aver dato negli ultimi DEFR quest'indicazione e aver
inserito il collegamento nella bozza del piano regionale trasporti,
abbiamo completato questa fase di avvio della seconda parte degli
investimenti che ci porteranno a realizzare nei prossimi anni il
collegamento con la procedura che porterà l'aggiudicazione dei
servizi tecnici di redazione del documento di fattibilità delle
alternative progettuali relativo al collegamento funiviario tra la
località turistica di Cogne e il comprensorio di Pila nel comune di
Gressan. Siamo quindi già nella fase dei fatti, come dicevo, anche
perché è in fase di completamento il lavoro più importante per
questo collegamento, che era la realizzazione del collegamento tra
Pila e la Platta de Grevon.
Sabato mattina inizierà la sua attività la nuova telecabina nel
tratto dal Couis 1 alla Platta, il prossimo anno si completeranno
questi lavori e quindi sarà completamente attivo il collegamento.
Nel frattempo lo studio sarà completato e avremo tutti gli elementi
politici poi per trarre delle conclusioni e anche passare alla fase
di finanziamento dell'opera se sarà realizzabile, soprattutto il
documento ci dirà in quali condizioni. L'ordine del giorno, secondo
me, non aggiunge e non toglie nulla, anche perché le Commissioni
possono fare quest'attività in piena autonomia e, se ci sarà
necessità di audire l'Assessore e la società, credo che lo potrete
fare al di là dell'impegnativa dell'ordine del giorno.
Siamo contenti e ringraziamo anche il gruppo di Forza Italia per
l'iniziativa che testimonia che stiamo lavorando nella giusta
strada e speriamo di poter lavorare insieme alla miglior soluzione
possibile e soprattutto che lo studio ci possa permettere di avere
tutte quelle indicazioni che, sotto il profilo tecnico, sono al
momento mancanti per compiere la decisione finale.
Presidente -
Ha chiesto la parola il consigliere Marquis,
ne ha facoltà.
Marquis (FI) -
Ho ascoltato attentamente le
considerazioni in replica che ha dato. Evidentemente non è stato
ben compreso lo spirito dell'iniziativa, perché è stato detto: "Si
acquisisce il documento e poi si faranno le valutazioni politiche".
Il Codice degli appalti dice che, preliminarmente all'acquisizione
di questo documento, bisogna dare delle indicazioni ai
professionisti per come indirizzare sostanzialmente lo studio.
Queste indicazioni per noi non sono delle indicazioni meramente
tecniche, sono anche delle indicazioni o delle considerazioni di
carattere politico che precedono l'espressione da parte dei tecnici
per la predisposizione del documento, pertanto l'iniziativa che noi
abbiamo presentato era per fare il punto della situazione, ma, come
ha detto lei, magari lo faremo attraverso la richiesta di una
convocazione nella Commissione competente per capire quali sono le
indicazioni che vengono date a livello politico per predisporre lo
studio, perché non è che in genere si dà mano libera a chi deve
fare uno studio, perché diversamente si possono poi ottenere delle
valutazioni che sono diverse rispetto a quelle che magari ci si
aspetta, perché dire di valutare tutte le ipotesi progettuali vuol
dir tutto e vuol dire niente, perché diversamente non ci sarebbe da
predisporre un documento di indicazioni preliminari. Il documento
evidentemente esprime dei
desiderata
, il nostro obiettivo
era capire quali sono questi
desiderata
e pertanto credo
che, da come ha detto lei, non dovrebbero esserci problemi a
portare avanti una richiesta di audizione, mi pare di aver capito
che ci sia la disponibilità poi ad assecondarla, pertanto la
ringrazio.
Presidente -
La parola alla consigliera Erika
Guichardaz.
Guichardaz E. (PCP) -
Sinceramente mi chiedo quando si
potrà fare anche questo perché in IV Commissione come minimo
dobbiamo credo stare chiusi...
Presidente -
Ma è stata ritirata?
Guichardaz E. (PCP) -
...no, non l'ha ritirata, perché lo
abbiamo detto prima ma mi sembra che ci siano qualcosa come 20 o 25
punti ancora fermi in IV Commissione, quindi benissimo, si deciderà
magari di fare una settimana di IV Commissione. Si prenda tutto il
tempo, Assessore, perché gran parte naturalmente sono legati al suo
Assessorato e quindi molto probabilmente la inviteremo sovente.
Rispetto a questo, nelle premesse abbiamo alcuni dubbi rispetto
al fatto che il collegamento possa essere considerato una via di
accesso o di fuga, perché, come abbiamo detto più volte, per noi la
via di accesso è un'altra, esiste già e soprattutto può essere
utilizzata in qualsiasi momento dell'anno, mentre sappiamo
benissimo che un impianto di risalita non dà questa possibilità, ma
condividiamo comunque la necessità di comprendere, perché, sotto
questo punto di vista, abbiamo un precedente: quello invece del
collegamento funiviario delle Cime Bianche dove invece è stato dato
un incarico e molto probabilmente invece andava prima chiesta la
percorribilità giuridica, come più volte abbiamo evidenziato, per
capire se quella struttura si poteva fare o meno. Anche in questo
caso quindi io inviterei a ricordare che noi adesso parliamo del
collegamento, ma c'è ancora un punto di domanda, l'ha posto anche
poco tempo fa il consigliere Lucianaz in Consiglio: la gestione di
quel mega ristorante che si è voluto in cima alla Platta de Grevon
e, sotto questo punto di vista, su questo non abbiamo ancora avuto
delle risposte e, rispetto al mio ultimo accesso agli atti, anzi,
le risposte sono piuttosto vaghe, non si sa ancora il destino di
quella struttura nonostante, come ha detto l'Assessore, molto
probabilmente dovrà partire l'anno prossimo. Siamo comunque
contenti che sabato ci sarà quest'inaugurazione, perché
l'ammodernamento di quell'impianto era necessario, quindi, sotto
questo punto di vista, ribadisco... ma l'Assessore l'ha detto anche
durante la presentazione ufficiale di quell'impianto, che era stato
votato all'unanimità il finanziamento, perché questo è stato,
nonostante tutte le polemiche che qualcuno ha voluto montare ad
arte, soprattutto all'interno del mio Comune, quindi ci saremo con
piacere all'inaugurazione di quell'impianto, perché assolutamente
era una cosa da fare, però, come ho detto più volte, le nostre
criticità invece stavano sotto altri punti di vista e quelle
criticità per noi continuano a permanere.
Quello che secondo me... e non so se era questo l'intento del
consigliere Marquis, sappiamo bene che c'è uno studio del SIF che
dava indicazioni, ad esempio, rispetto al Col Tza Sèche rispetto
alla Platta de Grevon. Adesso noi arriviamo alla Platta de Grevon,
non ho compreso dall'Assessore se in questo studio di
fattibilità... non ho ancora avuto il tempo di guardare perché so
che la Pila l'ha già pubblicato... se c'è l'intenzione di capire se
si possa andare a Epinel piuttosto che a Cogne o se è già definito
anche l'arrivo a Cogne, perché questo io non l'ho letto, ma è un
problema mio, non ho avuto assolutamente il tempo di leggermi la
documentazione che c'è pubblicata sul sito della Pila, quindi non
so se nelle soluzioni che dovranno portare avanti i progettisti ci
sono le diverse possibilità, oltre all'opzione zero, perché è
naturale che un documento di fattibilità delle alternative deve per
forza prevedere l'opzione zero. Non so se in replica, come gruppo,
l'Assessore invece può darci indicazioni in questo senso, se
riferito allo studio che La Pila ha messo a bando adesso, nelle
varie alternative ha previsto anche le diverse possibilità o se
invece la possibilità è unica, oltre a quella che dicevo, che è
l'opzione zero.
Presidente
- Assessore Bertschy per il gruppo, a lei la
parola.
Bertschy (UV) -
Due piccolissime precisazioni, anche
perché, al di là di quello che abbiamo dichiarato, mi pare che su
ogni ordine del giorno ci sia la disponibilità ad argomentare e a
confrontarci. Sabato non sarà un'inaugurazione, ma semplicemente
l'avvio della telecabina, anche perché l'impianto lo inaugureremo
una volta terminato anche con il primo troncone, però è sembrato
corretto da parte della società creare le condizioni affinché chi
voglia essere presente e salire lo possa fare.
Per quanto riguarda invece lo studio, probabilmente su questo
poi se ci sarà modo di incontrarci in Commissione, sarà ancora più
semplice parlarne, è proprio il documento di fattibilità delle
alternative progettuali che ci dirà quale soluzione potrà essere
adottata, anche perché all'interno di questo studio - e vengo anche
all'intervento del collega Marquis - l'indirizzo che noi diamo è di
studiare come poter realizzare questo collegamento. Sarà la
valutazione tecnica e l'approfondimento progettuale che ci dirà
dove, come, a quali costi finanziari e anche con quali tempi e
nello studio può essere anche che emergeranno ulteriori soluzioni,
perché vanno messe in relazione per fare poi una valutazione
finale. Ripeto: c'è la disponibilità a confrontarci, siamo in una
fase di avvio e si tratta di un'opera importante sulla quale è
necessario ancora lavorare insieme.
Non è parte di questo ordine del giorno, ma lo anticipo, perché
già ieri negli interventi in aula si è parlato nuovamente di Cime
Bianche; abbiamo dato la disponibilità e i Presidenti delle
Commissioni III e IV organizzeranno a gennaio un'audizione con la
società, con la parte politica, se riterrete di farla intervenire,
proprio perché si concluda il percorso di valutazione di quello che
in questo momento abbiamo tutti a disposizione.
Presidente -
Metto in votazione. La votazione è aperta.
La votazione è chiusa.
Presenti: 34
Votanti: 16
Favorevoli: 16
Astenuti: 18 (Barmasse, Bertin, Bertschy, Carrel, Caveri,
Chatrian, Cretier, Di Marco, Grosjacques, Guichardaz Jean-Pierre,
Jordan, Lavevaz, Malacrinò, Marzi, Padovani, Rosaire, Sapinet,
Testolin)
L'ordine del giorno non è approvato.
Ricordo che domani mattina alle ore 08:45 sarà convocata una
Conferenza dei Capigruppo per incontrare gli autonoleggiatori NCC e
per eventuali questioni organizzative riferite al Consiglio. Buona
serata.
---
La seduta termina alle ore 19:59.
