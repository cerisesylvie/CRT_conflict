Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 165 del 10 marzo 1983 - Resoconto
OGGETTO N. 165/VII - DISEGNO DI LEGGE: "NORME CONCERNENTI
L'ISTITUZIONE DELLE SCUOLE ED ISTITUTI SCOLASTICI REGIONALI, LA
FORMAZIONE DELLE CLASSI, GLI ORGANICI DEL PERSONALE ISPETTIVO,
DIRETTIVO E DOCENTE, IL RECLUTAMENTO DEL PERSONALE DOCENTE DI RUOLO
E NON DI RUOLO, L'IMMISSIONE STRAORDINARIA IN RUOLO DI INSEGNANTI
PRECARI E L'UTILIZZAZIONE DEI LOCALI E DELLE ATTREZZATURE
SCOLASTICHE".
PRESIDENTE
: Ha chiesto di parlare l'Assessore alla
Pubblica Istruzione Viglino. Ne ha facoltà.
M.Ida VIGLINO - (U.V.):
Il s'agit d'une proposition de
loi extrêmement technique; c'est pour ce motif que nous avons
accompagné notre proposition par une relation qui analyse le texte,
article par article, de façon à permettre aux Conseillers de se
rendre compte de certains problèmes que nous avons voulu résoudre
avec cette proposition. Elle n'est pas seulement l'extension d'une
certaine partie de la loi n° 270 pour le personnel non titularisé,
mais également cette proposition de loi veut essayer de résoudre
certains problèmes qui, jusqu'à présent avaient fait l'objet de
quelques spécifications mais n'avaient pas encore connu une forme
juridique-législative. Comme c'est une proposition de loi
extrêmement technique, je pense qu'il est inutile que je l'illustre
à l'avance; je crois que cela pourra se faire article par article,
sur la base des demandes que pourront m'adresser les Conseillers
présents.
Vu la complexité de cette loi, non seulement il y a quelques
amendements proposés par la Commission, mais je suis obligée
moi-même à apporter encore des amendements qui concernent les
articles 11, 15 et 17.
Je propose également un nouvel article, que nous avons appelé
article 17 bis.
Je dirai simplement deux mots sur ces amendements, qui vous
seront naturellement distribués: l'article 11 de la loi concerne
les concours et les Commissions qui doivent examiner les candidats.
Nous avons changé le 4ème paragraphe parce que nous avons voulu
permettre que l'épreuve de français puisse s'effectuer ou avant le
concours, ou bien dans certaines conditions particulières, après le
concours, en admettant, en ce cas, les candidats au concours avec
réserve. En effet, nous nous rendons compte de la difficulté de
former les Commissions; actuellement nous en avons déjà plus de
quarante et cela signifie un professeur de français pour chaque
Commission. Surtout lorsque les candidats sont en nombre
extrêmement bas et il nous arrive de faire de concours pour un seul
candidat, nous avons dû placer ce professeur de français dans
plusieurs Commissions et évidemment il y a des dates qui
coïncident; de ce fait la difficulté de pouvoir tout faire.
Dans le même article nous devrons ajouter un septième
paragraphe, qui doit abroger, dans une loi précédente, le
paragraphe où on disait que les épreuves de français doivent
toujours se faire avant le concours. Nous proposons l'amendement à
l'article 15, mais là l'article reste le même; nous avions laissé
un peu dans le vague l'épreuve de français et nous avons pensé
qu'il valait beaucoup mieux le spécifier dans cet article. Cet
amendement que je propose, retire l'amendement de la Commission
parce que c'est une précision.
Ensuite nous proposons un amendement à l'article 17, qui
concerne le personnel enseignant qui a été utilisé dans certains
bureaux ou pour des initiatives particulières. Là nous changeons
complètement le deuxième paragraphe, parce que nous l'avons mieux
spécifié dans l'amendement que je présente.
L'article 17 bis est un article tout à fait nouveau et concerne
ce que nous appelons, avec un terme qui désormais n'est plus
contemplé par la loi n° 270, les assistants des professeurs. Comme
nous avions un cas qu'il fallait régulariser, nous proposons au
Conseil une régularisation de ce cas sur la base d'une délibération
de la Junte, effectuée en 1976; donc s'il aura quelques demandes à
ce sujet je serai plus précise.
Un dernier amendement concerne l'article 21; il n'a pas été
distribué parce que je l'ai présenté moi-même au dernier moment et
consiste à supprimer dans l'avant-dernier paragraphe le mot
"linguistico" après "i corsi di aggiornamento". J'ai l'impression
qu'il y aura sans doute ce même amendement présenté par quelque
Conseiller.
PRESIDENTE:
Ha chiesto di parlare il Consigliere Cout. Ne
ha facoltà.
COUT - (P.C.I.):
Noi siamo d'accordo con l'Assessore che
questa non è solo, così com'è stata stesa, un'applicazione della
legge 270, che doveva essere presentata entro il mese di dicembre,
ma è qualcosa che va molto più in là, che dà un certo qual riordino
ad una serie di questioni che dovevano, secondo noi, essere
regolamentate.
In questa legge ci sono delle innovazioni senza dubbio positive,
fra le quali quella che, di fronte ad un continuo aumento delle
sezioni di scuola materna, si tende a superare la circoscrizione
unica e si contempla la possibilità di istituire i circoli
didattici. Però non si fissa il numero, ed è un primo punto
negativo; su questo problema, come su altri, c'è ancora un'ampia
discrezionalità dell'Assessore, mentre noi avremmo preferito vedere
tali questioni risolte fino da adesso, non perchè ci aspettiamo
qualcosa di diverso da quello che è stato detto in Commissione da
parte dell'Assessore, ma perchè, alla fine di una legislatura, ci
piacerebbe ritrovare nella legge una serie di principi che sono
stati enunciati.
Un altro punto positivo è che in questa legge si tiene conto,
come ne è stato tenuto conto d'altronde fino a questo momento, di
questa particolarità che abbiamo in Valle, cioè lo spezzettamento
in piccole realtà locali; per la formazione delle classi e per gli
allievi si tiene giustamente conto di questa realtà.
Pensiamo di poter dare, in linea di massima, un giudizio
positivo su questa legge, così come è stato dato anche da parte
degli stessi Sindacati che hanno discusso, per parecchie ore,
questa legge con l'Assessore.
Ci sono però, a nostro avviso, alcuni punti negativi e forse
alcune occasioni mancate; una di queste è che in questa legge, pur
tenendo conto di altri ordini e tipi di scuola, non si è tenuto
conto dell'Istituto Professionale Regionale e dell'istruzione
professionale regionale. Confesso che non so se la Giunta abbia
fatto questo in vista della presentazione di una legge futura o se
ritenga sufficiente quella che è stata una proposta riguardante
l'I.P.R., la quale, secondo noi, non risolverebbe certamente il
problema dell'istruzione professionale, perchè la questione è molto
più ampia per diverse ragioni.
Un'altra occasione mancata riguarda quello che poteva essere un
trasferimento delle scuole materne comunali alla Regione, o
riferimenti più precisi alle altre scuole materne esistenti nella
Regione, che non sono regionali. Ci sono alcune questioni che
avevamo sollevato in Commissione e su cui non siamo riusciti a
concordare gli emendamenti, dei punti che sono stati sollevati
dalle Organizzazioni Sindacali ed anche da altre parti, ad esempio
per ciò che riguarda gli insegnanti che dovrebbero seguire gli
alunni portatori di handicap.
Ci sono state delle richieste da parte delle famiglie dei
bambini handicappati, tra cui che il rapporto 1/1 venga mantenuto,
mentre così com'è espresso potrebbe lasciare spazio a delle
interpretazioni diverse.
Su questo ed altri punti presenteremo alcuni emendamenti che
illustrerò in maniera più approfondita in seguito.
Un'altra questione che andrebbe chiarita meglio è quella di
esami o colloqui di conoscenza del francese, che molte volte
vengono ripetuti; avevamo presentato un emendamento, da proporre ai
parlamentari e da tenere in considerazione in occasione della
discussione della riforma sulla superiore, nel quale proponevamo la
parità dell'esame di lingua francese rispetto a quello della lingua
italiana, perchè siamo dell'avviso che in prospettiva si dovrebbero
ipotizzare degli esami seri, con un,certo preavviso di tempo, su
programmi e con una bibliografia più precisi, di modo che i
candidati possano prepararsi. Sul preavviso chiederemo anche un
impegno da parte dell'Assessore, affinchè venga dato.
Su quello che è un punto particolare della legge, l'art. 10,
presenteremo un emendamento perchè ci pare che venga ripetuta una
prova di accertamento della conoscenza della lingua francese che
non pensiamo sia il caso di ripetere.
Vorrei solo fare un riferimento che riguarda l'art. 23 dove c'è
una questione abbastanza delicata. Ci sono due leggi differenti:
una dell'agosto 1978, n. 463, che istituisce una Commissione
composta anche dalle Organizzazioni Sindacali, che dovrebbe essere
convocata per questioni inerenti gli organici. C'è un'altra legge
di dieci anni prima, la n. 249, art. 47, dove si parla di permessi
che vengono dati a coloro che hanno degli incarichi sindacali di un
certo tipo, al fine di poter svolgere questi incarichi. Ci pare che
invece in questo articolo siano stati unificati questi due compiti,
per cui il monte ore che viene dato dall'art. 47 della legge del
1968 viene sminuito proprio da questa dicitura, in quanto queste
rappresentanze sindacali sarebbero tenute ad adempiere, nello
stesso monte ore, anche ai compiti previsti per la partecipazione
ai lavori della Commissione.
Non voglio dilungarmi leggendo le osservazioni fatte dai
Sindacati, con cui si richiede che venga ampliata la possibilità di
utilizzo del monte ore. Quindi, anche in riferimento a questo
articolo, proporremo degli emendamenti.
PRESIDENTE:
E' chiusa la discussione generale; passiamo
all'esame dell'articolato.
Do lettura dell'art. 1:
Art. 1
(Istituzione e soppressione delle
scuole dipendenti
dalla Regione)
L'istituzione e la soppressione delle scuole materne ed
elementari e delle scuole ed istituti di istruzione secondaria ed
artistica dipendenti dalla Regione sono disposte annualmente dalla
Giunta regionale entro i termini fissati per la determinazione
delle dotazioni organiche dei ruoli del personale docente, su
proposta dell'Assessore regionale alla Pubblica Istruzione, sentita
la competente sezione orizzontale del Consiglio scolastico
regionale.
Con la stessa procedura la Giunta regionale provvede
all'istituzione e soppressione delle sezioni staccate di scuole ed
istituti di istruzione secondaria, all'istituzione di sezioni di
diverso tipo, indirizzo e specializzazione presso scuole ed
istituti esistenti e alla loro soppressione, alla trasformazione
delle sezioni staccate o di tipo diverso, indirizzo e
specializzazione in istituzioni autonome, nonchè alla
determinazione del numero delle direzioni didattiche delle scuole
materne ed elementari.
Ai fini indicati nei commi precedenti il Sovraintendente agli
studi della Regione forma, entro il mese di gennaio, un piano
annuale, tenuto conto delle esigenze e delle condizioni accertate
sulla base delle norme vigenti in materia, delle proposte
eventualmente formulate dai consigli scolastici distrettuali e
delle eventuali richieste dei Comuni o di altri Enti
interessati.
Alla delimitazione territoriale dei circoli didattici di scuola
materna e di scuola elementare provvede con proprio decreto
l'Assessore regionale alla Pubblica Istruzione, tenute presenti le
indicazioni contenute nell'art. 1, commi 4° e 5°, della legge
8.8.1977, n. 595 e sentita la competente sezione orizzontale del
consiglio scolastico regionale.
Le disposizioni dei primi tre commi del presente articolo non si
applicano all'Istituto Professionale Regionale, di cui alla legge
regionale 17.11.1960, n. 8 e successive modificazioni ed
integrazioni.
Il primo comma dell'art. 1 della legge regionale 3.8.1972, n.
22, è abrogato.
PRESIDENTE:
Metto in approvazione l'articolo 1:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE: Do lettura dell'art. 2:
Art. 2
(Norme particolari relative alla scuola materna)
A decorrere dalla data della prima istituzione dei circoli
didattici di scuola materna è soppresso l'ufficio regionale di
coordinamento didattico pedagogico, di cui all'art. 4 della legge
regionale 21.6.1977, n. 45; sono altresì soppressi gli incarichi di
collaboratrice, di cui all'articolo stesso. Ad ogni circolo è
preposto un direttore didattico di scuola materna, il quale
esercita le funzioni attribuite al personale direttivo delle
corrispondenti scuole dello Stato e si avvale, nell'espletamento
della sua attività, della collaborazione di insegnanti del proprio
circolo eletti nel numero e con le modalità indicate dal secondo
comma dell'art. 4 del D.P.R. 31.5.1974, n. 416. Uno degli
insegnanti eletti sostituisce il direttore didattico in caso di
assenza o impedimento.
Nella determinazione dei circoli didattici di scuola materna, in
presenza di particolari situazioni ambientali il numero degli
insegnanti di ruolo assegnati all'organico di un circolo potrà
essere inferiore al limite indicato nel 4° comma dell'art. 1 della
legge 8.8.1977, n. 595, purchè non inferiore a trenta.
Ad ogni direzione didattica di scuola materna sarà assegnato,
per i compiti di segreteria, personale non insegnante nelle
quantità organiche previste dalle vigenti norme regionali per i
corrispondenti servizi nelle scuole elementari.
Dalla stessa data indicata nel precedente primo comma sono
altresì soppressi gli organi collegiali contemplati dagli artt. 14,
15 e 16 della legge regionale 21.6.1977, n. 45. Essi sono
sostituiti con gli stessi organi previsti, a livello di circolo,
per le scuole elementari dalla legge regionale 5.11.1976, n. 47 e
successive modificazioni ed integrazioni, con esclusione dei
consigli di interclasse.
Le attribuzioni degli organi collegiali suddetti sono le stesse
indicate dal D. P. R. 31.5.1 974, n. 416 e successive modificazioni
ed integrazioni per i corrispondenti organi delle scuole materne
statali e quelle demandate da altre leggi dello Stato e della
Regione.
I consigli di circolo di scuola materna, istituiti ai sensi del
presente articolo, partecipano all'assegnazione dei contributi
regionali per le spese di funzionamento amministrativo e didattico
ai sensi dell'art. 14, 3° comma, della legge regionale 5.11.1976,
n. 47 e successive modificazioni ed integrazioni.
Ogni volta che nella legge regionale
27 giugno 1977,
n. 45 ed in altre leggi e
regolamenti regionali anteriori alla
entrata in vigore della presente legge sono indicati la
"coordinatrice didattico-pedagogica", l"ufficio regionale di
coordinamento didattico-pedagogico" ed il "consiglio di gestione",
tali indicazioni devono intendersi sostituite, rispettivamente, con
"direttore" o "direttori didattici di scuola materna", "direzione"
o "direzioni didattiche di scuola materna" e "consiglio
" o
"consigli di circolo di scuola mater
na".
L'art. 3, 3° comma, della legge regionale 27.6.1977, n. 45 è
abrogato.
PRESIDENTE
: Metto in approvazione l'articolo 2:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE:
Do lettura dell'art. 3:
Art. 3
(Norme generali sulla formazione
delle classi)
A partire dall'anno scolastico 19831984 il numero delle
sezioni di scuola materna e delle classi di scuola elementare,
secondaria ed artistica, funzionanti in ogni scuola o istituto, è
determinato annualmente secondo i criteri di cui ai successivi
artt. 4, 5, 6 e 7. Le relative operazioni sono effettuate dal
Sovraintendente agli Studi della Regione, sentita la Commissione
sindacale di cui al successivo art. 24. Ogni diversa disposizione è
abrogata.
Variazioni in aumento o in diminuzione del numero degli
alunni, che si verifichino dopo l'inizio dell'anno scolastico, non
comportano, di norma, contrazioni o sdoppiamenti di classi o
sezioni; eventuali deroghe possono essere autorizzate dal
Sovraintendente regionale agli Studi, sentita la Commissione
sindacale di cui al successivo art. 23, nei casi in cui sia
accertata la possibilità di grave pregiudizio al regolare
funzionamento didattico delle classi o sezioni.
A richiesta del capo di istituto,
il Sovraintendente
agli Studi può autorizzare eccezionalmente anche la costituzione di
classi con un numero di alunni inferiore ai limiti normalmente
previsti, nei casi in cui accerti una insufficiente capienza dei
locali e tenuto conto, altresì, della possibilità di assorbire
eventuali eccedenze in classi parallele.
PRESIDENTE:
Metto in approvazione l'articolo 3:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE:
Do lettura dell'art. 4:
Art. 4
(Costituzione delle sezioni
di scuola materna)
Il numero delle sezioni di scuola materna funzionanti in
ciascuna scuola è determinato secondo le norme di cui all'art. 3
della legge regionale 3.8. 1972, n. 22; nel relativo testo la
parola "frequentanti" è sostituita con la parola
"iscritti".
Su proposta del consiglio di circolo
territorialmente
competente, può essere autorizzato annualmente il funzionamento di
sezioni con orario di apertura prolungato sino ad un massimo di
dieci ore giornaliere, quando sia accertata la presenza nella
scuola di almeno dieci bambini interessati al prolungamento di
orario, oppure siano interessati al prolungamento d'orario tutti i
bambini di una stessa sezione, se il loro numero complessivo è
inferiore a dieci.
PRESIDENTE:
Metto in approvazione l'articolo 4:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE:
Do lettura dell'art. 5:
Art. 5
(Costituzione delle classi
di scuola
elementare)
Per la formazione delle classi di scuola elementare si osservano
le norme di cui all'art. 12 della legge 24.9. 1971, n. 820, con le
integrazioni contenute nel presente articolo.
Per ciascun plesso si costituisce una sola classe prima sino a
25 alunni. Qualora il numero degli alunni sia superiore a 25 si
costituiscono due classi sino ad un massimo di 40 alunni. Se il
numero degli alunni è superiore a 40, si aggiunge una classe per
ogni successivo gruppo di non più di 20 alunni.
In presenza di alunni portatori di handicap il numero degli
alunni di una stessa classe non potrà superare in nessun caso il
limite di venti.
Il numero di classi successive alle prime rimane invariato negli
anni scolastici seguenti rispetto alla determinazione iniziale,
indipendentemente dalle variazioni in più o in meno del numero
degli alunni frequentanti, ad eccezione dell'ipotesi prevista dal
precedente terzo comma e sempre che il numero degli alunni per
classe non scenda al di sotto di dieci e non salga al di sopra di
25.
Nel caso di più classi affidate in orario normale ad un unico
insegnante, è consentito superare il numero complessivo di dieci
alunni ogni volta che ciò sia necessario per evitare che ad un
insegnante siano affidati meno di cinque alunni, purchè le classi
affidate ad uno stesso insegnante non siano più di tre.
PRESIDENTE:
Metto in approvazione l'articolo 5:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE:
Do lettura dell'art. 6:
Art. 6
(Costituzione delle classi di scuola media)
Le classi prime di scuola media si costituiscono in ragione di
una classe ogni 25 alunni o gruppo residuo.
Nei Comuni in cui funzionano più scuole medie la ripartizione
degli alunni tra le diverse scuole terrà conto delle zone di
provenienza degli alunni medesimi, per quanto possibile e
compatibilmente con la capacità ricettiva delle singole scuole. I
capi d'istituto definiranno di comune accordo i criteri
territoriali di ripartizione degli alunni secondo le indicazioni
dell'ufficio scolastico regionale.
In presenza di alunni portatori di handicap il numero degli
alunni di una stessa classe non potrà superare in nessun caso il
limite di venti.
Le classi seconde e terze si costituiscono in numero uguale alle
corrispondenti classi prime e seconde funzionanti nella stessa
scuola nell'anno scolastico precedente, indipendentemente da
qualsiasi variazione in più o in meno nel numero degli alunni
iscritti, ad eccezione dell'ipotesi prevista dal precedente terzo
comma e sempre che il numero degli alunni per classe non scenda al
di sotto di dodici e non salga al di sopra di 30.
PRESIDENTE:
Metto in approvazione l'articolo 6:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE:
Do lettura dell'art. 7:
Art. 7
(Costituzione delle classi nella scuole
e istituti di
istruzione secondaria superiore ed artistica)
Le classi prime delle scuole ed istituti di istruzione
secondaria di secondo grado ed artistica si costituiscono in
ragione di una classe ogni 25 alunni o gruppo residuo. Con lo
stesso criterio si costituiscono le classi terze delle scuole ed
istituti il cui corso di studi ha durata quinquennale, nonchè le
classi seconde dei corsi di durata inferiore e le classi prime dei
corsi sperimentali degli istituti professionali.
Se il numero complessivo degli alunni iscritti alla prima classe
di un istituto, scuola, sezione o sede coordinata, compresi i corsi
sperimentali di istituto professionale, è inferiore a dieci, la
classe non si costituisce quando nel territorio del distretto
scolastico o nella regione funzionano altre classi parallele dello
stesso tipo.
Le classi seconde e quelle successive alla terza dei corsi di
durata quinquennale, le classi successive alla seconda dei corsi di
durata inferiore e le classi seconde dei corsi sperimentali di
istituto professionale si costituiscono in numero uguale a quello
delle classi immediatamente inferiori dello stesso corso,
funzionanti nella stessa scuola o istituto nell'anno scolastico
precedente, indipendentemente da qualsiasi variazione in più o in
meno nel numero degli alunni iscritti, ad eccezione dell'ipotesi
prevista dal comma seguente e sempre c
h
e il numero degli
alunni per classe non salga al di sopra di 30 e non scenda al di
sotto di 12, salvo, in quest'ultimo caso, che si tratti di una
classe unica.
In presenza di alunni minorati della vista o dell'udito o
portatori di altri gravi handicap fisici il numero degli alunni di
una stessa classe non potrà superare in nessun caso il limite di
venti.
Nelle sedi di istituto professionale in cui funzionano sezioni
di diversa qualifica, il preside o direttore, alla occorrenza,
curerà, per le materie comuni, gli opportuni abbinamenti tra classi
parallele di diversa qualifica.
Classi con orario serale per studenti lavoratori possono essere
costituite negli istituti di istruzione secondaria superiore, in
presenza di non meno di dodici iscritti che si trovino nelle
condizioni di frequenza richieste dalle disposizioni vigenti.
PRESIDENTE:
Metto in approvazione l'articolo 7:
ESITO DELLA VOTAZIONE
Presenti, votanti e favorevoli: 23
Il Consiglio approva all'unanimità
PRESIDENTE: Do lettura dell'art. 8:
Art. 8
(Dotazioni organiche dei ruoli del
personale docente ed educativo)
Le dotazioni organiche dei ruoli del personale docente delle
scuole dipendenti dalla Regione, compresi gli istituti
professionali, licei artistici e gli istituti d'arte, e la
dotazione organica del ruolo del personale educativo del convitto
regionale "Federico Chabod" di Aosta sono definite annualmente
dalla Giunta regionale, entro il 31 marzo, su proposta
dell'Assessore regionale alla Pubblica Istruzione secondo le
disposizioni vigenti per i corrispondenti ruoli del personale dello
Stato, sentita la Commissione sindacale di cui al successivo
articolo 23.
Nel definire le dotazioni organiche dei ruoli del personale
docente della scuola materna ed elementare, il numero dei posti di
sostegno a favore dei bambini o degli alunni portatori di handicap
potrà essere determinato, distintamente per minorati della vista,
minorati dell'udito e altri minorati psicofisici, in ragione di un
posto per meno di quattro bambini o alunni portatori di handicap,
con riferimento a quelle scuole materne ed a quei plessi di scuola
elementare nei quali i bambini o gli alunni portatori di handicap
sono in numero inferiore a quattro.
Nel disporre l'utilizzazione degli insegnanti per le attività
di sostegno nella scuola media, fermo restando il rapporto medio
tra posti di sostegno e alunni portatori di handicap indicato
dall'art. 12, 6° comma, della legge 20.5.1982, n. 270, il
Sovraintendente regionale agli Studi, ove non sia possibile
procedere ad abbinamenti tra scuole diverse, provvederà a ridurre
l'orario di cattedra di ciascun insegnante assegnato all'attività
di sostegno proporzionalmente al numero degli alunni portatori di
handicap presenti nella scuola.
PRESIDENTE
: All'art. 8 c'è un emendamento proposto dal
Consigliere Cout che riguarda il 2° comma: sostituire dopo le
parole "e altri minorati psicofisici" e fino alla fine del comma
con le parole "in ragione di un posto per ogni bambino o alunno
portatore di handicap".
Ha chiesto di parlare il Consigliere Cout. ne ha facoltà.
COUT - (P.C.I.):
Ne abbiamo già accennato prima, si
tratterebbe di non creare confusione quando si dovrà definire il
numero di insegnanti che dovrebbe seguire gli alunni portatori di
handicap. C'è la stessa richiesta di emendamento anche da parte
sindacale e cioè sostituire dopo le parole "minorati psicofisici"
fino alla fine del comma, le parole "in ragione di un posto per
ogni bambino o alunno portatore di handicap", mentre qui si dice
"in ragione di un posto per meno di quattro bambini o alunni
portatori di handicap, con riferimento a quelle scuole materne e a
quei plessi di scuole elementari nei quali gli alunni portatori di
handicap sono inferiori a quattro".
E' una richiesta che è stata avanzata anche dalle famiglie dei
bambini portatori di handicap. Non penso sia necessario illustrare
più ampiamente una discussione che avevamo avuto in Consiglio anche
in altre occasioni; si tratta di mettere in chiaro che il rapporto
che è esistito fino adesso continuerà praticamente ad esistere.
Si fa riferimento tra l'altro ad handicap di un certo tipo, per
cui non si potrebbe seguire questi bambini se non con il rapporto
di 1:1.
PRESIDENTE
: Ha chiesto di parlare l'Assessore alla
Pubblica Istruzione Viglino. Ne ha facoltà.
M.IDA VIGLINO - (U.V.):
Ho già spiegato in Commissione il
motivo per cui non abbiamo potuto inserire questa espressione.
Voglio ricordare al Consiglio che purtroppo per quanto riguarda la
scuola materna, elementare, media ed artistica non abbiamo potestà
primaria ma solo potestà integrativa, a tal punto che la legge
sull'Istituto Musicale, che mi lasciava perfettamente tranquilla, e
quella sulle modifiche all'IRRSAE sono state rimandate dicendo che
noi non avevamo certe possibilità. Allora, specificare 1:1 è
inutile, quando la legge 270 indica chiaramente (per la prima volta
in forma di legge, perchè finchè lo Stato non ha legiferato noi
abbiamo sempre seguito il rapporto 1:1) che il rapporto è 1:4; noi
abbiamo cercato di trovare una formula che permetta alla Regione di
mantenersi all'avanguardia per quanto riguarda l'inserimento degli
handicappati, ma facendo in modo che non sia rinviata
immediatamente, ricordando che noi non abbiamo in materia potestà
primaria ma solo integrativa.
Ora, mi sembra che dicendo chiaramente per meno di 4 bambini e
spiegando il perchè, a causa cioè di quelle scuole materne e di
quei plessi di scuole elementari nei quali i bambini o gli alunni
sono in numero inferiore a quattro, si dia alla Regione una grande
possibilità di azione e si eviti la sicurezza del rinvio da parte
della Commissione di Coordinamento. Purtroppo temo che sarà
rinviata per tanti altri motivi però, almeno in questa parte, si
potrebbe lasciare una formulazione che non potremo più inserire
perchè, in caso di rinvio, ci diranno che dobbiamo attenerci alle
disposizioni della 270.
Vorrei anche aggiungere che ormai l'espressione "un insegnante
aggiunto per ogni bambino handicappato" l'abbiamo eliminata già da
due anni; li chiamiamo insegnanti di sostegno e abbiamo manovrato
in modo che, fra le dotazioni organiche e le dotazioni aggiuntive,
le scuole ricevano per l'anno prossimo un numero di insegnanti di
sostegno pressochè identico a quello di questo anno; in seguito è
il Collegio dei docenti (assieme all'équipe psico-pedagogica) che
dispone sulla dislocazione di questi insegnanti. D'altra parte,
sfido chiunque a stabilire quando un handicap è grave o leggero.
Per di più, avevamo già accettato di modificare la prima stesura
del disegno di legge inserendo un'aggiunta che ci permette di agire
ancora meglio, perchè non era stato specificato il numero dei posti
di sostegno a favore dei bambini o alunni portatori di handicap: il
numero potrà essere determinato e abbiamo aggiunto "distintamente
per minorati della vista, minorati dell'udito ed altri minorati
psicofisici". Abbiamo, cioè, stabilito tre categorie, cosicchè se
esiste un minorato dell'udito, uno solo nella sua categoria, questo
avrà il suo insegnante di sostegno. E' una questione che ho già
spiegato e spero di averla chiarita ulteriormente; io per prima non
intendo affatto modificare quello che ha portato la Regione Valle
d'Aosta all'avanguardia in questo campo. Semplicemente vorrei
evitare di avere una legge che venga immediatamente rinviata con
l'annotazione che la potestà della Regione deve essere esercitata
in base all'art. 3, e non all'art. 2, dello Statuto Speciale.
PRESIDENTE:
Metto in approvazione l'emendamento
presentato dal Consigliere Cout:
ESITO DELLA VOTAZIONE
Presenti: 25
Votanti: 25
Favorevoli: 8
Contrari: 17
Il Consiglio non approva
PRESIDENTE:
Metto in approvazione l'articolo 8 nel testo
originario:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'art. 9:
Art. 9
(Determinazione di dotazioni aggiuntive
agli
organici)
Le dotazioni aggiuntive agli organici previste dall'articolo
13 della legge 20.5.1982, n. 270, sono determinate ogni anno, salvo
quanto disposto nel comma successivo, contestualmente alla
definizione delle dotazioni organiche dei singoli ruoli del
personale docente, aumentando la consistenza di ciascun ruolo nella
misura del cinque per cento.
Per l'anno scolastico 1983-1984 le dotazioni aggiuntive sono
determinate in numero di 12 unità per la scuola materna, 54 unità
per la scuola elementare, 48 unità complessive per la scuola media
e 40 unità complessive per gli istituti e scuole di istruzione
secondaria superiore, compresi gli istituti professionali e gli
istituti d'arte.
Alla ripartizione delle dotazioni aggiuntive tra distretti
scolastici e tra le singole scuole, istituti e direzioni
didattiche, nonchè alla ripartizione tra i singoli insegnamenti
delle scuole ed istituti di istruzione secondaria ed artistica
provvede il Sovraintendente regionale agli Studi in proporzione
alle relative esigenze ed al numero degli alunni di ciascun
distretto, scuola, istituto o direzione didattica, sentita la
Commissione sindacale di cui al successivo articolo 24.
PRESIDENTE:
Metto in approvazione l'articolo 9:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'art. 10:
Art. 10
(Accesso ai ruoli del personale docente
ed
educativo)
Fatte salve le norme sui trasferimenti dai corrispondenti
ruoli dello Stato, di cui all'art. 6 del D.P.R. 31.10.1975, n. 861,
l'accesso ai ruoli regionali del personale docente della scuola
materna, elementare, secondaria, dei licei artistici e degli
istituti d'arte e del personale educativo del convitto regionale
"Federico Chabod" di Aosta avviene mediante concorsi per esami e
titoli, secondo modalità analoghe a quelle stabilite per l'accesso
ai corrispondenti ruoli dello Stato e previo accertamento della
piena conoscenza della lingua francese, da effettuarsi nei modi
previsti dai primi tre commi dell'art. 6 della legge regionale
20.4.1977, n. 23, e successive modifiche ed integrazioni, con le
eccezioni di cui all'8° comma dell'articolo stesso.
Sino al termine indicato nel primo comma dell'art. 1 della legge
20.5. 1982, n. 270, le prove scritte e orali dei concorsi di cui al
precedente comma hanno anche funzione di esame di abilitazione per
i candidati che ne siano sprovvisti, qualora tale titolo sia
richiesto per l'accesso al ruolo. A tal fine sono ammessi alle
prove di concorso anche i candidati che non avessero superato con
esito positivo l'accertamento della piena conoscenza della lingua
francese.
Le cattedre o posti da mettere a concorso sono determinati,
sentita la Commissione sindacale di cui al successivo art. 23, in
relazione al 50% delle cattedre o posti che si prevede siano
vacanti e disponibili all'inizio dell'anno scolastico a decorrere
dal quale sono da effettuare le nomine.
I concorsi sono indetti dal Presidente della Giunta
regionale, d'intesa con l'Assessore regionale alla Pubblica
Istruzione, almeno dodici mesi prima dell'inizio dell'anno
scolastico da cui decorreranno le nomine dei vincitori, in
concomitanza, di regola, con i corrispondenti concorsi indetti nel
restante territorio dello Stato; ai soli fini dell'abilitazione
all'insegnamento i concorsi sono indetti, limitatamente ai tipi di
cattedre e posti di insegnamento esistenti nelle scuole dipendenti
dalla Regione, anche quando non vi sia disponibilità di cattedre o
posti.
A tutti gli adempimenti concorsuali provvede il Sovraintendente
regionale agli Studi, compresa l'approvazione delle graduatorie, la
nomina dei vincitori, l'assegnazione della sede ed il rilascio dei
titoli di abilitazione.
Le graduatorie conservano validità per due anni, ai fini della
copertura dei posti che, entro tale termine, si rendano
disponibili.
Coloro i quali superano il concorso sono nominati di ruolo e
sono ammessi ad un anno di formazione, valido come periodo di
prova.
Durante l'anno di formazione l'Assessore regionale alla Pubblica
Istruzione assicura, mediante le opportune intese con l'istituto
regionale di ricerca, sperimentazione ed aggiornamento educativi,
la realizzazione di specifiche iniziative di formazione con
carattere bilingue.
PRESIDENTE::
all'art. 10 vi è un emendamento del
Consigliere Cout, di cui do lettura:
Dopo il 1° comma inserimento di un nuovo comma: "Sono esonerati
dal ripetere la prova di accertamento della conoscenza della lingua
francese i candidati che abbiano superato analoga prova in un
concorso per l'accesso a cattedre di insegnamento".
Ha chiesto di parlare il Consigliere Cout. Ne ha facoltà.
COUT - (P.C.I.):
Penso che il comma sia abbastanza
chiaro; ne avevo già fatto cenno prima. Si tratta di non far
ripetere la prova di accertamento della conoscenza della lingua
francese quando si tratta di una prova analoga in casi diversi.
PRESIDENTE
: Ha chiesto di parlare l'Assessore alla
Pubblica Istruzione Viglino. Ne ha facoltà.
M.IDA VIGLINO - (U.V.)
: Posso anche essere d'accordo che
bisognerà affrontare il problema. Avevo tentato, con l'articolo
inserito nella prima stesura di questa proposta di legge, di
arrivare ad una soluzione, ma nel corso della riunione che abbiamo
avuto con i Sindacati sono venute fuori tante di quelle eccezioni
che, evidentemente, ho ritenuto di togliere dalla proposta di legge
in oggetto l'articolo che riguardava la prova di accertamento della
conoscenza della lingua francese in modo da farne uno studio molto
più approfondito ed accurato, così da presentare, in un secondo
tempo, al Consiglio regionale una proposta di legge su questo
argomento. In questo momento non posso accettare l'emendamento
perchè, come dico, è un argomento che deve essere ulteriormente
approfondito.
PRESIDENTE
: Ha chiesto di parlare il Consigliere Cout. Ne
ha facoltà.
COUT - (P.C.I.):
Concordiamo con l'Assessore su una
futura revisione di questa legge, ma intendiamo mantenere
l'emendamento e continuiamo ad essere convinti che tale prova è una
ripetizione molte volte inutile.
Chiediamo ancora una volta l'impegno da parte dell'Assessore
affinchè per questi esami ci sia un certo preavviso visto che è
stato detto che il candidato viene posto in ritardo di fronte ad
una scelta per la preparazione di alcuni esami, e che i programmi
siano dati in tempo e contengano riferimenti precisi ad una
bibliografia, visto che molte volte è difficile reperire i testi,
soprattutto quando si tratta di riferimenti alla cultura
locale.
PRESIDENTE
: Ha chiesto di parlare l'Assessore alla
Pubblica Istruzione Viglino. Ne ha facoltà.
M.IDA VIGLINO - (U.V.):
Sono ormai anni che noi
distribuiamo a tutti gli insegnanti, ad uno ad uno, degli opuscoli
sulla cultura locale. Talvolta abbiamo fatto fare addirittura delle
pubblicazioni in 3000 copie. Mi chiedo cosa devo ancora fare!
Il testo classico, che si chiama "Traditions et renouveau", è
stato dato praticamente a tutti gli insegnanti, sebbene il suo
prezzo sia molto superiore a quello degli altri opuscoli. D'altra
parte tutti sanno che, prima di un concorso, c'è la prova di
accertamento della conoscenza della lingua francese ed il programma
viene unito al bando di concorso, che è pubblicato sul Bollettino
Ufficiale. Trenta giorni dopo si devono presentare le domande e
passa ancora un bel pò di tempo prima che ci sia la prova.
Comunque, se tutto questo non basta, aggiungeremo questa
bibliografia non appena sarà stabilita.
PRESIDENTE:
Metto in approvazione l'emendamento proposto
dal Consigliere Cout:
ESITO DELLA VOTAZIONE
Presenti: 26 Votanti: 26 Favorevoli: 8 Contrari: 18
Il Consiglio non approva
PRESIDENTE:
Ha chiesto di parlare il
Consigliere Cout. Ne ha facoltà.
COUT - (P.C.I.):
Solo per spiegare che votiamo questo
articolo, come abbiamo già votato il precedente, anche se non è
stato accettato il nostro emendamento, perchè pensiamo che questa
sia una legge di interesse generale e questi piccoli emendamenti
non influiscano su quello che è il contenuto essenziale della
legge.
Per la questione degli handicappati, si tratterà di vedere cosa
effettivamente verrà realizzato in seguito.
PRESIDENTE:
Metto in approvazione l'articolo 10:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'art. 11:
Art. 11
(Modalità di svolgimento dei concorsi
e Commissioni
giudicatrici)
Con proprio decreto l'Assessore regionale alla Pubblica
Istruzione, sentito il Consiglio scolastico regionale, apporta le
necessarie integrazioni alle disposizioni sui concorsi, emanate dal
Ministero per la Pubblica Istruzione, adattandole, in particolare,
alla situazione di bilinguismo esistente in Regione.
In ossequio al principio statutario della parità linguistica fra
italiano e francese nella Valle d'Aosta, le prove di concorso
scritte e orali potranno essere svolte indifferentemente nell'una o
nell'altra lingua, a scelta del candidato. Almeno uno degli
argomenti della prova orale dovrà essere trattato nella lingua
diversa da quella utilizzata dal candidato per le restanti prove.
Fanno eccezione le prove dei concorsi a cattedre di insegnamento
della lingua francese o di una lingua estera, che dovranno essere
svolte nella lingua di insegnamento; analogamente, le prove
relative all'insegnamento della lingua
italiana devono essere
svolte esclusivamente in detta lingua.
L'obbligo di trattare almeno un argomento in lingua francese, se
per le restanti prove il candidato ha usato l'italiano, non
sussiste per i candidati che, non avendo superato l'accertamento
della piena conoscenza della lingua francese, siano stati ammessi
alle prove di concorso ai soli fini del conseguimento del titolo di
abilitazione all'insegnamento.
Le Commissioni giudicatrici dei concorsi sono nominate dal
Sovraintendente agli Studi della Regione. Esse sono formate, di
norma, da personale che abbia conoscenza della lingua italiana e
francese e sono integrate da un docente ordinario di lingua
francese;
quest'ultimo partecipa alle operazioni di concorso,
successive all'accertamento della conoscenza della lingua francese,
con voto consultivo.
Il Presidente ed i componenti delle Commissioni saranno scelti
tra il personale in possesso dei requisiti prescritti per la
partecipazione alle Commissioni giudicatrici dei concorsi a
cattedre e a posti di insegnamento nelle scuole statali, secondo
modalità stabilite dall'Assessore regionale alla Pubblica
Istruzione, sentito il Consiglio scolastico regionale.
Ai membri delle Commissioni giudicatrici si applicano le
disposizioni dell'art. 5 della legge 20.5.1982, n. 270.
PRESIDENTE:
All'art. 11 c'è l'emendamento del Consigliere
Cout e due emendamenti dell'Assessore Viglino. Seguendo l'ordine,
l'emendamento del Consigliere Cout riguarda il 2° comma: dopo le
parole "almeno uno degli argomenti della prova orale" inserire le
parole "a scelta del candidato".
Gli emendamenti proposti dall'Assessore Viglino riguardano il 4°
comma dell'art. 11 che viene sostituito dal seguente:
"Le Commissioni giudicatrici dei concorsi sono nominate dal
Sovraintendente agli Studi della Regione. Esse sono formate, di
norma, da personale che abbia conoscenza della lingua italiana e
francese e sono integrate da un docente ordinario di lingua
francese; quest'ultimo partecipa alle operazioni di concorso, non
attinenti alle prove di accertamento della conoscenza della lingua
francese, con voto consultivo".
Inoltre vi è un comma aggiuntivo che prende il nome di 7°: "Il
4° comma dell'art. 6 della legge regionale 26. 4.1977, n. 23 è
abrogato".
Ha chiesto di parlare l'Assessore alla Pubblica Istruzione
Viglino. Ne ha facoltà.
M.IDA VIGLINO - (U.V.):
Per quanto riguarda i miei
emendamenti, li ho già illustrati nella discussione generale. Per
quanto riguarda l'emendamento proposto dal Consigliere Cout, devo
dire che trattandosi di una legge-quadro, non scendiamo nei
dettagli; quanto richiesto dal Consigliere Cout è già stato
inserito in tutti i bandi di concorso che abbiamo pubblicato fino
ad oggi, quindi chiedo di continuare con questa prassi per non
scendere troppo nei dettagli in una legge che detta criteri
generali.
PRESIDENTE:
Ha chiesto di parlare il Consigliere Cout. Ne
ha facoltà.
COUT - (P.C.I.):
Visto che tale indicazione è stata già
riportata altre volte nei bandi di concorso, speriamo che lo sarà
anche in futuro e ritiriamo l'emendamento.
PRESIDENTE:
L'emendamento del Consigliere Cout è stato
ritirato; metto in approvazione gli emendamenti proposti
dall'Assessore Viglino, in un'unica votazione, se il Consiglio non
ha obiezioni.
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE:
Metto in approvazione l'articolo 11 nel testo
emendato:
Art. 11
(Modalità di svolgimento dei concorsi
e Commissioni
giudicatrici)
Con proprio decreto l'Assessore regionale alla Pubblica
Istruzione, sentito il Consiglio scolastico regionale, apporta le
necessarie integrazioni alle disposizioni sui concorsi, emanate dal
Ministro della Pubblica Istruzione, adattandole, in particolare,
alla situazione di bilinguismo esistente nella Regione.
In ossequio al principio statutario della parità linguistica
tra italiano e francese nella Valle d'Aosta, le prove di concorso
scritte e orali potranno essere svolte indifferentemente nell'una o
nell'altra lingue, a scelta del candidato. Almeno uno degli
argomenti della prova orale dovrà essere trattato nella lingua
diversa da quella utilizzata dal candidato per le restanti prove.
Fanno eccezione le prove dei concorsi a cattedre di insegnamento
della lingua francese o di una lingua estera, che dovranno essere
svolte nella lingua di insegnamento; analogamente, le prove
relative all'insegnamento della lingua italiana devono essere
svolte esclusivamente in detta lingua.
L'obbligo di trattare almeno un argomento in lingua francese, se
per le restanti prove il candidato ha usato l'italiano, non
sussiste per i candidati che, non avendo superato l'accertamento
della piena conoscenza della lingua francese, siano stati ammessi
alle prove di concorso ai soli fini del conseguimento del titolo di
abilitazione all'insegnamento.
Le Commissioni giudicatrici dei concorsi sono nominate dal
Sovraintendente agli Studi della Regione. Esse sono formate, di
norma, da personale che abbia conoscenza della lingua italiana e
francese e sono integrate da un docente ordinario di lingua
francese; quest'ultimo partecipa alle operazioni di concorso,
successive all'accertamento della conoscenza della lingua francese,
con voto consultivo.
Il Presidente e i componenti delle Commissioni saranno scelti
fra il personale in possesso dei requisiti prescritti per la
partecipazione alle Commissioni giudicatrici dei concorsi a
cattedre e a posti di insegnamento nelle scuole statali, secondo
modalità stabilite dall'Assessore regionale alla Pubblica
Istruzione, sentito il Consiglio scolastico regionale.
Ai membri delle Commissioni giudicatrici si applicano le
disposizioni dell'art. 5 della legge 20.5.1982, n. 270. Il 4° comma
dell'art. 6 della legge regionale 26.4.1977, n. 23, è
abrogato.
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE: Do lettura dell'art. 12:
Art. 12
(Norme transitorie sui concorsi)
Ai concorsi ordinari indetti all'atto dell'entrata in vigore
della presente legge è assegnato il 50% dei posti compresi nelle
dotazioni aggiuntive di cui al precedente art. 9, secondo
comma.
Ai predetti concorsi si applicano le riserve previste dagli
artt. 27 -1 ° comma, 31 - 1° comma, e 38 - 1° comma della legge
20.5.1982, n. 270.
PRESIDENTE
: Metto in approvazione l'articolo 12:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE
: Do lettura dell'art. 13:
Art. 13
(Organico degli ispettori tecnici periferici e norme particolari
per i concorsi ispettivi e direttivi)
Le variazioni di organico del ruolo regionale degli ispettori
tecnici periferici sono disposte con deliberazione della Giunta
regionale, entro il 31 marzo di ogni anno, su proposta
dell'Assessore regionale alla Pubblica Istruzione, sentito il
Consiglio scolastico regionale.
La ripartizione funzionale per ordini di scuola e settori di
insegnamento dei posti di organico del ruolo suddetto è disposta
con decreto dell'Assessore regionale alla Pubblica Istruzione,
sentito il Consiglio scolastico regionale, tenuto conto
prioritariamente delle esigenze della scuola materna, elementare e
media.
Le Commissioni giudicatrici dei concorsi per l'accesso ai ruoli
degli ispettori tecnici periferici e del personale direttivo delle
istituzioni scolastiche ed educative dipendenti dalla Regione sono
nominate dall'Assessore regionale alla Pubblica Istruzione. A detti
concorsi si applicano le disposizioni riportate nel precedente arti
colo 11.
Sino a quando non saranno costituite
le direzioni
didattiche della scuola materna statale, i concorsi a posti di
direttore didattico di scuola materna saranno indetti, in presenza
di posti vacanti, anche in deroga ai termini stabiliti dall'art. 1
della legge regionale 17.7.1981, n. 42.
PRESIDENTE:
Metto in approvazione l'articolo 13:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
PRESIDENTE:
Do lettura dell'art. 14:
Art. 14
(Norme transitorie di immissione in ruolo del personale docente
ed educativo)
Gli insegnanti incaricati, di cui ai commi 1°, 2° e 3° dell'art.
2 della legge regionale 3.12.1982, n. 86, che abbiano superato con
esito positivo la prova di verifica della piena conoscenza della
lingua francese, e gli insegnanti incaricati, di cui ai commi 5° e
6° dello stesso articolo, sono immessi in ruolo con le decorrenze
giuridiche previste dagli artt. 24, 25, 29, 30, 33, 34, 36 e 37
della legge 20.5.1982, n. 270, e con le modalità
indicate negli
articoli citati e negli
articoli 58, commi 3° e seguenti,
e
59 della legge medesima, salvo quanto diversamente
disposto con la presente legge.
Per il personale immesso in ruolo ai sensi del comma precedente,
che superi la prova di verifica della piena conoscenza della lingua
francese in data posteriore alla decorrenza giuridica della nomina
in ruolo, è valido, agli effetti del compimento del periodo di
prova, l'anno scolastico nel quale la prova di verifica è sostenuta
con esito positivo, sempre che il servizio effettivamente prestato
nel corso dell'anno scolastico non sia inferiore a 180 giorni.
Agli insegnanti di ruolo, i quali abbiano prestato servizio di
insegnamento in posizione di comando a tempo indeterminato presso
scuole di grado superiore, si applicano le disposizioni di cui al
4° comma dell'art. 33 della citata legge 20.5.1982, n. 270.
Gli insegnanti che si trovano nelle condizioni previste dagli
articoli 27, 2° comma, 31, 2° comma, e 38, 2° comma, della legge
20.5.1982, n. 270, hanno titolo ad essere gradualmente immessi nei
corrispondenti ruoli regionali, con le decorrenze, le modalità e
nei limiti previsti dai predetti commi, qualora abbiano prestato
nelle scuole dipendenti dalla Regione il periodo minimo di servizio
in essi prescritto.
L'inclusione nelle apposite graduatorie regionali, da compilare
secondo le dette modalità, è subordinata al superamento di una
prova di verifica della piena conoscenza della lingua francese,da
effettuarsi con modalità che saranno stabilite dall'Assessore
regionale alla Pubblica Istruzione, sentito il Consiglio scolastico
regionale; dalla verifica sono esonerati i docenti di scuola
materna che hanno conseguito l'abilitazione all'insegnamento a
seguito del concorso ordinario indetto dalla Regione in data 21
gennaio 1980.
Le disposizioni di cui al precedente
comma si
applicano anche al personale educativo che si trovi nelle
condizioni previste dall'articolo 48, 2° comma, della legge
20.5.1982, n. 270.
I provvedimenti di nomina in ruolo del personale di cui al
presente articolo e quelli di assegnazione della sede sono adottati
dal Sovraintendente agli Studi della Regione. L'assegnazione della
sede di servizio può essere disposta anche prima delle decorrenze
previste dalla legge 20.5.1982, n. 270, qualora venga a
determinarsi disponibilità di posti dopo aver assegnato la sede
alla categoria cui spetta a tal fine la precedenza ai sensi della
legge medesima.
Nell'ordine di assegnazione della sede di servizio agli
insegnanti di ruolo che ne sono ancora sprovvisti, di cui all'art.
33, 7° comma, della legge 20.5.1982, n. 270, l'assegnazione della
sede agli insegnanti di educazione fisica immessi in ruolo per
effetto dell'art. 13, 13° comma, della legge 9.8.1978, n. 463, sarà
disposta dopo l'esaurimento del ruolo istituito ai sensi del 5°
comma dell'art. 16 del decreto legge 30.1.1976, n. 13, convertito
con modificazioni nella legge 30. 3.1976, n .88. I passaggi a ruolo
dei docenti degli istituti di istruzione
secondaria di 2° grado
degli insegnanti
ancora inquadrati nel ruolo ad esaurimento
potranno essere disposti, per l'anno scolastico 1983-1984, anche in
deroga ai limiti di cui all'art. 77 del D.P.R. 31.5.1974, n.
417.
I provvedimenti di nomina in ruolo, di assegnazione della
sede e gli atti da essi presupposti sono definitivi.
PRESIDENTE:
Ha chiesto di parlare il Consigliere Tamone.
Ne ha facoltà.
TAMONE - (U.V.):
J'avais posé, en Commission, une
question à propos de cet article, concernant les instituteurs des
écoles dites "sussidiate". On m'avait dit que j'aurais eu une
réponse, j'aimerais l'entendre, si possible.
PRESIDENTE:
Ha chiesto di parlare l'Assessore alla
Pubblica Istruzione Viglino. Ne ha facoltà.
M.IDA VIGLINO - (U.V.):
J'ai fait faire une recherche
dans mes bureaux à ce sujet dont le résultat est que la Région n'a
aucun rapport de travail avec les enseignants des écoles
subventionnées. La Région se limite à verser une subvention qui est
actuellement de 300.000 lires nettes; sur cette somme la Région,
pour faciliter l'enseignant, verse directement les contributions à
l'INPS et les recettes. Mais il n'y a absolument aucun rapport de
travail.
D'autre part, la loi 270 est extrêmement claire à ce sujet,
parce qu'elle parle à l'article 31 - qui est celui que l'on
demandait d'appliquer pour les écoles subventionnées -
exclusivement de "supplente nella scuola elementare statale". Or,
les écoles subventionnées n'ont jamais été des écoles "scuola
elementare statale" et voilà le motif pour lequel nous ne pouvons
pas inclure les enseignants qui avec beaucoup de sacrifice ont
enseigné dans ces écoles, mais nous ne pouvons pas leur attribuer
les "agevolazioni" qui sont prévues à l'article 31 parce que je le
répète l'école subventionnée est une école privée et la Région se
limite à verser une subvention et à donner l'autorisation d'ouvrir
l'école, mais elle n'a jamais nommé l'enseignant.
PRESIDENTE:
Metto in approvazione l'articolo 14:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'art. 15:
Art. 15
(Esperti nell'Istituto professionale regionale)
Gli esperti in servizio presso l'Istituto professionale
regionale di cui alla legge regionale 17 novembre 1960, n. 8 e
successive modifiche e integrazioni, che abbiano fruito della
proroga della nomina per effetto del decreto-legge 6.9.1979, n.
434, convertito, con modificazioni, nella legge 8.11.1979, n. 566,
e non rientrino nelle ipotesi previste dall'art. 41, commi
1
0
, 2° e 3°, della legge 20.5.1982, n. 270, sono immessi
nei ruoli regionali del personale non docente della scuola, anche
in sovrannumero, nella carriera esecutiva od ausiliaria, secondo il
titolo di studio posseduto, previo accertamento della conoscenza
della lingua francese, in conformità delle vigenti disposizioni
regionali per l'accesso ai ruoli predetti. L'immissione in ruolo
decorre dal 10.9.1983.
Al personale immesso in ruolo ai sensi del precedente comma il
servizio non di ruolo prestato in qualità di esperto è riconosciuto
nella misura prevista dall'art. 5 della legge regionale 30.4.1980,
n. 18.
Il personale stesso, a domanda, può continuare ad essere
utilizzato nelle attività che svolgeva in qualità di esperto, a
condizione che vi sia disponibilità di posti; in tal caso a detto
personale compete, a titolo di indennità non pensionabile,
l'eventuale differenza tra il trattamento iniziale previsto per il
posto di insegnamento ricoperto e la retribuzione in godimento nel
posto di titolarità.
PRESIDENTE:
Ha chiesto di parlare il Consigliere Tamone.
Ne ha facoltà.
TAMONE - (U.V.):
A ce sujet je dois dire que je suis
aujourd'hui extrêmement satisfait parce que, en Commission, on m'a
lavé la tête sur cette question; quand même, avoir présenté le
problème de ces assistants techniques a créé soit le problème que
la possibilité de trouver une solution.
PRESIDENTE:
All'art. 15 abbiamo un emendamento
sostitutivo del 1° comma proposto dall'Assessore Viglino:
"Gli esperti in servizio presso l'Istituto professionale
regionale di cui alla legge regionale 17.11.1960, n. 8, e
successive modifiche e integrazioni, che abbiano fruito della
proroga della nomina per effetto del decreto-legge 6.9.1979, n.
434, convertito con modificazioni, nella legge 8.11.1979, n. 566, e
non rientrino nelle ipotesi previste dall'art. 41, commi 1°, 2° e
3°, della legge 20.5.1982, n. 270, sono immessi nei ruoli regionali
del personale non docente della scuola, anche in soprannumero,
nella carriera esecutiva od ausiliaria secondo il titolo di studio
posseduto, previo accertamento, mediante colloquio, della
conoscenza della lingua francese.
L'immissione in ruolo decorre dal 10.9.1983".
Lo metto in approvazione:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Metto in approvazione l'articolo 15 nel testo
emendato:
Art. 15
(Esperti nell'Istituto professionale regionale)
Gli esperti in servizio presso l'Istituto professionale
regionale di cui alla legge regionale 17.11.1960, n. 8 e successive
modifiche ed integrazioni, che abbiano fruito della proroga della
nomina per effetto del decreto-legge 6.9.1979, n. 434, convertito,
con modificazioni, nella legge 8.11.1979, n. 566 e non rientrino
nelle ipotesi previste dall'art. 41, commi 1°, 2° e 3° della legge
20.5.1982, n. 270, sono immessi nei ruoli regionali del personale
non docente della scuola, anche in soprannumero, nella carriera
esecutiva od ausiliaria, secondo il titolo di studio posseduto,
previo accertamento, mediante colloquio, della conoscenza della
lingua francese. L'immissione in ruolo decorre dal 10.9.1983.
Al personale immesso in ruolo ai sensi del precedente comma, il
servizio non di ruolo prestato in qualità di esperto è riconosciuto
nella misura prevista dall'art. 5 della legge regionale 30.4.1980,
n. 18.
Il personale stesso, a domanda, può continuare ad essere
utilizzato nelle attività che svolgeva in qualità di esperto, a
condizione che vi sia disponibilità di posti; in tal caso a detto
personale compete, a titolo di indennità non pensionabile,
l'eventuale differenza fra il trattamento iniziale previsto per il
posto di insegnamento ricoperto e la retribuzione in godimento nel
posto di titolarità.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'art. 16:
Art. 16
(Norme particolari per i docenti di educazione fisica e di
educazione musicale)
Ai docenti di educazione fisica e di educazione musicale,
sprovvisti dello specifico titolo di studio o diploma, in servizio
nelle scuole e istituti dipendenti dalla Regione nell'anno
scolastico 1980-1981 e riassunti in servizio nel corrente anno
scolastico, che siano in possesso dei titoli di servizio
prescritti, si applicano le disposizioni contenute negli articoli
43 e 44 della legge 20.5.1982, n. 270.
L'immissione in ruolo del personale di cui al precedente comma è
subordinata alla verifica della piena conoscenza della lingua
francese, da effettuarsi
nei modi che saranno stabiliti con
ordinanza dell'Assessore regionale alla Pubblica Istruzione,
sentito il Consiglio scolastico regionale.
I docenti di educazione fisica e di educazione musicale, in
servizio nelle scuole e istituti dipendenti dalla Regione nell'anno
scolastico 19801981 senza il possesso dello specifico titolo di
studio e riassunti in servizio nel corrente anno scolastico, che
abbiano conseguito il titolo di studio nel corso dell'anno
scolastico 19801981 o successivamente, hanno titolo a partecipare
alle sessioni riservate di esame di abilitazione all'insegnamento
indette ai sensi dell'art. 1 della legge regionale 3.12.1982, n.
86, fermo restando che la loro immissione in ruolo dei docenti di
cui all'art. 38 della legge 20.5.1982, n. 270.
PRESIDENTE
: Metto in approvazione l'articolo 16:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Do lettura dell'art. 17:
Art. 17
(Norme per il personale assegnato a particolari
compiti)
Il personale ispettivo, direttivo e docente, che si trovi a
prestare servizio, ai sensi delle disposizioni vigenti, presso gli
uffici dell'Amministrazione regionale, può ottenere, a domanda, il
passaggio nei ruoli del personale della Regione, di cui alla legge
28.7.1956, n. 3, e successive modificazioni ed integrazioni.
Il passaggio è effettuato in una qualifica funzionale di
corrispondente livello retributivo, fatte salve, in ogni caso, le
posizioni economiche già acquisite dagli interessati, ed è
subordinato alla disponibilità di un posto nella pianta organica
nel livello di inquadramento.
Al personale di cui al presente articolo si applica la normativa
di stato giuridico e di trattamento economico relativa al personale
appartenente al ruolo in cui viene inquadrato. Il servizio prestato
nel ruolo di provenienza è valido a tutti gli effetti come servizio
effettuato nel ruolo di inquadramento.
La domanda dovrà pervenire alla Presidenza della Giunta
regionale entro quattro mesi dalla data di entrata in vigore della
presente legge. Il provvedimento di inquadramento nel ruolo dovrà
essere adottato entro il 31.8.1983 ed avrà effetto dal 10.9.
successivo.
PRESIDENTE:
All' art. 17 vi sono due emendamenti
dell'Assessore Viglino riguardanti il 2° e 4° comma, che vengono
sostituiti come segue:
(2° comma) "Il passaggio è effettuato in una qualifica
vice-dirigenziale oppure in una qualifica funzionale
dell'ex-carriera di concetto di corrispondente livello retributivo,
secondo che il dipendente sia in possesso di diploma di laurea o di
diploma di scuola secondaria superiore, ed è subordinato alla
disponibilità di un posto nella relativa pianta organica. Sono
fatte salve, in ogni caso, le posizioni economiche già acquisite
dagli interessati".
(4° comma) "La domanda dovrà pervenire alla Presidenza della
Giunta regionale entro tre mesi dalla data di entrata in vigore
della presente legge. Il provvedimento di inquadramento nel ruolo
dovrà essere adottato entro il 31. 8.1983 ed avrà effetto dal 10.9.
successivo".
Ha chiesto di parlare l'Assessore alla Pubblica Istruzione
Viglino. Ne ha facoltà.
M.IDA VIGLINO - (U.V.):
Aggiungerò semplicemente che
l'emendamento al 2° comma serve a specificare meglio le condizioni
di un'eventuale scelta fra l'insegnamento e la possibilità di
inserirsi nei ruoli regionali; il secondo emendamento sostituisce
solo quattro mesi di tempo con tre.
PRESIDENTE:
Metto in approvazione gli emendamenti
proposti dall'Assessore Viglino, se il Consiglio è d'accordo, in
un'unica votazione:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Metto in approvazione l'articolo 17
emendato:
Art. 17
(Norme per il personale assegnato a particolari
compiti)
Il personale ispettivo, direttivo e docente, che si trovi a
prestare servizio, ai sensi delle disposizioni vigenti, presso gli
uffici dell'Amministrazione regionale, può ottenere, a domanda, il
passaggio nei ruoli del personale della Regione, di cui alla legge
28.7.1956, n. 3 e successive modificazioni ed integrazioni.
Il passaggio è effettuato in una qualifica vice-dirigenziale
oppure in una qualifica funzionale dell'ex-carniera di concetto di
corrispondente livello retributivo, secondo che il dipendente sia
in possesso di diploma di laurea o di diploma di scuola secondaria
superiore, ed è subordinato alla disponibilità di un posto nella
relativa pianta organica. Sono fatte salve, in ogni caso, le
posizioni economiche già acquisite dagli interessati.
Al personale di cui al presente articolo si applica la normativa
di stato giuridico e di trattamento economico relativa al personale
appartenente al ruolo in cui viene inquadrato. Il servizio prestato
nel ruolo di provenienza è valido a tutti gli effetti come servizio
effettuato nel ruolo di inquadramento.
La domanda dovrà pervenire alla Presidenza della Giunta
regionale entro tre mesi dalla data di entrata in vigore della
presente legge. Il provvedimento di inquadramento nel ruolo dovrà
essere adottato entro il 31.8.1983 ed avrà effetto dal 10.9.
successivo.
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE: Do lettura dell'art. 17 bis proposto dall'Assessore
Viglino:
Art. 17 bis
(Aiutanti tecnici degli istituti
tecnici)
Gli aiutanti tecnici assunti a titolo precario, negli
Istituti tecnici dipendenti dalla Regione, da data anteriore
all'entrata in vigore della legge regionale 24.10.1977, n. 64, che
prestino servizio nei predetti Istituti nel corrente anno
scolastico, possono essere inquadrati, a domanda, nel
corrispondente ruolo regionale, anche in soprannumero, purchè siano
in possesso del prescritto titolo di studio di scuola
media.
La relativa domanda dovrà pervenire alla Presidenza della
Giunta regionale entro tre mesi dalla data di entrata in vigore
della presente legge. Il provvedimento di inquadramento nel ruolo
dovrà essere adottato entro il 31. 8.1983 ed avrà effetto dal 10.9.
successivo.
Al personale immesso in ruolo ai
sensi del presente
articolo il servizio non di ruolo prestato alle dipendenze della
Regione è riconosciuto nella misura prevista dall'art. 5 della
legge regionale 30.4.1980, n. 18.
PRESIDENTE:
Ha chiesto di parlare l'Assessore alla
Pubblica Istruzione Viglino. Ne ha facoltà.
M.IDA VIGLINO - (U.V.):
Je remercie M.Tamone d'avoir
soulevé la question parce que cela nous a permis de faire, et
également à travers ce que nous a été dit par un autre Conseiller,
le Conseiller Voyat, une recherche dans les fascicules qui étaient
à notre disposition et nous croyons avoir trouvé une solution qui
permettra à cette personne de se trouver dans les meilleures
conditions demain pour pouvoir participer à un concours ordinaire,
s'il entend reprendre son service d'enseignant.
PRESIDENTE:
Metto in approvazione l'articolo 17 bis:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
PRESIDENTE:
Devo fare una precisazione che evita poi
tutta una serie di ulteriori richiami. Con l'approvazione
dell'articolo 17 bis cambia tutta la numerazione degli articoli
successivi, non solo, ma tutti gli articoli anche precedenti che si
richiamano agli articoli della legge devono essere variati. La
Presidenza propone di continuare a riferirsi alla numerazione del
testo originario e poi d'ufficio si provvederà a modificare
l'indicazione di tutti gli articoli.
Do lettura dell'art. 18 (che diventa articolo 19):
Art. 18
(Utilizzazione del personale ispettivo,
direttivo e
docente in particolari compiti culturali e di ricerca e per
iniziative nel campo educativo scolastico)
Per particolari compiti culturali
e di ricerca e per
iniziative nel campo
educativo scolastico ritenuti di
rilevante interesse regionale, l'Assessore regionale alla Pubblica
Istruzione può disporre l'utilizzazione di personale ispettivo,
direttivo e docente appartenente ai ruoli regionali, che abbia
superato il periodo di prova, presso organi dell'amministrazione
scolastica regionale, presso istituzioni regionali culturali o di
ricerca, nonchè presso enti e associazioni aventi personalità
giuridica e funzionanti nella Regione, che, per finalità
statutarie, operino nel campo formativo e scolastico.
L'utilizzazione nelle attività di
cui al precedente
comma può essere disposta, a partire dall'anno scolastico
1983-1984, anche per periodi di tempo determinati, ma comunque di
durata non superiore a quella indicata nell'art. 14, penultimo
comma, della legge 20.5. 1982, n. 270, in numero non superiore a 30
unità, ripartite tra i diversi ordini e gradi della scuola.
A partire dall'inizio dell'anno scolastico 1983-1984 sono
soppressi i comandi di cui all'art. 1 della legge regionale
24.7.1979, n. 48.
PRESIDENTE:
Metto in approvazione l'articolo 18:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
PRESIDENTE:
Do lettura dell'art. 19 (che diventa art.
20):
Art. 19
(Norme sui collocamenti fuori ruolo)
I collocamenti fuori ruolo del per
