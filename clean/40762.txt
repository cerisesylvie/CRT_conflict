Classificazione
CASA DA GIOCO



Oggetto del Consiglio n. 85 del 26 settembre 2018 - Resoconto
OGGETTO N. 85/XV - Discussione sulla situazione del Casino de
la Vallée S.p.A.
Fosson (Presidente) -
Iniziamo la discussione, la parola
al consigliere Marquis.
Marquis (AC-SA-PNV) -
Rompo il ghiaccio in qualità di
Presidente della Commissione consiliare competente e cerco di dare
una rappresentazione della difficile realtà che sta vivendo la Casa
da gioco. Partirò dal percorso intrapreso lo scorso anno a febbraio
2017, quando, a fronte di una situazione di difficoltà, è stata
approvata una legge (la legge n. 2/2017), che impegnava ad
acquisire, entro 60 giorni, un piano di ristrutturazione aziendale:
questo era il mandato che veniva dato in quella circostanza dal
Consiglio regionale al governo in carica. Entro il 25 maggio è
stato predisposto questo piano di ristrutturazione, che prevedeva
la ristrutturazione dell'azienda Casa da gioco, un percorso
tracciato e articolato su un arco temporale triennale, al termine
del quale si sarebbe dovuta raggiungere la sostenibilità
economico-finanziaria, perché era di tutta evidenza che nell'ambito
di un'annualità non si potevano ottenere i risultati allorché la
sfida è assai complessa.
È stato sicuramente un percorso difficile, affrontato in modo
innovativo; sono state introdotte anche delle procedure di
monitoraggio dell'avanzamento dell'attuazione del piano. Questo
piano si reggeva su due condizioni: la prima, un sostegno pubblico
che veniva erogato in tre
tranche
, di cui una immediatamente
nel maggio 2018, la seconda al 30 settembre, la terza di 6 milioni
doveva essere erogata alla fine del mese di luglio 2018. Dall'altra
parte la necessità di avere il sostegno del sistema creditizio,
sistema creditizio che aveva in essere allora 20 milioni di linee
di credito, sistema attraverso il quale si sarebbero dovuti
ottenere altri 15 milioni di nuovi affidamenti. Sicuramente le
vicissitudini, vissute anche per dei fattori esogeni alla gestione
aziendale, hanno fatto sì che sia venuta un po' meno la
disponibilità da parte degli istituti di credito a sostenere queste
iniziative. Tutto questo ha portato a una situazione di forte
tensione finanziaria della Casa da gioco.
Sotto il profilo dei risultati, va registrata la situazione in
essere, perché trovo che, sotto questo profilo, sia corretto dare
la giusta rappresentazione ai valdostani, perché purtroppo in
questi mesi la rappresentazione parziale, le varie sensibilità che
si sono espresse hanno dato una visione tale che un terzo non ha
potuto farsi un'idea con chiarezza della vera situazione che si sta
attraversando. Il bilancio 2016 che è stato approvato l'anno scorso
portava un disavanzo gestionale di 46 milioni di euro; il bilancio
2017 che è stato posto all'attenzione di quest'anno è un bilancio
che chiude a meno 21,5 milioni di euro. Non è che fosse previsto
che il bilancio avesse una situazione di attivo sul 2018, questo
dobbiamo averlo molto chiaro. Il bilancio di quest'anno allo stato
attuale - e questa è una rappresentazione che ci è stata data ieri
sera in commissione da parte della
governance
-
verosimilmente chiuderà a meno 3 milioni. Questo significa che è
stato intrapreso un percorso, sono state somministrate delle
terapie al malato e la cura ha iniziato a fare effetto. La cura
però non è sufficiente, è questa la dimostrazione dei fatti, perché
nel frattempo sono cambiate anche delle condizioni esterne, c'è
stata un'evoluzione del mercato del gioco che interessa tutti i
casinò italiani: nel frattempo un casinò ha chiuso i battenti, è
stato intrapreso un percorso di ristrutturazione e di
riorganizzazione interno che deve ancora dare tutti i suoi frutti,
che deve essere implementato, sul quale bisogna concentrare ancora
di più l'attenzione e credo che, per quanto concerne
l'aggiornamento del piano, si dovrà intervenire ancora su questo
argomento, sui costi di gestione. Si cominciano a vedere i primi
effetti positivi, è la prima volta che i risultati operativi
affermano che gli introiti superano i costi operativi, e quindi
questo lo cogliamo come un segnale positivo. Dall'altra parte
questo non basta ancora, perché c'è il peso degli ammortamenti, del
costo del denaro, ci sono i problemi di natura finanziaria.
A fronte di questo è stato presentato un bilancio 2017 che deve
essere sottoposto all'attenzione dell'assemblea entro il 30
settembre, il che significa domenica prossima, quindi tra quattro
giorni, il socio si dovrà presentare all'assemblea ed esprimere il
posizionamento politico a riguardo di tale questione. Nel frattempo
ieri è stato presentato un documento contenente le linee guida per
predisporre l'aggiornamento del piano redatto lo scorso anno: un
aggiornamento di manutenzione che si rende necessario a seguito
dell'esperienza di un anno di lavoro o di un anno di gestione
dell'azienda. Ieri in commissione abbiamo avuto modo di audire il
socio nella figura dell'Assessore e soprattutto la
governance
, che ci ha illustrato i pilastri sulla cui base
erigere questo fabbricato (la sostenibilità dell'azienda).
Ci sono state rappresentate cinque linee d'azione: una che
contempla il sostegno del socio, se crede nell'azienda, un'azienda
che produce 60 milioni di euro (la terza azienda in Valle d'Aosta
in termini di fatturato), un'azienda che mette a disposizione delle
casse della Regione circa 15-20 milioni di euro all'anno attraverso
il gettito fiscale, un'azienda che occupa 600-700 persone in modo
diretto, più fornitori e prestatori di servizi, un'azienda che
contribuisce alla vita di un territorio, alla vita di tante
famiglie. È un'azienda che non è più quella di una volta, ma che
può essere ancora un fiore all'occhiello per l'economia e per la
Valle d'Aosta.
Credo che a questo riguardo sia importante avere un approccio
responsabile su questo argomento, un approccio che io mi auguro che
il socio sappia trovare attraverso un confronto in quest'aula, un
confronto che dovrebbe superare il posizionamento politico di
maggioranza e di opposizione, un approccio politico costruttivo da
parte di tutti, quindi guardando al bene comune, perché il bene
comune è dare una soluzione a questo problema nell'ambito della
legalità e della legittimità. Credo che tutti partiamo da questo
presupposto nell'approccio a questa materia e penso sia importante
che il confronto sia trasparente.
Non voglio entrare in polemica con il consigliere Mossa che mi
ha preceduto, però a me pare che il volersi sottrarre alla
discussione in Consiglio regionale su questo argomento non sia una
rappresentazione del nuovo corso politico, di quello che vediamo a
livello nazionale, perché è importante parlare in aula, non basta
parlare con i
post
, sui giornali o facendo dei video! Non è
questo il problema: il problema nei confronti della nostra comunità
è quello di assumersi delle responsabilità. Ieri in commissione
all'unanimità è stato deciso di sottoporre la proposta e mi ha
fatto piacere che la collega Nasso abbia condiviso l'opportunità di
discutere oggi in aula questo argomento e oggi lei è venuto qui e
l'ha contraddetta in Capigruppo e con la votazione. Credo che in
modo molto aperto, per quello che siamo capaci di contribuire,
dobbiamo portare il nostro pensiero e la nostra riflessione
nell'ambito dei lavori dell'aula.
Ritengo pertanto che quanto è emerso ieri sia un fatto
importante all'interno dei lavori della commissione, perché le
audizioni ci hanno rappresentato sicuramente una situazione di
difficoltà, se siamo qui, non è perché la situazione è semplice,
diversamente non saremmo qui a parlare di questo tema a quattro
giorni dall'assemblea dei soci. Credo però che non possiamo
esimerci in questi due giorni di dare una linea politica forte, che
deve essere la più trasversale possibile su un argomento di estremo
interesse per la Valle d'Aosta. Reputo che sia uno degli argomenti
più importanti, perché tratta il futuro di una delle più grandi
aziende valdostane e quindi ritengo importante che tutti noi
interveniamo oggi portando il nostro contributo con il massimo del
senso di responsabilità, con i giusti toni all'interno dell'aula.
Credo che ciascuno debba essere chiamato a contribuire in questo
difficile momento con il suo bagaglio esperienzale e per cercare di
contribuire attivamente in modo proattivo a dare una soluzione a
questo difficile tema.
Questa è un po' la rappresentazione della situazione del Casinò
che mi sentivo in dovere di fare e credo che ci possano essere
tutti i presupposti affinché, con una pacata discussione, si possa
trovare una via d'uscita a questa difficoltà che sta vivendo la
Casa da gioco.
Presidente -
La parola al consigliere Bertschy.
Bertschy (UVP) -
Essendo evidente il problema che esiste
in maggioranza su questo dossier - e non parliamo degli altri -,
dopo un'ora e mezza di discussione, essendo anche ormai andati
oltre i termini previsti, vorremmo avere un'interpretazione di
quello che vorrà fare l'Assessore, perché l'intervento del collega
Marquis, oltre a essere stato corretto e trasparente nella sua
ricostruzione dei fatti, e non ha raccontato in maniera contraria e
solo negativa il lavoro fatto l'anno scorso. È evidente che la
linea che emerge porta a immaginare un sostegno, un completamento
del piano e una sua rivisitazione, pertanto, per evitare di fare
dodici interventi inutili, vorremmo capire dall'Assessore se questa
è la linea emersa dalla maggioranza, se vi è l'impegno di andare
avanti.
Assessore, ha avuto un giorno di tempo per analizzare e studiare
definitivamente le linee guida presentate ieri, quindi chiederei a
questo punto di capire quale sia la sua posizione e se quella sia
la posizione della maggioranza che, nella ricostruzione del collega
Marquis, come gruppo, vediamo possibile di sostenere in aula.
Presidente -
La parola all'assessore Aggravi.
Aggravi (LEGA VDA) -
Come ho fatto ieri in commissione,
cercherò di fare un piccolo riassunto e poi di dare degli elementi
di novità, perché sicuramente c'è stato in parte il tempo di
verificare e di valutare queste linee guida, e alcune di queste già
ieri sono state oggetto di discussione, di cui in particolare
una... sono state poc'anzi anche oggetto di valutazione con gli
uffici, che stanno comunque ancora valutando nel dettaglio i
possibili effetti di queste linee.
Come ho detto ieri in commissione, noi oggi non abbiamo ancora
un bilancio approvato; è necessario valutare la continuità
aziendale al 31 dicembre 2017 e il bilancio deve essere allineato,
ovviamente nella sua parte finale, con gli elementi di continuità
aziendale che devono essere forniti affinché l'azienda prosegua nel
suo cammino di risanamento e nella sua operatività. Questi elementi
sono stati oggetto di discussione durante l'assemblea del 14 in cui
è stata valutata la bozza di bilancio, insieme alle valutazioni
espresse dal collegio sindacale e dalla società di revisione. In
quella sede sono state chieste delle integrazioni e delle
modifiche, perché in alcuni punti il bilancio era carente o aveva
delle problematiche - e capita nella discussione e nella
valutazione di una situazione comunque complessa come quella che
stiamo esaminando - e soprattutto sugli elementi di continuità che
necessariamente devono essere allineati allo stato dell'arte e a
una situazione che giustamente, come ha detto il Presidente della
IV Commissione, è mutata nel tempo, perché i piani sappiamo che nel
tempo possono necessitare di aggiornamenti. Questo non l'abbiamo
scoperto soltanto per amore di cronaca oggi o negli ultimi mesi, ma
già era chiaro precedentemente. Come era chiara forse la necessità
di evitare di andare oltre con l'approvazione di un bilancio, che è
necessario prima di tutto a far sì che le banche possano esprimere
una loro valutazione più corretta e soprattutto un nuovo
rating
per la Casa da gioco, che oggi ancora si basa sul
bilancio del 31 dicembre 2016. Questo è uno degli elementi che
sicuramente ha messo in difficoltà e mette tuttora in difficoltà la
continuità di una tranquillità finanziaria che oggi, purtroppo, per
"enne" motivi, sappiamo essere in tensione.
Gli elementi forniti dalla
governance
- com'è stato
richiesto per valutare, per completare quest'ultimo capitolo - sono
arrivati lunedì sera e, come detto in commissione, sono stati in
parte oggetto di valutazione e di esposizione sia da parte del
sottoscritto, sia da parte della governance stessa. Sono elementi
di novità che devono anche essere valutati, perché, è vero, bisogna
prendere delle decisioni politiche, ma prenderle - e la storia
qualcosa ci insegna - senza una valutazione puntuale di quello che
è stato un certo tipo di percorso - e adesso vado a dettagliare
questa affermazione - e soprattutto senza comprendere gli effetti
futuri non fa l'interesse dell'azienda e soprattutto dell'Ente
Regione.
La tematica degli aiuti di Stato, che è rimasta
a latere
e che sicuramente ha una sua influenza, una sua importanza e un suo
potenziale impatto, deve essere valutata attentamente, perché
alcuni elementi presenti in queste nuove linee guida - già in parte
oggetto anche di discussione nelle interlocuzioni di questi mesi -
possono presentare delle fattispecie che cambiano il panorama
rispetto a quello che è stato presentato alla Commissione europea
nel dicembre 2017, e soprattutto cambiano lo scenario futuro perché
in alcuni casi potrebbero portare ulteriori elementi di
problematicità. Quindi c'è la necessità di allineare quanto
previsto nel bilancio del 2017, che è anche e soprattutto
funzionale - e tocco anche questo punto - a comprendere se ci sono
i presupposti per l'erogazione della famosa sesta
tranche
,
perché la continuità che stiamo valutando sicuramente è ad oggi, ma
soprattutto a fine anno 2017, questo lo sottolineo perché il
bilancio non è ancora stato chiuso; vi sono degli elementi di forte
criticità che devono essere per forza vagliati.
Sicuramente una soluzione politica, com'è stato già evidenziato,
è quella di riuscire a identificare elementi forti di continuità
nel proseguimento dell'abbattimento dei costi, di una
ristrutturazione del debito finanziario, perché senza finanza
privata soprattutto non si può fare nulla. E non è una posizione
politica, è un dato di fatto, perché ci sono degli impianti
normativi che non prevedono certi tipi di interventi, perché
comunque le banche, di fronte oggi ad una rinnovata intenzione di
abbattere i costi in maniera significativa e di mettere in
sicurezza tutta una serie di voci di costo, sicuramente sono
disponibili a valutare un consolidamento, ovvero un'evoluzione
delle linee.
Sicuramente vi è la necessità di stare molto attenti sul
discorso degli immobili, perché - e qui voglio soffermarmi un
attimo in più - la questione degli immobili (ritorni, ristorni,
restituzioni) deve anche tenere conto di quello che è stato nel
passato l'operare dell'Ente pubblico, che si era indebitato per
acquistare alcuni immobili, altri no, che erano stati conferiti.
Sicuramente c'è un disciplinare che prevede certi tipi di
limitazioni sugli immobili, una valutazione che potrebbe essere
fatta e che va valutata sicuramente nell'immediato e che sarà
oggetto di valutazione è utilizzare quegli immobili per cui non ci
si era indebitati per conferirli alla Casino, perché gli altri
eventualmente aprono un ulteriore scenario, perché bisogna
comprendere che cosa ne sarà di quel prestito obbligazionario che
era già stato sottoscritto, perché l'Ente pubblico lì si era
indebitato - legittimamente, non sto mettendo in dubbio quello - e
per prendere una decisione futura bisogna tenere conto di quanto
era stato fatto. Oggi la necessità quindi è essere certi che queste
misure possano costituire... visto che costituiscono nella nuova
informativa trasmessa in serata che dovrebbe recepire
in
toto
- com'è stato anticipato ieri in commissione da parte del
management
della società- quanto il 14 settembre è stato
chiesto di fare per dare una maggiore rappresentazione corretta e
veritiera anche al 30 giugno dell'attuale situazione... per
comprendere soprattutto, per quanto riguarda il futuro, come si
chiuderà il 2018 e come si proseguirà.
Un altro elemento di forte criticità che fino ad oggi non è
stato considerato è che, al di là delle banche, la principale banca
si chiama Finaosta e ha dei piani di ammortamento differenti e ci
sono delle scadenze previste, molto ingenti, che bisogna
comprendere come poter rivedere, come poter ristrutturare. Anche in
quel caso la situazione non è così semplice, perché c'è un discorso
legato agli aiuti di Stato che deve essere ben valutato,
altrimenti, rispetto a quanto è stato comunicato e rispetto alla
situazione, si potrebbero aprire degli scenari peggiori.
Sicuramente è intenzione - qui parlo più sul lato personale, ma
penso di parlare a nome di tutti, in linea con quella risoluzione
che già era stata votata - di trovare soluzioni perseguibili per
dare continuità all'azienda. In questo momento alcune di queste
soluzioni sono al vaglio degli uffici, si stanno valutando perché
prima di tutto è necessario trovare una coerenza, un allineamento
per il voto del bilancio, altrimenti ci potrebbero essere altri
scenari da dover considerare e alcune di queste misure dovrebbero
essere modificate. Purtroppo sono misure arrivate nel breve periodo
-ristrettissimo: lunedì sera - e che devono essere valutate
attentamente e forse, con il senno di poi, potremmo dire tante
cose. Siamo arrivati in questo momento, è vero, ma la problematica
- è inutile dirlo e non mi soffermo - si è presentata molto
prima.
La famosa questione legata alla fideiussione: sappiamo che anche
lì abbiamo un problema legato agli aiuti di Stato che dovrebbe
essere risolto e che pare non sia così facilmente risolvibile, come
evidenziano in parte i nostri uffici e chi ci segue in quella
questione. I dati di fatto mostrano che sono presenti tre
direttrici. Sicuramente una l'ho toccata: quella della situazione
finanziaria, dell'esposizione finanziaria, che non è solo legata
alle banche private, ma anche a Finaosta e deve essere considerata.
Seconda: i costi, che sono in diminuzione, ma dobbiamo tenere conto
che, ahimè, anche gli introiti sono in diminuzione, vuoi per la
crisi del settore del gioco, vuoi per l'effetto Campione, vuoi per
tutta una serie di questioni, che incidono sui rapporti con i
costi. Dall'altra parte, non me ne si voglia, ma anche sul costo
del personale sono state fatte delle valutazioni - come giustamente
in parte in queste linee guida - e sicuramente, com'è stato anche
evidenziato nell'incontro con le parti sociali, c'è la necessità di
rivalutarlo in funzione dell'attuale situazione e di comprendere -
e questo l'ho detto sia a loro, sia al management - come poterne
uscire; sicuramente da parte del socio e da parte del sottoscritto
c'è la piena disponibilità a sedersi e trovare una soluzione sin da
subito: questo è stato evidenziato fortemente nel corso
dell'assemblea del 14 settembre. Forse una di queste linee guida
indicate in questo piano deve essere approfondita e soprattutto
deve essere resa operativa.
L'operato del sottoscritto, che sicuramente è criticabilissimo -
e lascio perdere questioni per cui già mi sono state tirate le
orecchie, e ben volentieri ho accettato la tirata di orecchie -, è
stato sempre quello di tutelare l'ente Regione e forse di riportare
nell'alveo dell'ente Regione l'operato dell'Assessorato, perché,
visto quello che è successo sino ad ora, viste certe situazioni e
viste le necessità del futuro, c'è la necessità di dare una
risposta concreta e forse anche un po' più tecnica che politica
perché per essere presa deve essere sostenuta da forti motivazioni.
Al di là di tutto, è d'importanza focale comprendere cosa
quest'azienda rappresenta per la Valle d'Aosta, ma soprattutto per
il suo futuro, perché questo è il primo vero problema. Soprattutto
bisogna comprendere se le soluzioni proposte sono definitive o di
taccone, perché, purtroppo, gli eventi portano a delle difficoltà e
a dei cambi di scenario che devono essere valutati e soprattutto
devono modificare il nostro agire, perché muoversi in maniera
integrale non porta bene a nessuno e non porta alla risoluzione dei
problemi.
Sicuramente, se queste soluzioni possono essere al vaglio, e
saranno vagliate, potranno costituire una base di valutazione e di
continuità, altrimenti la continuità deve essere cercata in quegli
elementi che dicevo prima, più chiari e più semplici, che già si
conoscono e i dati di fatto dei numeri ce lo rappresentano.
Presidente -
Ringrazio l'assessore Aggravi per aver
spiegato la posizione dell'Assessorato. La parola al consigliere
Testolin.
Testolin (UV) -
Nel ritrovarmi in pieno in quello che è
stato tracciato dal consigliere Marquis, nella ricostruzione degli
ultimi due anni, anno e mezzo, di quello che è successo all'interno
del Casinò, prendo atto da parte dell'Assessore che ci sia un
continuo rimando alle analisi tecniche che sono state ben
illustrate ieri e in audizioni precedenti, ma che, purtroppo,
portano da nessuna parte. Il termine più utilizzato all'interno del
tracciato esplicativo dell'Assessore è il termine "se".
Evidentemente ci vogliono tutta una serie di controlli che nessuno
nega, noi per primi ieri siamo stati a sollecitare
all'Amministratore delegato le necessità di avere una conferma
della legittimità e dell'aggiornamento del piano che è stato
presentato per poterci lavorare sopra, cercare di migliorarlo dove
va migliorato e cercare di trovare una soluzione definitiva. Quello
che purtroppo manca oggi, che anima la nostra preoccupazione e che
ci troviamo a chiedere, è una linea politica condivisa. Il nostro
timore è che, a distanza di tre o quattro giorni, il tempo che ci
separa dall'assemblea... non siamo assolutamente sicuri che
l'espressione del Governo regionale sia innanzitutto univoca di
tutta la maggioranza, che perlomeno deve esprimere in merito a
questo
dossier,
importantissimo un'approvazione o meno del
bilancio. Questo ci preoccupa enormemente, perché quello è l'ultimo
appello. Il fatto di trovarci oggi a discutere dell'argomento in
questa sede è propedeutico a uscire di qua con la consapevolezza
che la linea della maggioranza è una, che sarà seguita e che ci dia
dei punti certi, quindi non sto a ripetermi su altri valori.
È chiaro che noi abbiamo sempre operato come gruppo e come
Consiglieri nell'ottica di dare il nostro contributo positivo a una
soluzione della questione Casinò; siamo stati animati da questo e
da tutta una serie di dati che comprovano come il Casinò abbia dei
ritorni importanti sia sul territorio sia per le finanze regionali:
sono mediamente 16-17 milioni i ritorni negli ultimi anni dal punto
di vista fiscale per le casse regionali e all'incirca 450-500 mila
i ritorni per le casse del Comune di Saint-Vincent.
Ieri in audizione è stato sottolineato con tranquillità da parte
dei sindaci interpellati la ricaduta sul territorio derivante
dall'attività del Casinò e solo per quanto riguarda
l'Amministrazione di Châtillon si attestano intorno agli 8 milioni
gli effetti di ricaduta positiva dell'indotto. Ci sono quindi tutta
una serie di dati che ci portano a temere che la soluzione proposta
in assemblea dall'Assessore vada a pregiudicare i 600 posti di
lavoro, gli investimenti e gli sforzi fatti fino adesso e quindi
vorremmo sollecitare a darci delle linee che possano essere chiare
anche nei confronti di interlocutori primari come sono le banche,
che si sono fatte influenzare in maniera importante e purtroppo
negativa da un dibattito animato sui
social
in questi ultimi
mesi e che ha portato delle criticità importati al Casinò, come
l'Assessore ben sa anche per una sua interlocuzione a questo
riguardo con l'amministratore delegato.
Io mi fermo nel ribadire l'assoluta necessità da parte dei
Consiglieri di avere ben tracciata - e sapere se sia condivisa e
perseguibile - una strada che porti, nel solco tracciato dal nuovo
piano strategico del Casinò, elementi di forza che possano
delineare una strada da intraprendere.
Presidente -
La parola alla consigliera Rini.
Rini (GM) -
Ritengo che oggi sia doveroso - e uso il
termine doveroso con cognizione di causa - affrontare in quest'aula
il dossier sul Casinò de la Vallée, un tema così importante, un
tema che è stato oggetto della discussione di quest'estate della
politica valdostana. Lo si deve fare per il rispetto che dobbiamo
portare a questa tematica. Un tema che, come ha molto ben riassunto
e ricordato il collega Testolin ora, ha ricadute importanti e
purtroppo spesso si tende a banalizzarlo. Quando penso alle
ricadute non penso solo alle ricadute più impattanti sui lavoratori
diretti della Casa da gioco, ma alle ricadute, e all'indotto, che
ha sull'intera regione Valle d'Aosta. Noi che rappresentiamo gli
elettori, i valdostani e le valdostane, abbiamo il dovere di
esprimerci e il dovere di dare delle risposte non solo ai
lavoratori della Casa da gioco,
in primis
a loro, ma
all'intera comunità e dobbiamo riuscire a uscire dall'attitudine
che purtroppo ultimamente troppi di noi stanno portando avanti su
questa tematica. Un'attitudine negativa: cercare sempre di buttare
un velo di negatività continua e cercare di dividere la comunità su
questo tema. Un tema che invece dovrebbe vedere l'unione delle
nostre concittadine e dei nostri concittadini e dovrebbe vedere
anche un'unione d'intenti all'interno di quest'aula, proprio perché
è un tema che porta ricadute dirette e indirette su tutta la nostra
regione.
Cosa vuol dire amministrare? In questi giorni me lo sono chiesta
tante volte: quando decidiamo di candidarci e quando poi veniamo
anche eletti in quest'aula, amministrare comporta sicuramente degli
onori, e quelli sono belli da assumersi e più o meno tutti
esercitano questo onore, ma amministrare comporta anche degli oneri
e delle responsabilità. Quando si entra in quest'aula, con serietà
e con impegno bisogna affrontare e saper affrontare i
dossier
più facili, ma anche quelli più difficili, anche
quelli più spinosi, che richiedono delle assunzioni di decisioni
che, ovviamente, comportano sempre delle responsabilità. A mio
parere, una maggioranza che non sa assumersi le proprie
responsabilità e che non sa decidere, qualunque sia la decisione, e
che non ha il coraggio di decidere su un tema così importante è una
maggioranza inadeguata. E lo dico con tutta la serenità possibile,
lo dico a me stessa
in primis
e a tutti i colleghi. Bisogna
avere il coraggio di scegliere. Ovviamente non banalizziamolo su
"io voglio il parere tecnico". Certamente! Anche io voglio ed esigo
dei visti di legittimità, dei pareri tecnici agli atti, così come
li abbiamo sempre richiesti, e questo tengo a sottolinearlo, ma noi
qui non siamo dei tecnici! Ognuno di noi ha una professionalità qui
dentro, ma le professionalità si esercitano sul posto di lavoro.
Qui noi siamo dei politici, qui noi dobbiamo avere il coraggio di
assumerci delle responsabilità e di prendere delle scelte. Scelte
che devono essere avallate da pareri tecnici, legali di chi ha le
competenze per farlo.
Io non voglio tediare nessuno, per cui concludo dicendo che oggi
è il momento, perché ci sono delle scadenze imminenti, non si può
più fare melina su questo tema, perché non è un tema che può essere
ricondotto a uno scontro politico. Per le ricadute che ha questo
tema per la nostra regione (economiche, sociali) il termine ultimo
è oggi, bisogna avere il coraggio di uscire con una scelta e una
decisione, una strada politica, politica, lo sottolineo ancora una
volta: politica! La confusione porta alle non-decisioni e io non
amo le non-decisioni. Bisogna avere il coraggio di scegliere
politicamente. Questa scelta politica poi verrà posta al setaccio
dei tecnici, che ci diranno se sono sostenibili o meno, ma quello
che io chiedo oggi, e lo chiedo perché sento forte su di me - ancor
più forse per il percorso politico che mi ha segnato negli ultimi
mesi - la responsabilità di dare delle risposte a un'intera
comunità che non è la comunità del Casino de la Vallée, che non è
la comunità delle zone colpite, quindi dei comuni di Châtillon e di
Saint-Vincent, ma che è la comunità valdostana.
È il nostro dovere. Io quindi sin d'ora chiedo che oggi si esca
con una presa di posizione chiara, politica, perché altrimenti
siamo inadeguati a portare avanti un programma che a questo punto,
ovviamente, non è più condiviso.
Presidente -
La parola al consigliere Viérin.
Viérin (UVP) -
Ci si ritrova dopo la pausa estiva e ci si
ritrova dove ci si era lasciati: sul Casinò. Ci sarebbero tante
cose da dire su quest'estate, ma avremo modo di discuterne, avremo
modo di esporre la nostra posizione su ciò che è stato fatto o non
fatto, ma il dossier che oggi è urgente sul tavolo della politica
rimane il dossier Casinò.
Intanto ringraziamo la collega Rini per la sua franchezza,
perché il suo intervento riassume questa maggioranza che non ha
saputo, malgrado il nostro silenzio, la nostra disponibilità
quest'estate nel lasciar lavorare chi aveva detto di risolvere i
problemi dei valdostani, quindi, anche per togliere l'alibi di un
finto nemico o di qualcuno che avrebbe creato ostruzionismo, noi
abbiamo lasciato lavorare il cosiddetto "governo del fare".
Purtroppo dobbiamo prendere atto che siamo al 26 settembre e sul
dossier Casinò non c'è una decisione che sia stata adottata,
malgrado la risoluzione che in quest'aula tutti avevamo dato la
disponibilità a votare e malgrado certi atteggiamenti che durante
quest'estate hanno ulteriormente aggravato la situazione della Casa
da gioco. Assessore Aggravi, mi dispiace, abbiamo avuto modo di
dirlo attraverso comunicati, perché non era convocato il Consiglio,
noi riteniamo che lei abbia una grande responsabilità almeno su
alcuni
volets
, al di là anche del merito della questione.
Lei lo sa, in commissione abbiamo dato disponibilità per discutere
nel concreto, ma nel concreto non si è ancora arrivati a
discutere.
La prima cosa che doveva essere fatta è che a fine luglio
comunque la Giunta doveva adottare un atto deliberativo, che poteva
anche essere un atto deliberativo che diceva alcune cose, che non
erogava il finanziamento perché mancavano elementi, la relazione
trimestrale aveva questo scostamento di 607 mila euro, non c'era la
continuità aziendale; c'erano delle motivazioni che vi hanno
portati ad assumere delle decisioni, ma le decisioni
dell'Amministrazione arrivano attraverso atti deliberativi. E
troviamo strano che altri colleghi di Giunta che hanno fatto i
tecnici seduti in questi banchi non abbiano capito (e noi ieri lo
abbiamo chiesto ai tecnici, all'amministratore unico) quali erano
state le conseguenze per una non adozione della delibera a fine
luglio e andate a leggervi quello che è stato detto. Ci sono grandi
responsabilità e lei, Assessore, è il primo responsabile. Per non
parlare di tutte le interviste che lei ha rilasciato. Ci ha chiesto
in una seduta congiunta delle Commissioni II e IV la secretazione
degli atti, poi è uscito da quella riunione ed è andato a fare
interviste
show
, ha portato documenti, ha divulgato
documentazione interna, creando ulteriore fibrillazione. Durante
l'estate ha avuto modo di rilasciare interviste sui
social
:
ci ricordiamo l'intervista di fine agosto che ha portato alla
revoca di alcune linee di finanziamento.
Oggi è la prima occasione in cui riusciamo a esprimerci su
questo atto e noi siamo fortemente preoccupati, perché non è stato
trattato in commissione, altrimenti non avremmo mai chiesto la
discussione di un punto aggiuntivo, perché la sede deputata era la
quarta commissione di ieri.
Poi non entriamo nel merito di quando sono arrivati i documenti,
Assessore; la realtà è che a tre mesi dal vostro insediamento, a
due mesi dal momento in cui ci siamo lasciati in quest'aula siamo
qui a non discutere una variazione di bilancio che doveva già
essere portata al mese di luglio, e questo è un
dossier
su
cui c'è una non risposta! Su tantissimi altri dossier ci sono delle
esigenze e delle attese della comunità e voi non avete deciso sul
primo dossier che secondo la legge per fine luglio doveva vedere
un'assunzione di responsabilità.
Oggi quindi noi non abbiamo gli strumenti, se non il chiedervi
di portare oggi in quest'aula una linea della maggioranza che possa
essere discussa. Poi ognuno di noi dirà: "siamo favorevoli o meno",
ma almeno noi vedremo, al di là del tecnicismo di aver rimandato
un'assemblea, ma l'assemblea entro il 30 settembre si terrà e
quindi noi vi chiediamo di portare all'attenzione di questo
Consiglio una linea sulla quale rivendichiamo la possibilità di
dire la nostra, ma soprattutto sottolineiamo le responsabilità che
ci sono in quest'estate in cui il dossier secondo noi è stato
gestito ? per la mancata delibera e per tutte le mediatizzazioni ?
in un modo che, secondo noi - confermato ieri dai vertici
dell'azienda - ha ulteriormente aggravato la situazione
dell'azienda in sé e dell'azienda nei confronti del mondo della
finanza e di chi oggi guarda con attenzione questo dossier.
È stato ricordato bene dalla collega Rini: amministrare non
significa solo fare
slogan
, significa decidere, portare sul
tavolo delle azioni, soprattutto per chi si è presentato come
"governo del fare". Noi aspettiamo che questo fare, dopo tre mesi
di non-fare, arrivi finalmente, almeno sul dossier che è il più
urgente, a portare delle soluzioni che sono da più parti da
condividere. In vista dell'assemblea del 30, noi vorremmo evitare
che continui ad esserci questo continuo rimando in termini di tempi
? come l'orchestra che continua a suonare sul Titanic ? e
soprattutto che ci si renda conto che la situazione è molto grave e
che portiate finalmente le decisioni che voi vi dovete assumere la
responsabilità di prendere.
Presidente -
La parola al consigliere Bertin.
Bertin (IC) -
Dopo un'estate di discussioni virtuali, era
forse il momento di affrontare la questione in questo Consiglio ?
che è l'assise politica più importante della regione ? senza però
condizionare i lavori dell'aula. Come sottolineavo anche nella
Capigruppo, è importante che si affronti questo punto, ma che non
si stravolgano completamente i lavori, perché in generale la Valle
d'Aosta non è soltanto il Casinò. Il Casinò è importantissimo, ma
non c'è soltanto quello.
Il Casinò si trova in una situazione estremamente grave ed è
anche per questo che va affrontata. Il banco rischia di saltare.
Contro la statistica e il calcolo delle probabilità il Casinò (il
banco) che dovrebbe vincere sempre, rischia di saltare. La
situazione è questa, pertanto è importante fare in fretta e
decidere in fretta.
Le responsabilità di questa gravissima situazione sono il
risultato di anni e sono principalmente della politica che ha visto
nel Casinò una macchina da voti e la costruzione di clientele e di
facile consenso, realizzando una struttura sovradimensionata e
creando i presupposti di quello che sta succedendo; anche il cambio
del mercato del gioco certamente ha modificato la situazione in
generale, ma le responsabilità della politica sono evidenti nella
situazione di oggi, che, lo ripeto, è grave.
Il Casinò è stato spesso una questione politica: sono nate
maggioranze e sono finite maggioranze sul Casinò. La politica si è
occupata troppo, e soprattutto male, del Casinò. La politica di
oggi, di ieri e dell'altro ieri ha costruito intere campagne
elettorali sulle questioni legate al Casinò e i risultati sono
quelli che vediamo oggi.
Sono ormai tre mesi, venendo all'attualità, che non si fa altro
che parlare di Casinò, che la maggioranza non fa altro che parlare
del Casinò senza alcuna decisione e, come abbiamo visto anche ieri,
la mancanza di decisione, qualunque essa sia, ha comportato un
aggravarsi della situazione con una tensione finanziaria in
crescita, e più si aspetta a prendere una decisione, più il rischio
per il Casinò aumenta, il rischio che il banco salti.
Il Casinò non potrà più riavere il ruolo che aveva 20-30 anni
fa; il mercato è cambiato e dovrà andare verso un ridimensionamento
nel diventare quell'attrattiva turistica supplementare che la
nostra Regione ha rispetto alle altre, ma probabilmente non potrà
mai più avere il ruolo avuto in passato. Sarà un punto in più, un
atout
in più per un'offerta turistica complessiva. Questa
sarà la prospettiva credo, senza voler fare delle previsioni ? di
cui tra l'altro non ho neanche le competenze ?.
Ritorniamo a quest'estate durante la quale le numerose e
contrastanti dichiarazioni sui
media
e sui
social
di
questa maggioranza hanno creato fibrillazione e tensione, anche
finanziaria, per la società. Un aspetto estremamente negativo. Una
grave responsabilità questa di una maggioranza che è nata senza
affrontare in precedenza questo dossier, senza avere un'idea di
come affrontarlo, e questo aspetto è estremamente grave e
irresponsabile, perché poi abbiamo visto cosa ha prodotto. Invece
di decidere almeno la strada di come affrontare questa questione,
al momento della formazione di questa maggioranza si è preferito
spartirsi i posti senza affrontare il primo e più importante
dossier che sarebbe arrivato immediatamente sul tavolo del Governo
regionale, con tutte le conseguenze che questa mancanza iniziale ha
comportato: tre mesi di discussione senza decisione.
Un "governo del fare" che in questa fase ha fatto soprattutto
finta; certamente la situazione è complessa e difficile, ma ogni
giorno che passa senza prendere una decisione non fa altro che
aggravare la situazione.
Abbiamo tra l'altro anche constatato l'assenza della Presidente
della Giunta su questo dossier, un'assenza se vogliamo dovuta in
parte anche a una mancanza di
leadership
in questa
maggioranza, ma certamente determinata dall'incapacità di poter
esprimere un indirizzo politico comune, che ha determinato questa
situazione. Quando si vuole governare, bisogna essere in grado di
avere una visione comune e poi tradurre questa in atti in tempi
relativamente brevi perché, se aspettiamo ancora un po', la
situazione può veramente scappare di mano, con le conseguenze che
possiamo benissimo immaginare.
È venuto il tempo delle decisioni: chi si è assunto la
responsabilità di governare questa Regione decida e lo faccia in
fretta.
Presidente -
La parola al Consigliere Baccega.
Baccega (UV) -
Il collega Bertin ha evidenziato quanto
sia grave la situazione in questo momento. Ieri dopo cinque e più
ore di Commissione siamo arrivati a casa e uno dei TG evidenziava
la grande protesta che c'è in questo momento nella città di
Campione. Il 27 luglio è fallito il Casinò di Campione portandosi
dietro 487 dipendenti, centodue dipendenti del Comune, mandando in
default
il Comune di Campione, e molte testate
sottolineavano quanto questa città stia scoprendo la povertà e
l'abbandono. Noi, dopo aver sentito ieri in Commissione il Sindaco
di Saint-Vincent, la Sindaca di Châtillon, dopo avere avuto modo di
confrontarci con le organizzazioni sindacali e dopo aver avuto in
questo periodo modo di approfondire il tema nelle diverse
Commissioni che si sono succedute, ribadiamo che non vogliamo che
la Valle d'Aosta, che Saint-Vincent, che Châtillon possano fare
quella fine.
Concedetemi brevemente un po' di storia. Purtroppo il tempo è
tiranno e avevo preparato un percorso molto più ampio. Noi non
possiamo dimenticarci che, non appena la crisi delle case da gioco
in generale si è avviata, questo Consiglio regionale si è
preoccupato d'intervenire e di guardare avanti: sono stati
approvati dei piani di sviluppo prima per la Casa da gioco, poi per
il Grand Hotel Billia che è stato acquisito con ben 63 milioni di
investimento, si sono predisposte delle leggi (legge n. 49) per
creare un polo d'accoglienza e del gioco di straordinaria
efficacia.
Lo dico perché, nei recenti confronti che si sono avuti,
l'avvocato Di Matteo ha detto due cose fondamentali che sono
rimaste alla mia attenzione: "il
brand
ha rafforzato la sua
posizione", affermazione importante perché ci fa capire che aver
realizzato il cinque stelle, il quattro stelle, la s.p.a., una
centrale di cogenerazione, aver rivisto tutte le sale gioco è stato
un investimento straordinariamente importante; "il Casinò è uscito
dal coma, il malato è uscito dal coma": il primo piano di sviluppo
che è stato presentato io non l'ho votato, perché in quel momento
non avevo gli strumenti per poterlo votare, ma nella rivisitazione
con le linee guida presentata ieri io credo che ci possano essere
tutti i margini per dare una risposta concreta e proseguire in
quella direzione. Percorso che certamente richiede tutti i visti di
legittimità. La domanda ben precisa che abbiamo fatta: "quelle
linee guida sono state costruite sulla base del parere di
legittimità
pro veritate
a suo tempo dato?" La risposta è
stata: "sì, certamente, sulla base di quel parere
pro
veritate
". Questo è un elemento che rafforza pienamente le
nostre scelte.
Io credo che voi abbiate grosse responsabilità nel non aver
rispettato la legge n. 7, nell'aver lasciato che le cose andassero
nella direzione da voi tracciata e nel non aver proseguito gli
interventi.
Le problematiche si sono acuite, per cui la situazione di
gravità della Casinò è conseguenza del vostro atteggiamento ? senza
poi avere predisposto alcun atto in quel senso ? e due banche hanno
deciso di togliere parte della fiducia che davano alla Casinò! C'è
stato un ridimensionamento delle aperture di credito e addirittura
per una banca c'è stato il blocco totale. Questo evidentemente pone
in grossa difficoltà un'azienda che già aveva delle sue criticità e
che si stava avviando verso un percorso di miglioramento ? se poi,
assessore Aggravi, ci farà avere l'aggiornamento al 30 giugno
pervenutogli... ? miglioramento che, sulla base delle cose dette
dall'amministratore unico ieri, in proiezione 31 dicembre 2018 è
decisamente positivo, anche rispetto alle aspettative di prima.
Cara Giunta, cara maggioranza, è il momento delle decisioni, è
il momento di essere seri. Se non ci sono altri disegni sottobanco,
vi prego di darci quanto prima il vostro indirizzo rispetto a
questo dossier perché è fondamentale.
Presidente -
La parola alla consigliera Minelli.
Minelli (IC) -
Il mio intervento è a completamento di
quanto ha precedentemente detto il collega Bertin, ma raccoglie
anche la sollecitazione della collega Rini che ci ha ricordato che
noi qui non siamo tanto dei tecnici, ma dei politici, persone che
hanno anche delle responsabilità nel portare avanti una posizione
politica e un programma politico.
Voglio fare due brevi considerazioni. La crisi del Casinò ha
delle radici lontane, ma la responsabilità dell'attuale situazione
di dissesto, a nostro avviso, risale in gran parte a scelte
politiche sbagliate di chi ha governato precedentemente. Il Casinò
negli anni? e non è cosa ignota ? è stato trattato come un
bancomat, come una macchina da clientela elettorali. Chi ha
governato ha assunto in questi lunghi anni troppo personale
rispetto al necessario e, a nostro avviso, sono stati
esternalizzati dei servizi con lo scopo principale di estendere
l'area di favore elettorale. Tutto questo è stato fatto con delle
procedure opache e di dubbia regolarità. Non siamo noi che lo
diciamo, ci sono indagini in corso.
La situazione ovviamente in questo momento va valutata con
grande attenzione e prudenza per i risvolti sulle condizioni di
coloro che lavorano nella Casa da gioco, una realtà occupazionale
che ha ancora 588 addetti. A noi non pare però accettabile una
posizione che sia favorevole a ulteriori erogazioni finanziarie e
alla richiesta di un nuovo piano che preveda il rilancio della Casa
da gioco di Saint-Vincent. L'ho detto ieri in commissione e lo
ripeto: siamo convinti che la Casa da gioco di Saint-Vincent, come
del resto anche gli altri casinò italiani, tutti più o meno in
difficoltà, sia una realtà sovradimensionata e non più competitiva,
in un mercato del gioco italiano che ha avuto una profonda
evoluzione.
Anche lo scorporo tra il Grand Hotel Billia e il Casinò,
proposto da alcune forze politiche, è il contrario di quanto
Impegno Civico propone nel suo programma. Vorrei ricordare che
"lavoro" è stata una delle parole fondanti che hanno condotto la
nostra campagna elettorale, ma accanto a questa parola c'era anche
"uguaglianza": la crisi colpisce allo stesso modo molte altre
imprese e molti altri lavoratori e, in tempi di risorse che sono
sempre più scarse, il denaro dei cittadini, a nostro avviso, non
può continuare ad essere impiegato in modo non oculato. Il Casinò
deve tornare a essere un'azienda e non, com'è stato per tanto
tempo, un ammortizzatore sociale. Da subito, secondo noi, bisogna
fermare eventuali nuovi incarichi esterni, assunzioni a tempo
determinato. Sempre da subito ? e questo va detto anche con un po'
di coraggio ? vanno rivisti anche gli stipendi, di una parte almeno
del personale, che oggi sono slegati dalla realtà produttiva e dal
resto del contesto occupazionale valdostano. Rispetto ai
lavoratori, sempre nel principio dell'uguaglianza, noi diciamo che
vanno definiti dei criteri oggettivi e trasparenti per stabilire
chi sarà oggetto dei progetti di razionalizzazione del personale.
Sarebbe infatti abbastanza intollerabile che, dopo aver assistito a
un clientelismo in entrata, le stesse logiche di corruzione fossero
adottate anche per decidere il destino dei singoli dipendenti.
Per quanto riguarda la realtà di Saint-Vincent e di Châtillon,
noi crediamo che occorra anche un pochino smitizzare questo
elemento dell'indotto, e le dichiarazioni che sono state rese ieri
in Commissione dai sindaci, che sicuramente evidenziavano
l'importanza della Casa da gioco, hanno anche messo sul tappeto il
fatto che esiste molto altro in queste due cittadine, in queste due
realtà. Noi crediamo addirittura che Saint-Vincent e Châtillon non
siano in crisi tanto per la situazione e la crisi del Casinò ? e
questa è una riflessione che vogliamo sottoporre all'attenzione di
tutti ? ma anche a causa di com'è stato condotto il Casinò e di
questa presenza che ha concentrato nel tempo tutte le risorse e le
energie.
Quindi, a nostro avviso, non si può pensare solo a un piano di
rilancio del Casinò, ma dell'intera zona, pensando a una strategia
e a una visione completamente diversa che valorizzino tutte le
opportunità che ci sono sul territorio.
Presidente -
La parola al consigliere Mossa.
Mossa (M5S) -
Vorrei rendicontare quello che è avvenuto
ieri in IV Commissione, quando la collega Nasso ha votato affinché
oggi fosse discusso in assemblea dei Capigruppo l'inserimento
all'ordine del giorno la questione Casinò. La collega Nasso ha
votato perché questa venisse inserita all'ordine del giorno e così
è stato, quindi il suo voto non era un'intenzione di voto sul
discutere oggi in assemblea, ma semplicemente perché venisse
discusso in assemblea dei Capigruppo, e questo è successo.
Noi non ci siamo sottratti alla discussione sul tema Casinò, il
problema fondamentale è la totale mancanza di proposte veramente
valide per salvare la Casa da gioco. Oggi noi siamo stati gli unici
quattro che abbiano votato contro l'inserimento all'ordine del
giorno della situazione Casa da gioco; abbiamo aspettato fino alla
fine perché tutti gli altri hanno votato a favore e quindi
aspettavamo delle proposte per salvare la Casa da gioco. Al momento
non ne è arrivata neanche una, per questo ci sembrava superfluo
sprecare il tempo prezioso a disposizione di questa assemblea, e
per discutere di cosa? Lo stesso consigliere Marquis nel suo
magnifico intervento ha fatto proposte valide che vanno in tale
direzione? Assolutamente no. Ha fatto proposte per salvare il
Casinò? Assolutamente no. Quindi di cosa stiamo parlando? Al
momento gli unici documenti che abbiamo in mano sono un piano
industriale che non è stato rispettato, una bozza di qualche
paginetta di linee guida per aggiornare tale piano industriale, ma
quello che sostanzialmente si chiede ai cittadini è di investire
ulteriori 47,8 milioni di euro di soldi pubblici.
Per cosa? Di cosa stiamo parlando oggi? Dove sono queste
proposte?
Abbiamo sentito parlare tutti e al momento non sono arrivate
proposte, anche nelle commissioni, e abbiamo partecipato a
tutte.
Quando e se verranno fatte proposte valide per salvare la Casa
da gioco e per continuare a finanziare con i soldi dei cittadini la
società Casinò, saremo qui pronti a discuterne, anche se sino ad
ora non ne abbiamo sentita una.
Presidente -
La parola al consigliere Vesan.
Vesan (M5S) -
Noi eravamo perplessi nei confronti di
questa discussione, come ha già evidenziato Luciano, e finiamo la
discussione senza avere nessuna soluzione alle nostre perplessità.
La consigliera Rini ha declamato la mancanza di una scelta politica
dai banchi di una maggioranza.
Qui tutti quanti siamo favorevoli a salvare il Casinò, come
probabilmente eravamo favorevoli a salvare la Tecdis, a salvare un
sacco di altra attività che coinvolgevano tante persone e tanto
impatto avevano sul nostro territorio.
Il vero problema, perché non siamo solo politici, siamo
amministratori, è: "a che prezzo salviamo il Casinò?". Qualcuno qui
si è presentato dicendo che l'attuale piano di rilancio è perfetto,
impeccabile, il malato è uscito dal coma, abbiamo fatto
investimenti importanti, siamo sulla via della salvezza, la stessa
cosa ha detto Di Matteo ieri, l'ha ribadita Marquis nel suo
intervento, e contemporaneamente queste dichiarazioni sono un po'
smentite dai fatti, soprattutto per il fatto che contemporaneamente
ci arriva un piano di revisione di questo investimento per cui i 6
milioni di euro diventano solo 5, però contemporaneamente bisogna
dare 7,2 milioni di euro di fideiussione e bisogna ricomprarsi
?un'altra volta! ? le strutture messe a disposizione della società
per il Casinò. Questo significa che Finaosta che ha nei confronti
del Casinò 48 milioni di crediti da esigere adesso, più altri
crediti da esigere successivamente, rinuncia a questi crediti.
Tutto questo è ammissibile, non sto parlando di illegittimità,
l'assessore Aggravi è preoccupato da un punto di vista tecnico: "se
sia legittima o meno l'approvazione del bilancio, se sia legittimo
o meno l'aiuto di Stato", questo è un problema a monte sul quale in
realtà questo Consiglio ha poco potere di discutere. Quello di cui
questo Consiglio dovrebbe discutere è: "salviamo il Casinò, fino a
quale importo?" Questa è una decisione politica. Una decisione
politica che non ho sentito nessuno. Tutti dicono "salviamo tutti i
posti di lavoro del Casinò", ma nessuno in quest'aula ha detto che
questo piano di risanamento prevede quaranta licenziamenti.
"Salviamo il Casinò", ma nessuno discute il fatto che ci
ricompriamo una seconda volta un Hotel Billia per il quale non
abbiamo ancora finito di pagare i debiti. È questo che vogliono i
cittadini valdostani: salvare il Casinò a qualunque costo e prima
di qualunque cosa? Perché quello di cui abbiamo discusso tutti
quanti con questa votazione è che questo Consiglio deve affrontare
prima di tutto la questione Casinò, prima di tutte le cose che sono
state legittimamente calendarizzate all'interno di questo
Consiglio. Questa posizione è assolutamente irresponsabile. Siamo
di nuovo qui a farci la campagna elettorale in diretta
streaming
e davanti alle persone, senza entrare nel merito
della discussione. Nessuno qui dice quanti soldi siamo disposti a
far pagare ai valdostani per il Casinò. I 48 milioni di euro di
credito che la Finaosta ha nei confronti del Casinò, se vengono
azzerati, sono 48 milioni di euro che la Valle d'Aosta non ha più a
disposizione per un sacco di altre iniziative nel suo bilancio: non
può dare mutui per la prima casa, non può fare interventi
nell'ambito della sanità e questa è una discussione importante, di
cui nessuno parla. Tutti parlano del valore della scelta politica.
E qual è la scelta politica che hanno fatto tutti quelli che hanno
chiesto questa discussione?
Nel momento stesso in cui sappiamo che questo piano di
risanamento non arriverà alla salvezza del Casinò, il Consigliere
Baccega ha detto che questo piano di risanamento era talmente bello
che è quasi pentito di non averlo votato.
Avremmo preferito risparmiarcela questa mattinata e andare
avanti con i lavori del Consiglio.
Presidente -
La parola all'assessore Certan.
Certan (ALPE) -
Intervengo perché mi sembra importante
non fare come gli struzzi su questo argomento; l'abbiamo trattato
anche nella scorsa legislatura e credo che sia importante, in un
dibattito schietto e costruttivo, esprimere la posizione personale
e quale sia il lavoro fatto, perché io non banalizzerei, né da una
parte, né dall'altra, ha anche ragione il collega Vesan: tutti ci
saremmo voluti evitare questo dibattito e molti altri.
Le assicuro che spesso la nostra azione ? sia di consiglieri sia
di assessori sia di amministratori locali ? è fatta di riunioni e
d'incontri che a volte sembrano anche non portare a niente,
sembrano una perdita di tempo, però questa è la democrazia: se non
ci sono dei confronti e non ci sono delle posizioni ?  anche
contrapposte, a volte difficili da conciliare ? che s'incontrano,
sarà sempre difficile parlare, ci sarà sempre qualcuno che decide e
altri che eseguono e questa è una delle cose che io in questi anni,
anche nella passata legislatura, non ho mai accettato e che vorrei
che questa maggioranza? nel suo ruolo quotidiano ? non accettasse.
Mi dispiace che, come lei ha detto, forse si perda tempo, ma credo
che quello che esce da questo dibattito sia comunque rinforzante e
mi auguro anche, in qualche modo, risolutivo.
Non credo che sia oggi il momento di prendere sul Casinò una
posizione pro o contro, è evidente che in maggioranza ci sono
pensieri, idee e anche modalità d'intervento e di azione diverse,
ma penso sia abbastanza noto che lo siano, sennò ci saremmo
presentati in una coalizione; lo sapevamo dall'inizio, speriamo
solo che non siano inconciliabili.
L'importante è che non si perda di vista che il percorso della
Casino S.p.A. non è del tutto e solo sempre negativo e spesso,
anche in Giunta, abbiamo e ho cercato di sollecitare la discussione
nel valutare tutti gli aspetti negativi, gli obiettivi non
raggiunti, ma anche gli obiettivi in parte raggiunti.
Se qualcuno vuole decidere di chiudere l'esperienza del Casinò
di Saint-Vincent o fare altri passaggi dovrà dirlo. Lo scorso anno,
anche con grande responsabilità, la Giunta Marquis portò avanti un
percorso molto difficile ? come anche le Giunte precedenti, che in
modo più o meno condivisibile avevano restaurato le strutture ? la
Giunta ha cercato di salvaguardare il lavoro e in questo percorso
ha anche cercato di dare uno slancio per rilanciare e per far
andare a buon fine tutti gli interventi precedenti, magari anche
non condivisibili. Però a un certo punto, quando ci si trova ad
amministrare, bisogna anche tenere conto della strada fatta prima:
non si può solo stabilire che quella sia la strada sbagliata,
bisogna guardare quello che è stato fatto prima e poi cercare di
andare nella direzione giusta.
Alcuni passaggi li ho evidenziati prendendo anche posizione,
alcuni passaggi in Giunta non sono stati fatti; a mio avviso,
avremmo dovuto farli prima come maggioranza e io ho sempre
sollecitato questo dibattito in maggioranza, a mio avviso è ancora
possibile, ma dovremmo in qualche modo essere chiari. Poi può
essere anche che la maggioranza della maggioranza proponga una
soluzione e che sia il Consiglio a decidere su un tema così grande.
Ci sono diverse soluzioni.
Io vorrei che la maggioranza prendesse unanimemente la sua
posizione e la sua responsabilità, perché condivido quanto detto
dalla collega Rini: quando si amministra si è responsabili di
quello che si fa e che si eroga, ma anche di quello che non si fa o
non si eroga. Pur discutendo, abbiamo sempre cercato di condividere
quegli aspetti sui quali l'Assessore era più reticente, a mio
avviso ciò era comprensibile sia per il fatto che c'eravamo
insediati da poco, sia per il fatto che c'era comunque una serie di
aspetti che andavano valutati meglio per tutta una serie di
motivazioni che la legge n. 7 non poteva prevedere, anche io ho
condiviso il modo cauto con il quale si è proceduto su alcuni
passaggi e/o su approfondimenti ulteriori. Quello che non ho
condiviso sono dichiarazioni personali, o a nome forse di qualche
forza politica, prese in modo personale o non condiviso con la
maggioranza, o con la Giunta, perché quelle azioni hanno fatto più
male che bene, non hanno delineato il percorso giusto per una
Società che comunque ha degli impiegati e ha dei lavoratori
valdostani, sui quali ho sentito anche commenti che non voglio
approfondire in questa sede, ma certe posizioni o certe azioni si
contrastano e si combattono quando avvengono, dopo di che tutti i
lavoratori hanno la stessa dignità.
E in questo momento come amministratori, visto che ripetiamo
spesso che abbiamo a cuore sia il futuro di questa società che
quello della Valle d'Aosta, mi auguro che saremo capaci di trovare
una soluzione condivisa, e che ci sia la voglia di arrivare a una
soluzione condivisa, perché sappiamo che spesso, da un punto di
vista politico, se c'è la volontà, si potrà definire un percorso
legittimo, serio e condiviso, ma se non c'è la volontà politica
questo non avverrà.
Presidente -
La parola al consigliere Bianchi.
Bianchi (UV) -
A mio avviso, si può evidenziare come già
solamente la sospensione del Consiglio per un'ora di tempo per
decidere se iscrivere o no un punto così importante denoti già
l'approccio di questa maggioranza e denoti in ogni caso che ci sono
delle visioni diverse di approccio a questo dossier, ma non solo a
questo dossier, perché il problema è politico, lo hanno già
evidenziato altre discussioni.
Faccio un esempio: la scuola polmone. La Giunta riunita delibera
e due Assessori escono perché non sono d'accordo. Quindi vuol dire
che all'interno di questa maggioranza ci sono delle visioni diverse
su tutta una serie di problematiche su come si vuole gestire la
Regione.
A oggi su questo dossier non mi sembra ci sia una linea
politica, perché poi dalle linee politiche scaturiranno tutta una
serie di piani, non piani, di richieste di parere e via dicendo, ma
una linea bisogna averla. A oggi la linea di questa maggioranza noi
non la conosciamo e non la conosce nessuno: né i valdostani né i
dipendenti che lavorano al Casinò e forse neanche voi.
Chi mi ha preceduto ha fatto degli esempi a mio avviso poco
consoni e mi riferisco ai ritorni che la Casa da gioco dà alle
casse della Valle d'Aosta e quindi ai valdostani. Come ha detto il
collega capogruppo Testolin, la Regione ha incassato dal 2009 al
2017 180 milioni, quindi con una media di 16 milioni all'anno, dati
dall'IRPEF dei dipendenti, dalle tasse che paga la Cava S.p.A.,
quindi vuol dire che dal Casinò di Saint-Vincent la Regione prende
una media di quasi 17 milioni all'anno. Automaticamente, se il
Casinò chiudesse, questi 17 milioni non li avremmo a bilancio della
Regione, quindi potremmo dare meno risposte all'agricoltura,
risposte al mondo dell'edilizia, quindi l'approccio che dobbiamo
avere da amministratori, da politici deve essere diverso, meno
populista ma più amministrativo e di decisione.
Non mi sembra di sprecare il tempo. Il tempo non lo sprechiamo,
lo dedichiamo al Casinò, come a qualsiasi altro dossier. A mio
avviso, è fin troppo facile entrare sul piano emozionale, quando
parlo di questo dossier, non lo nascondo, ma è una responsabilità
che ho dentro, che abbiamo dentro, quella dell'amministratore di
cercare di fare il bene dei valdostani e oggi il bene per i
valdostani è cercare di dare risposte su un dossier che ha bisogno
di una risposta, risposta politica che non c'è. Io non sto dicendo
che non bisogna tagliare sui dipendenti. Non entro nel merito, ma
chiedo che da parte della maggioranza ci sia una linea che possa
conoscere. A luglio ho fatto la stessa domanda, abbiamo votato
quasi all'unanimità una risoluzione e a oggi cosa è stato fatto?
Niente. Solamente una cosa avrebbe dovuto essere fatta entro
luglio: una delibera, un atto amministrativo. Qualcuno lo ha già
evidenziato, questa è una grave carenza di questo governo
regionale. Una gravissima carenza sotto l'aspetto
amministrativo.
Assessore Aggravi, quindi, lei in questi tre mesi sul dossier
Casinò, cosa ha fatto oltre a scrivere articoli sui giornali e su
Facebook
, chiedere pareri agli uffici, che arrivano in
maniera molto raffazzonata, passare videoclip su
Facebook
perché i Consiglieri chiedono dei documenti, ma smettiamola!
Cerchiamo di amministrare, di dare risposte ai valdostani.
Già una volta durante una discussione che non era sul Casinò ma
sulla mobilità elettrica, ha detto che stavamo sprecando del tempo,
molto probabilmente lo starà pensando anche adesso che sprechiamo
del tempo: per noi discutere non è sprecare del tempo! Oggi molto
probabilmente questa discussione non l'avremmo fatta, se avessimo
conosciuto la vostra linea. Ieri c'era la Commissione, ci
aspettavamo che lei dettasse la linea della maggioranza, la linea
non l'ha dettata, perché non la conosce neanche lei. La cosa quindi
è veramente pericolosa, ma non è pericolosa solamente per i
dipendenti del Casinò, è pericolosa per tutti i Valdostani, perché,
oltre ad avere dei dipendenti senza lavoro ? magari come il
sottoscritto, non mi vergogno di dirlo ? rischiamo di perdere 20
milioni, oltre al resto. Assessore, ci pensi!
Presidente -
La parola al consigliere Chatrian.
Chatrian (ALPE) -
In pochi minuti vorrei fotografare la
situazione. Ieri abbiamo avuto modo di affrontare in commissione la
questione e mi dispiace che qualche gruppo banalizzi questa
criticità perché, se siamo qui, c'è una criticità che va risolta e
qualcuno all'interno di quest'aula deve prendersi le responsabilità
e, per quanto riguarda ALPE e il sottoscritto, noi siamo
all'interno di una maggioranza e gradiremmo che oggi si decidesse
il percorso, per tre motivi.
Il primo. Non possiamo nasconderci dietro al fatto che a oggi il
bilancio non è ancora stato approvato, quindi il primo impegno che
oggi dovremmo mettere nero su bianco sono i tempi di approvazione
del bilancio 2017. Il pubblico parla solo per atti, solo per
atti.
Secondo. Dobbiamo, in quanto maggioranza, dare delle indicazioni
e, di conseguenza, impegnare il governo regionale che in tre
settimane predisponga l'iter amministrativo, perché il pubblico
parla solo per atti, quindi un aggiornamento del piano che venga
scaricato dalla Giunta, un suo disegno di legge a sostegno
dell'aggiornamento che al suo interno deve avere alcune misure,
perché mi pare di aver capito che tutti riteniamo importante
salvare il Casinò, ma non ci siamo detti però come. Manca il
passaggio molto importante, tutto di natura politica. I tecnici
facciano i tecnici, ci mettano nelle condizioni di poter fare una
scelta di natura politica che sia percorribile, legittima e a norma
di legge. Voi avete sentito dire a qualcuno all'interno di questo
Consiglio che qualcuno vuole approvare dei provvedimenti non a
norma di legge e non legittimi? Mi sembra che sia l'abbiccì di un
amministratore. Oggi noi dobbiamo come maggioranza scrivere nero su
bianco il percorso da seguire.
Terzo. Dobbiamo darci anche dei tempi, perché forse stiamo
sottovalutando la situazione legata soprattutto alla tensione
finanziaria. Altri colleghi lo hanno già esplicitato molto bene,
però a oggi questi sono i quattro principali elementi: si chiuderà
un bilancio con una perdita nel 2018 per un importo di circa 2,8
milioni, quindi qualcosa è stato fatto negli ultimi anni; si
chiuderà il 2018 per la prima volta con quasi 6 milioni di euro di
gestione positiva, quindi qualcosa è stato fatto. Tutto questo però
probabilmente non è sufficiente e quest'aula deve prendere delle
decisioni importanti. Per fare questo, però, ci va decisione,
volontà, coraggio, ma soprattutto si deve avere una visione
generale, fotografando la realtà. Ieri pomeriggio in commissione
abbiamo avuto modo di mettere in evidenza che il bilancio 2017 è
storia, perché siamo a fine settembre e, a seguito dell'inerzia del
decisore, della politica e del socio, non solo le banche hanno
fatto dei passi indietro, ma, e nulla c'entra con la questione di
natura economica, la tensione finanziaria è alle stelle.
Qui si apre la discussione politica. Si apre la procedura di
licenziamento? Questa è un'opzione. Per quanto mi e ci riguarda noi
l'abbiamo stoppata l'anno scorso e non siamo disponibili ad aprire
una procedura di licenziamento. Se non si apre la procedura di
licenziamento, si devono trovare dei correttivi. Mi sembra di aver
letto da parte di qualche gruppo che non bisogna toccare gli
stipendi. Non è possibile, è una misura da mettere in atto nei
modi, nei tempi, con i sindacati e con tutti i lavoratori, perché
la nostra posizione è di non lasciare a casa una persona.
Poi c'è il terzo passaggio che probabilmente è quello dove
nessuno vuole prendersi la responsabilità: tutti vogliamo salvare
l'azienda, ma che lo facciano gli altri. Come? Una volta trovate le
misure per ridurre il costo del personale, una volta trovata la
miglior gestione, anche per quanto riguarda il controllo di
gestione, una volta azzerati ? o che si tenda ad azzerare ? gli
sprechi, a supporto dell'aggiornamento ci va il sostegno di natura
pubblica. Nessuno vuole mettere in campo un centesimo in più di
quello che è stato deciso l'anno scorso (a maggio 2017), ma deve
essere un percorso legittimo, a norma di legge, che sostenga
un'azienda con l'obiettivo di farla camminare con le proprie gambe.
Quindi posti di lavoro, accompagnamento per il tramite di incentivi
che saranno piccolissimi, perché non ci sono altre condizioni, la
salvaguardia dell'indotto diretto e indiretto nelle comunità di
Châtillon e Saint-Vincent della media valle e di tutta la Valle
d'Aosta e poi il gettito di natura fiscale. Oggi entrano nelle
casse regionali, nonostante le mille difficoltà, più di 15 milioni
di euro. Penso che dobbiamo tutti cercare di avere una visione
generale e soprattutto avere tutti gli elementi per poter
decidere.
Noi riteniamo che, se c'è un percorso, se ci sono degli
indirizzi e all'interno di una maggioranza non ci sono le
condizioni per dare corso all'iter amministrativo, a quel punto,
anche se a monte ci sono delle strade percorribili e legittime,
bisogna sapersi fermare e dire che lì non c'è la possibilità di
andar oltre. Ma la criticità deve essere risolta, non possiamo né
abdicare né delegare qualcun altro. Ecco perché questa discussione
dal nostro punto di vista non solo è importante, ma è fondamentale,
anche perché due mesi fa abbiamo approvato un atto, quasi
all'unanimità, e gli atti non sono dei
post
su
Facebook
, sono degli atti che le istituzioni approvano e che
obbligano e danno una certa responsabilità per adoperarsi a creare
quelle condizioni, con un unico obiettivo. Che ognuno faccia la sua
parte: l'azienda deve fare l'azienda; io sono certo che i sindacati
faranno la loro parte, che in parte hanno già fatto negli ultimi
mesi e negli ultimi anni; i lavoratori, perché sanno che la
situazione è delicatissima e che il pubblico non può andare oltre
un certo margine, sapendo che su quelle misure ci dovrà essere
assolutamente ancora una riduzione: per mille ragioni e all'interno
delle linee guida io penso che la soglia minima sia quella del 50
percento. Ieri mi sembra che i tecnici, che l'amministratore
dell'azienda abbia declinato molto bene qual è quella soglia: entro
il 2019 dobbiamo stare sotto il 50 percento. Possibile? Sì, se
tutti fanno la loro parte. Impossibile? Forse, ma io penso che i
tempi e i modi da parte del decisore ci debbano essere, perché nel
giro di due o tre settimane ci devono essere gli atti di natura
amministrativa affinché si approvi il bilancio, affinché si
approvino le misure e affinché si approvi il sostegno, senza
spendere un centesimo in più di quello che è stato deciso nella
passata legislatura a maggio 2017.
Presidente -
La parola al consigliere Ferrero.
Ferrero (MOUV') -
Io inizierei con le parole del
Procuratore Luca Ceccanti nel corso di un'audizione fatta
all'inizio dell'anno: "
Altrettanto percepibile e percepito che
il pericolo vero risieda nella struttura dell'Amministrazione
regionale e nel suo pervasivo intervento in campo economico,
nell'accaparramento di voti con forme molte più insidiose che
trovano terreno di coltura fertile e nell'anomalia ? tutta
valdostana e che non ha eguali in questo Paese ? del sistema delle
società partecipate
". Penso che questo possa far riflettere,
non l'ho detto io, ma il sostituto procuratore.
Io ci tengo a confermare il sostegno all'assessore Aggravi per
quello che ha fatto finora, per quello che sta facendo, per come
sta conducendo questo problema che è difficilissimo da risolvere,
lo sta conducendo semplicemente con la diligenza del buon padre di
famiglia. Non come una volta, e qualcuno avrà delle nostalgie del
passato. Una volta si era sbrigativi: con una telefonata si diceva
una cosa e in Consiglio se ne diceva un'altra e andava bene a
tutti.
Certo, è un cambio o, meglio, sarebbe un cambio quello che si
vorrebbe dare come segnale di un modo di fare politica diverso.
Possiamo anche far finta di niente, possiamo anche recitare un film
che potremmo intitolare "Per un pugno di voti" e continuare a
nasconderci una parte della realtà. Io non farò delle diagnosi, se
il paziente è in coma o se sono necessarie delle amputazioni; non
mi diletto, in questo ci sono altre persone. Le cure le conosciamo
tutti e soprattutto le sanno i dipendenti della Casa da gioco:
bisogna fare un taglio dei rami secchi, perché non c'è lavoratore
di classe uno in tutti i livelli, sappiamo bene che ci sono dei
lavoratori che lavorano bene e dei lavoratori che o non lavorano o
che fanno dei danni. Non si è mai avuto il coraggio di fare questa
pulizia. Se non si tagliano i rami secchi, prima o poi l'albero
cade. È una pulizia molto impegnativa che però doveva essere
iniziata.
Si è parlato molto del piano precedente, ma, al di là delle
disquisizioni sull'atto amministrativo che è stato fatto o non
fatto, c'è una realtà, perché qui poi si mistifica la verità delle
cose e la realtà è quella che l'obiettivo non è stato conseguito,
quindi all'amministratore era stato detto "tu mi devi fare A, B, C,
D" e l'obiettivo non è stato conseguito. In una ditta privata si
prende l'amministratore, gli si dà un calcio nel sedere e lo si
sostituisce. Questa non è una ditta privata, sappiamo che è una
società partecipata, che ci sono degli equilibri e, con la
delicatezza del caso, nessuno ha dato un calcio nel sedere
all'amministratore, anche se qualcuno in cuor suo poi l'avrebbe
dato volentieri, ma queste sono considerazioni che ognuno avrà
fatto in silenzio. Certo non è facile stare dietro a
un'amministrazione che continua a fornire dei documenti che ogni
volta sono innovativi: linee guida, piani, bilanci, un esempio
secondo me raro e fine di finanza creativa quella che utilizzavano
già alcuni signori in altri frangenti, ma non è con la finanza
creativa che si può andare avanti, ma è con le scelte che vengono
fatte sulla base della cognizione di causa. È ovvio quindi che, se
l'amministratore mi consegna ieri sera o ieri pomeriggio un
documento tecnico che va valutato, che va sviscerato, solo un
idiota potrebbe venire in Consiglio oggi e dire di aver deciso
questo o quell'altro. Una persona responsabile dice "abbiamo il
documento, lo facciamo esaminare anche dai tecnici, poi ci facciamo
la discussione e decidiamo". Non si tratta di ritardi, si tratta
comunque di un'amministrazione che ha svolto un'attività che non
può essere certo definita degna di lode.
Ovviamente la preoccupazione per la sorte dei lavoratori c'è: è
la prima preoccupazione che abbiamo tutti. Inutile dirlo. Anche se,
bisogna dirlo, il Casinò ha una specie di rappresentanza sindacale
interna al Consiglio, abbiamo due consiglieri dipendenti del
Casinò, abbiamo delle persone che hanno comunque i parenti che sono
dipendenti del Casinò.
E allora io faccio anche un ragionamento che si lega alle
considerazioni fatte dal collega Vesan: per la Casa da gioco
abbiamo speso 150 milioni circa, che poi secondo me saranno 200, se
si calcolano altri mancati introiti; ci sono attualmente in ballo
circa cinquecento/seicento posti di lavoro, ma per i lavoratori
della Lavazza, ma per i lavoratori di altre società della bassa
Valle che hanno chiuso, quanti soldi sono stati investiti? Per gli
agricoltori che hanno dovuto chiudere i battenti, per gli artigiani
in difficoltà e per i disoccupati? Adesso ci sono i quarantenni e i
cinquantenni disoccupati. Chi ha a cuore la legalità, la
legittimità, la giustizia, ma anche l'equità deve anche guardare al
complesso delle spese in modo da non creare degli ulteriori
privilegi, perché, se dobbiamo guardare al passato, la Casa da
gioco di Saint-Vincent ha usufruito di un trattamento di favore
rispetto a tutte le altre realtà produttive della Valle d'Aosta.
Quando c'è stato da investire, si è trovata sempre una quadra.
Adesso io quindi non vorrei che si creassero delle vittime: non c'è
nessuna vittima, dobbiamo tenere conto però di una realtà che è
cambiata, avete visto tutti quello che sta succedendo a Campione
d'Italia: ci sono stati dei licenziamenti, il mondo del gioco sta
cambiando profondamente; quello che non è cambiato purtroppo in
questi anni e che speravo potesse cambiare adesso è l'atteggiamento
di tenere con il cappio al collo i dipendenti della Casa da gioco,
cercando di protrarre l'agonia di qualche mese, forse di sei mesi,
senza che ci sia un'amministrazione in grado di presentare
veramente delle prospettive di rilancio.
Non è una questione di coraggio, è una questione di
responsabilità nell'adottare le decisioni. Ci sono i soldi da
spendere? No, non ci sono. Se dobbiamo trovarli, sappiamo che i
soldi vanno tolti ad altri settori produttivi, dobbiamo chiederci
se legittimamente noi cittadini investiremmo ? con le prospettive
che ci sono attualmente per le Case da gioco ? ulteriore denaro o
se invece bisogna guardare effettivamente al risanamento che ci
deve essere all'interno della Casa da gioco, un risanamento che
riguarda figure professionali inutili. Lo sanno i dipendenti.
Quelli che lavorano lo sanno: ci sono figure professionali inutili!
Ci sono ancora, retaggio del passato, vecchie forniture che possono
essere tranquillamente diminuite negli importi; ci sono delle
economie che possono essere fatte. Finora si è scelto il taglio
netto degli stipendi a tutti, che è stato la via meno impegnativa:
tagliamo lo stipendio e risolviamo il problema. Ma non è quello il
problema. Non è il modo di risolverlo. Io penso che sia necessario
attualmente affrontare la questione in una maniera diversa, in una
maniera di responsabilità che richiede quindi lo studio accurato di
tutte le carte che sono a disposizione, tenuto conto che c'è ancora
un'inchiesta della Corte dei Conti che non si è conclusa, che ci
sono delle inchieste della magistratura. Non abbiamo le sentenze,
ma da parte della Procura regionale della Corte dei Conti abbiamo
comunque le motivazioni. Se avete letto le motivazioni della
relazione, penso che una piccola riflessione bisognerebbe
quantomeno farla.
È inutile cercare di farla facile, la situazione è molto
complessa, ma va affrontata in una maniera nuova che richiede
impegno, responsabilità e soprattutto serietà: quella che non c'è
stata finora nei confronti e dei lavoratori e della Casa da gioco
di Saint-Vincent.
Presidente -
La parola al consigliere Manfrin.
Manfrin (LEGA VDA) -
Chi mi ha preceduto ha detto che la
soluzione deve essere politica e condivido questa impostazione e
ringrazio i tanti che hanno ricordato questo particolare. Ringrazio
per un particolare soprattutto l'assessore Certan, che ha detto una
cosa fondamentale che probabilmente non si è colta: effettivamente
qui ci sono posizioni diverse. Prendiamo atto, ma non credo che lo
si sappia da oggi, che i movimenti che oggi compongono la
maggioranza provengono da esperienze politiche diverse: chi per la
prima volta all'interno di quest'aula, chi ha già calcato questi
banchi e ha già avuto modo di avere contatto con la macchina
amministrativa regionale. Questo è un particolare che non va mai
dimenticato, va sempre tenuto a mente, perché effettivamente
trovare la sintesi tra diverse posizioni spesso non è semplice, ma
è questo l'obiettivo che ci siamo posti ed è questo l'obiettivo che
vogliamo raggiungere.
Ho sentito oggi dire che ci avete lasciato lavorare quest'estate
e quindi abbiamo avuto la libertà di lavorare quest'estate. Spiace
dover smentire questo, ma durante quest'estate non passava giorno
che non trovassimo nella nostra casella di posta un comunicato
stampa, una richiesta di documenti, una richiesta di convocazione,
un approfondimento. Per carità, assolutamente legittimo! Anzi, da
persona che ha fatto opposizione fino a ieri, avrei fatto
esattamente la stessa cosa, ma non si venga oggi a dire che non si
è detto nulla e che non si è fatta un'azione invece di controllo,
un'azione intensa di richiesta di documenti che spesso magari non
erano ancora nella disponibilità nemmeno di tutto il Consiglio.
Quello che ho apprezzato sono state molte delle cose dette dalla
collega Minelli, la quale ha ben evidenziato come le responsabilità
della situazione odierna non siano certo da ricercare all'interno
di chi fa parte di questa maggioranza, ma ovviamente vadano cercate
tra le file di chi da diversi anni ha gestito questa situazione e
il Casinò come ha meglio creduto spesso come una propria
dependance
. Immaginate quindi il mio stupore in quest'aula,
nei pochi Consigli che abbiamo affrontato, quando da alcuni banchi
dell'opposizione si è levata la richiesta di un cambio di metodo
non soltanto sul dossier del Casinò, ma su tutti i dossier, su
tutti gli argomenti discussi: proprio quella maggioranza che aveva
fatto proprio quel metodo chiedeva di cambiare il metodo, e mi è
venuto un po' da sorridere. Ma il dato che rimane è questo. Qualche
settimana fa ero a pranzo e un consigliere di minoranza era a
pranzo vicino a me, è stato fermato da una persona che ad alta voce
gli ha detto "Meno male che siete all'opposizione, perché ne avete
di cose scottanti: per voi in questo momento è meglio stare lì".
Lui ha detto "Sì, ma non farti sentire, perché c'è Manfrin dietro
di noi". Sfortunatamente l'ho sentito ed effettivamente è così, la
situazione è grave ma noi ci siamo assunti l'impegno di lavorare
per risolvere questa situazione ed è per questo che il nostro
gruppo intende ribadire la fiducia nell'assessore Aggravi e nella
Giunta per far sì che si trovi una soluzione tecnica e politica che
contempli le giuste necessità di continuità aziendale, di
legittimità e di sostenibilità della struttura.
Presidente -
La parola alla consigliera Pulz.
Pulz (IC) -
Voglio innanzitutto fare una dichiarazione di
umiltà che valga una volta per tutte: il fatto di sedere su questa
poltrona dal 26 giugno non mi ha resa all'improvviso tuttologa e
nemmeno una scafata politica, come la maggior parte di voi. Sono
inoltre allenata a pensare molto più che a parlare quando non ho
una profonda cognizione di causa.
Il mio breve intervento qui sullo scottante tema Casinò vuole
semplicemente portare la voce dei cittadini, perlomeno di quelli
che condividono la nostra sensibilità politica. Io mi chiedo anche
quanti tra noi siano davvero titolati a parlare di Casinò, senza
riserva alcuna. Questa situazione drammatica non si è infatti
verificata all'improvviso, ma è il frutto di anni d'investimenti di
denaro pubblico, a fronte di una pericolosa parabola che da tempo è
discendente. Questo processo richiama quindi a delle precise
responsabilità quanti in quest'aula da anni hanno posto le loro
radici e ora, con un'invidiabile retorica, che a me sembra un po'
vuota e che credo di non essere proprio capace a imparare, ci
spiegano come si potrebbe salvare il Casinò. Allo stesso tempo, pur
conoscendo l'estrema complessità della situazione, va rilevato che
il governo regionale non pare ancora capace di trovare soluzioni
convincenti e definitive all'unanimità. Con lo stesso coraggio di
guardare la realtà in faccia non possiamo nemmeno dimenticare che
stiamo parlando dell'ambiente Casinò, di un ambiente ad alto tasso
di clientelismo ? com'è stato già detto ? dove il personale da
collocare sembrava non bastare mai e dove si è creato un ottimo
bacino di voti per alcune aree politiche, non la nostra. Per questo
ora si parla di 800 famiglie a rischio, tra dipendenti e indotto,
persone che però hanno in molti casi goduto di una situazione
economica privilegiata, con stipendi che non sono sempre stati
corrispondenti all'entità del lavoro. Crediamo che questo sia
innegabile.
Dopo anni di politiche prive di lungimiranza e di progettualità
? l'atto che peraltro sembra caratterizzare un po' tutta la
politica valdostana ? ora è necessaria la razionalizzazione, quindi
sembrano indispensabili dei tagli coraggiosi, ma è altrettanto
indispensabile che questi tagli siano generalizzati e che
coinvolgano tutte le categorie, anche quelle apicali, i quadri
dirigenziali - anzi, magari si potrebbe proprio partire da quelli!
- impedendo nuova corruzione nel momento in cui si deve organizzare
lo snellimento dell'azienda. Questo sarebbe il vero rispetto dei
lavoratori! Qualcuno parlava prima della dignità dei lavoratori,
qui mi sembra che ci sarebbe il rispetto della loro dignità.
Più di tutto in questa drammatica vicenda a me sembra che manchi
il protagonista principale: il futuro. Una visuale più ampia almeno
a medio termine, se il termine più lungo è troppo complesso da
tenere in considerazione. Ci siamo davvero chiesti fino in fondo
quali sarebbero le conseguenze economiche e sociali delle diverse
soluzioni in gioco, quelle che abbiamo messo in campo? In
particolare che cosa accadrebbe davvero, se questo governo
decidesse di finanziare ancora questo Casinò mettendo altri soldi
in una sorta di buco nero che sembra inghiottire tutto? Perché poi,
oltre alle analisi tecniche di cui l'assessore Aggravi è senz'altro
un maestro ? e questo è un complimento sincero ? deve poi scaturire
una prospettiva politica convincente sull'affaire Casinò che al
momento attuale sembra ancora mancare da parte della maggioranza,
che forse si è costituita un po' troppo in fretta senza una
preliminare, sufficiente condivisione di analisi e di prospettive
politiche, non solo tecniche.
Ma la politica ha sempre il compito di guardare lontano,
altrimenti che cos'è? Deve essere lungimirante e non può ridursi
alla semplice amministrazione. Occorre quindi ripensare il futuro
di una delle più grandi aziende della Valle d'Aosta per cercare di
superare questa impasse terribile, promuovendo una riqualificazione
del settore turistico del territorio tutto di Saint-Vincent e
dintorni, perché la Casa da gioco non potrà che essere un'appendice
dell'attività alberghiera che è apprezzata soprattutto da una
clientela straniera, perlopiù americana. Senza dimenticare ? e non
per fare qui del moralismo ma della sana moralità ? che il Casinò è
da sempre anche fonte di forte inquinamento della vita sociale e
della vita politica della nostra regione. Questo è un altro tratto
innegabile. Come ora lo sono le sale slot che hanno invaso anche la
città di Aosta, creando le dipendenze di cui abbiamo già parlato
anche in questa sede e cambiando i contorni del settore.
Presidente -
La parola alla consigliera Morelli.
Morelli (ALPE) -
Sul Casinò si è detto di tutto e il
contrario di tutto, creando tifoserie tra la gente, creando
animosità tra categorie diverse (che è una cosa bruttissima),
banalizzando e riducendo molto spesso il tema a una questione da
bar. ALPE non l'ha mai banalizzato, ha evitato di strumentalizzare
il problema anche quando dall'opposizione argomentavamo le nostre
posizioni critiche.
À plus forte raison
, ALPE non ha
banalizzato, anche se dal punto di vista del puro consenso
elettorale forse se ne sarebbe giovata, nemmeno quando si è trovata
a governare. Anzi, si è assunta la responsabilità di prendere in
mano il dossier dalla posizione più scomoda, quella
dell'Assessorato alle finanze che il collega Chatrian si è preso in
carico, perdendoci il sonno ma portando a casa delle soluzioni
difficili, ma praticabili. E lo ha fatto per interesse, certamente!
Chatrian e ALPE lo hanno fatto per interesse e per la
considerazione che un'azienda come il Casinò merita da parte della
classe politica e sulla stessa linea ha proseguito in questa
legislatura, proponendo, documentandosi, non sparando numeri a
caso, come mi sembra che ogni tanto in quest'aula succeda.
Sarò molto franca, noi abbiamo aderito a questo progetto di
maggioranza con la convinzione, che si sta forse rivelando
infondata, che sulla questione Casinò si sarebbe data continuità al
percorso intrapreso nella scorsa legislatura. Vi è una legge con
delle tappe, con degli impegni presi da parte di tutti gli attori,
anche da parte dei lavoratori. Non è superfluo ricordarlo. A noi
sembrava scontato, ci stiamo rendendo conto che forse così non è di
fronte alle difficoltà di mettere intorno a un tavolo in modo
positivo, propositivo per cercare le soluzioni, tutti gli attori:
socio Regione, socio Comune, la
governance
, i sindacati, i
lavoratori, tutti quelli che devono concorrere alla soluzione del
problema. Questa si è rivelata una difficoltà in questi mesi.
Bisogna trovare la migliore soluzione possibile, la più corretta,
nella legalità sicuramente, evitando anche gli errori del passato
per far sì che il Casino de la Vallée possa reggersi sulle sue
gambe e non diventare un dramma.
Per noi oggi le decisioni non sono più rinviabili, si facciano
le verifiche necessarie, ma questa nostra maggioranza oggi deve
dare un segnale chiaro e inequivocabile. Noi stiamo lavorando a una
risoluzione che vada in questo senso.
Presidente -
La parola al consigliere Marquis.
Marquis (AC-SA-PNV) -
Prima sono intervenuto in modo
asettico nel cercare di rappresentare la situazione come Presidente
della Commissione e ora vorrei fare due considerazioni di carattere
più politico e anche personale.
Ho ascoltato con grande attenzione gli interventi che si sono
succeduti in aula, credo che ci siano stati degli spunti molto
interessanti, sono emersi comportamenti responsabili, però devo
evidenziare che non mi posso riconoscere in tutti gli interventi
che ho sentito questa mattina.
Credo che fare politica significhi assumersi delle
responsabilità, governare è diverso che protestare, qui dentro
siamo chiamati dalla gente e retribuiti per dare delle soluzioni ai
problemi. Sono capace anch'io a fare demagogia e populismo, ma
credo che oggi sia altamente irresponsabile dividere la popolazione
valdostana su questi temi, creare l'acredine tra lavoratori del
Casinò e le altre categorie sociali; oggi occorre affrontare questa
questione con serietà, perché noi dobbiamo dare una soluzione e non
possiamo uscire da questo Consiglio senza aver espresso un chiaro
indirizzo politico come maggioranza. Una proposta ci deve essere,
perché non possiamo permetterci di lasciare un'azienda di questo
livello a navigare nel mare come una barca senza sapere dove le
onde e il vento la porteranno. Io credo che il cambiamento non
possa essere distruttivo. Noi abbiamo intrapreso questo percorso
politico qualche mese fa con la piena convinzione di voler
cambiare, voler risolvere le questioni che interessano i
Valdostani, ma noi non ci siamo su un cambiamento distruttivo,
perché non decidere significa attuare un cambiamento distruttivo.
Non ci riconosciamo in questo tipo di politica e in questo tipo di
approccio. Noi rappresentanti di Stella Alpina non riteniamo che le
soluzioni politiche vadano determinate dentro le aule dei
tribunali; noi rispettiamo la giustizia, ne apprezziamo il lavoro,
ma non sempre nelle aule dei Palazzi di giustizia le azzeccano
tutte, quindi crediamo che le soluzioni debbano nascere qui dentro,
perché non ci si deve nascondere dietro i problemi tecnici o altri
organismi che devono fare delle valutazioni, che devono decidere.
Non aspettiamo sicuramente la sentenza della Corte dei Conti, entro
sera presenteremo una risoluzione sulla quale in qualche modo la
maggioranza si dovrà ritrovare, perché la sentenza su questo
argomento forse arriva prima dall'aula che dalle aule del
tribunale. Credo che oggi sia fondamentale trovare una soluzione a
questo problema. Non possiamo esimerci. Diversamente l'azienda
rischia di fare una brutta fine.
Ho sentito prima chiedere qual è stato l'approccio nei confronti
di aziende che hanno chiuso. Non mescoliamo le cose, se vogliamo
essere seri, perché un conto è quando chiude un'azienda con sede
fuori Valle e altro quando succede a una con sede locale. Abbiamo
sempre fatto tutto il possibile per salvaguardare i posti di lavoro
e sostenere le aziende in crisi. In questo caso ci sono 20 milioni
di gettito fiscale che vanno persi e non solo perdiamo quello,
rischiamo di perdere il diritto alla concessione. Io credo che qui
bisogna riscoprire lo spirito di essere valdostani e di ritrovare
il fuoco che alimenta il cuore dell'autonomia che deve spronare gli
autonomisti e tutti quelli che vivono la Valle d'Aosta. Non ci
dobbiamo fare condizionare dalle logiche romane, siamo gente che
vive la Valle d'Aosta e siamo attaccati alle nostre radici, quindi
dobbiamo trovare delle soluzioni ai problemi dei valdostani. Non li
banalizziamo, come ho sentito stamattina quando qualcuno ha detto
non ci sono delle soluzioni. Noi le soluzioni le abbiamo. Le
soluzioni devono essere politiche, perché prima si danno le linee
politiche che poi si tramutano in linee tecniche e si devono
declinare nel rispetto della legislazione e nel rispetto della
legge. Qui nessuno vuole non rispettare la legge, abbiamo tutti a
cuore questo principio e non possiamo farne a meno, però credo che
a questo punto occorra non più tergiversare. Ci sono state
presentate delle linee da parte della
governance
? La
governance ha il compito di proporre delle azioni, la politica le
deve valutare e le deve condividere o meno. Io credo che noi
dobbiamo esprimerci su quelle linee, ma non dobbiamo entrare nel
merito se siano legittime o no, ce lo deve dire qualcun altro. Noi
dobbiamo dare per scontato che quelle linee siano legittime, perché
devono essere certificate da soggetti terzi, che non siamo noi.
Quindi la politica si deve esprimere sotto questo profilo a mio
avviso e io ritengo che oggi sia il momento fondamentale per questo
passaggio, perché domenica sera il nostro Assessore si dovrà recare
all'assemblea ed esprimere la posizione della Regione Valle
d'Aosta. La Valle d'Aosta non si può permettere di tergiversare
ulteriormente su questo tema.
Io sono il primo a fare autocritica. Probabilmente abbiamo
sbagliato tutti nell'affrontare questo tema, perché non è mai colpa
di uno, quando le cose non funzionano, però a un certo punto
bisogna avere la capacità di superare le difficoltà. Io credo che
qui bisogna guardare alla cultura del fare e non alla cultura del
distruggere. Perché se pensiamo di affrontare le questioni solo
vedendo i problemi e vedendo negativo... ma voi avete visto
qualcuno che non è ottimista vincere qualcosa, ottenere dei
risultati nella vita? Io no. Bisogna credere in quello che si fa,
bisogna essere consapevoli dei rischi e delle difficoltà che si
devono correre, però arriva un momento in cui bisogna essere in
grado di prendere delle decisioni.
Condivido pienamente la posizione espressa dalla collega Morelli
e quanto è stato detto dalla collega Rini: io credo che oggi la
maggioranza deve guardarsi negli occhi e
in primis
deve
avere la capacità di offrire una soluzione e credo anche che sia
doveroso da parte di tutta l'opposizione cercare di fare un
ragionamento di condivisione, perché qui sta prendendo fuoco il
villaggio. I valdostani ci insegnano che, quando succedevano questi
tristi eventi, tutti formavano una catena umana per passarsi i
secchi dell'acqua superando tutti i rancori del passato, cercando
di lavorare per il bene comune, per dare soluzione ai problemi di
tutti.
Presidente -
L'assessore Aggravi mi dice che farà
distribuire adesso a tutti i Consiglieri una copia del bilancio del
Casinò al 30 giugno. La parola al consigliere Bertschy.
Bertschy (UVP) -
Grazie, Assessore. Un documento che
arriva con una certa sollecitudine. Io direi che il fallimento oggi
c'è, ma non è quello del Casinò, è quello della Presidente
Spelgatti, della Lega e nell'insieme della maggioranza che non è
riuscita a costruire quella squadra che era stata annunciata al
primo Consiglio di luglio e che, da cittadino e non da oppositore
politico, mi auspicavo. Noi uscivamo come eletti da un Consiglio
regionale litigioso, da un Consiglio regionale che non era riuscito
a trovare delle soluzioni stabili e, pur con delle differenze che
stavano tra opposizione e maggioranza, era auspicabile, da
cittadino, veder formare una squadra di governo coesa, capace di
prendere in mano il governo dei problemi valdostani.
Avete fallito. Lei ha fallito, perché lei lo ha annunciato per
la Lega. Avete fallito perché siete stati presuntuosi con i vostri
colleghi di maggioranza. Con noi ci sta. Collega Manfrin, ha
riportato un pettegolezzo da bar non più tardi di un minuto fa e la
Presidente Spelgatti chiedeva al Presidente Fosson di chiudere il
microfono alla collega Morelli di maggioranza, perché probabilmente
stava dicendo cose che non andavano nella direzione che voleva,
perché l'intervento era andato troppo lungo. Se vogliamo quindi
giocare ai pettegolezzi, qui ne facciamo per tutti: nei corridoi
dei gruppi se ne sentono di tutti i colori e andiamo avanti. Però
il fallimento c'è e c'è su questo dossier ed è il fallimento
vostro. Quando si amministra e si va all'opposizione, si possono
dire tutte le cose che si vuole, ma quando si va al governo, si
deve cercare prima di tutto di trovare un equilibrio, una sintesi
con chi ti sta intorno e con chi deve governare con te, anche se ha
una storia e anche se questa storia la vuole cancellare.
Il collega Ferrero, ma tutti gli altri colleghi, hanno fatto
finta che ci fossero movimenti nuovi in Valle d'Aosta. Le
rappresentanze di anni di persone che fanno politica sono
cancellate dal fatto di iscriversi a un nuovo movimento, e non
faccio nomi. Ognuno se li inventi e se li vada a cercare. La
politica ha periodi storici, si possono fare degli errori nel
rappresentare i governi e le opposizioni, vedremo cosa saprà fare
il nuovo che cambia, anche a livello nazionale, e auspichiamo che
tutto cambi, perché, prima che degli eletti, siamo cittadini! Però
piano a dare pagelle a tutti e piano a cancellare la storia di
tutti. Ognuno di noi ha una storia, nel bene e nel male, e per
fortuna ne costruisce delle altre con la propria famiglia,
guardando l'educazione dei propri figli e cercando di guardare
avanti. Fa sorridere anche Impegno Civico che tutto d'un colpo si
smarca dal dossier Casinò, avendo avuto comunque con il dossier
Casinò da fare con qualcuno che nella scorsa legislatura ha votato
questo piano e che è stato presente nelle proprie liste.
È chiaro che parlare del Casinò oggi non fa consenso, però siete
in troppi a parlarne male, forse ve lo dovrete dividere troppo
questo consenso contro il Casinò, ma sottoscrivo l'intervento del
collega Marquis ? che mi è sembrato anche non collegato a un
interesse di natura personale ? l'intervento del collega Chatrian e
la presa di posizione della collega Rini.
Governare e amministrare vuol dire cercare di guardare il bene
di tutti, anche di quelle categorie che magari in questo momento
non portano consenso, ma nel 2000, 2002 facevano 140 milioni di
euro di fatturato. Quell'azienda faceva 140 milioni di euro di
fatturato. Diventa difficile governare se tutto quello che oggi è
negativo viene cancellato e non viene considerato come un progetto
di governo. Certo, addirittura noi l'abbiamo perso il consenso in
certi posti e forse proprio lì, perché non abbiamo mai cercato di
mantenere privilegi, anzi! Lo posso dire oggi, il collega Chatrian
non credo che abbia portato a casa un grande elettorato da quelle
parti, perché è il primo che si è speso per cercare di trovare un
equilibrio, e ci è dispiaciuto di non essere riusciti a trovare
ancora la strada giusta per creare le condizioni perché gli incassi
possano salire nella misura che era stata prevista! Però tutto
questo non può essere cancellato semplicemente buttando lì delle
cifre a caso, cercando di ridurre tutto a uno spreco. Questa è
un'azienda che, se domani mattina chiude, a Saint-Vincent, a
Châtillon e in Valle d'Aosta si crea una voragine. Quindi bello
sognare che faremo economia con i castelli, con i sentieri, con
tutto quanto: certo, è il progetto! Tanti di noi amano la montagna
e tanti di noi vorrebbero valorizzare di più le proprie montagne e
le proprie ricchezze, ma domani mattina non si fanno 60 milioni di
euro di fatturato con quelle ricchezze, perciò dobbiamo riuscire a
trovare un equilibrio tra delle scelte da fare, delle rinunce da
fare, e su questo credo che ci siamo spesi e l'indicazione che è
venuta fuori, anche dalla discussione in Commissione, è che ci
saranno altri sacrifici da fare. Però da lì a non prendere in mano
una situazione così grave... credo che sia un gesto di grande
responsabilità.
Ieri l'amministratore delegato ?e risulta tutto a verbale ? ci
ha anticipato le sue linee guida, abbiamo chiesto più volte - e
l'abbiamo sottolineato - stiamo parlando di piani di legittimità
nelle scelte che vengono indicate, ci è stato risposto più volte
che si tratta di piani di legittimità, poi è anche stato detto in
maniera chiara che si è dovuto ricorrere a una richiesta formale di
atti per avere un'istruttoria che poche ore dopo è stata pubblicata
sulla stampa e che tutti noi abbiamo in mano. Se questi sono i
rapporti che l'Assessore tiene con l'amministratore di riferimento
di un'azienda in crisi, è chiaro che non si può avere fiducia o
dell'uno o dell'altro.
Noi dobbiamo alla fine di questa discussione ? se no veramente è
tempo perso ?, avere delle posizioni politiche chiare in cui ognuno
si deve esprimere a riguardo di questo dossier in via definitiva
con una risoluzione che chiarisca una volta per tutte se esiste una
linea politica che possa essere indicata di maggioranza
all'Assessore e, se non esiste, che si decreti la fine di questa
maggioranza e che si dia la possibilità ad altri di governare
questo dossier come altri.
Presidente -
La parola al consigliere Rollandin.
Rollandin (UV) -
L'ultima discussione fatta sul tema
Casinò era avvenuta in
streaming
nell'aula vicino a questa,
ma noi che eravamo qui non sentivamo quello che veniva detto
dall'altra parte, tant'è che abbiamo dovuto rivedere, risentire per
capire cos'era successo. Nel frattempo si erano dette una serie di
cose che oggi sono state riprese, giustamente, nel senso che nel
tempo sul Casinò si sono fatti diversi passi: c'è stato un momento
in cui, per uscire dall'accerchiamento, si è deciso che si doveva
comprare il "Billia" e si è giustamente andati avanti per
valorizzarli insieme.
Oggi noi siamo qui a discutere una cosa molto semplice: la
conclusione di un percorso ? da quando c'è stata la
ristrutturazione del Casinò a quando si è voluto giustamente
verificare quali potevano essere i punti forti di questo Casinò
(che ci sono e sono stati evidenziati) ? che oggi deve essere
concluso. Questo è il punto. Non si può più trascinare in eterno
questo tipo di procedura. Se il piano a suo tempo approvato deve
avere qualche aggiustamento, questo non giustifica il fatto che gli
impegni presi non vengano mantenuti. Il più eclatante è quello dei
soldi della terza tranche che non sono stati erogati. Questo è
stato un segnale negativo che ha influito su tutto l'insieme: le
banche non ci hanno più creduto, i fornitori sono andati
all'attacco. Tutto questo ha creato una difficoltà oggettiva, una
perdita oggettiva di
appeal
del Casinò.
Non entro nel discorso sui lavoratori che è già stato fatto. Mi
ha fatto specie sentire da qualcuno dire: "per il Casinò siete
intervenuti, perché per gli altri no?" Non c'è un'azienda in Valle
d'Aosta, dalla Cogne alla più piccola, per la quale non siano stati
fatti tutti gli interventi necessari. Sfido chiunque a portarci qui
un'azienda che non sia stata considerata. Questo vuol dire che non
conoscete nemmeno la Valle d'Aosta! Continuate a passare dall'uno
all'altro senza capire cosa fate, questa è la verità! E
sicuramente, quando si interviene come si è intervenuti, si possono
anche fare degli errori, però si è intervenuti per un'azienda che
ha dato quegli introiti che sappiamo, mentre per gli altri era
grasso che cola se stavano in piedi, e si faceva di tutto, lo si
faceva per i lavoratori.
Io credo che oggi sia il termine ultimo per dirci se vogliamo
chiudere un capitolo difficile per evitare che ci siano i traumi
che molti possono immaginare. Questo è il momento. Dobbiamo dircelo
nel senso che voi dovete chiarirvi le idee, dire se il bilancio
approvato, gli investimenti con quello che è necessario fare in un
periodo limitato, abbiano un senso e, se è così, dobbiamo deciderlo
in modo che si abbia chiarezza su quello che deve essere fatto.
Su alcune affermazioni ? su chi in passato era di qua, chi era
di là ? credo che, guardando solo nel panorama "città di Aosta e
Regione", ce ne sia per tutti, direi che è meglio sorvolare su
queste piccole tematiche.
È meglio concentrarci su una soluzione che esiste, che è stata
predisposta e che oggi deve essere approvata.
Presidente -
La parola al consigliere Luboz.
Luboz (LEGA VDA) -
"
Mal comune, mezzo gaudio
" et
"
Divide et impera
", hier soir j'ai beaucoup pensé à ces deux
dictons et je crois qu'ils sont très bien emblématiques pour
expliquer la période que nous vivons. À l'intérieur de la majorité
et aussi de la minorité, les nouvelles forces politiques, n'ayant
jamais eu à se confronter à cet argument, jusqu'au moment du
payement de la troisième tranche de 6 millions d'euros, se trouvent
à côté d'autres mouvements qui, au contraire, connaissent très bien
le problème et, en certains cas, sont même ceux qui ont contribué
le plus à produire le malheur dans lequel le casino est
précipité.
Et maintenant ? Maintenant, ceux qui parlaient de "
società
bollita
" voudraient là nous indiquer le bon chemin ? Les
autres, à l'intérieur de la majorité, ceux qui l'année passée
avaient réalisé le plan de sauvetage avec l'administrateur unique
Di Matteo, qui n'a sûrement pas su se démontrer à la hauteur de
Marchionne pour ce qui est de la Fiat : ils veulent à tout prix
nous pousser à continuer la même thérapie avec l'injection d'argent
public dans les caisses d'une entreprise qui n'a pas su démontrer
le respect du plan.
Il faut le dire, il est vrai aussi que les plus hauts
représentants de la force majoritaire qui régit ce Gouvernement
n'ont pas toujours été à même d'éclaircir quel parcours était le
mieux à faire pour sortir de l'impasse. Et nous voilà, donc, ici à
décider que faire de cette entreprise.
Hier, dans la séance de la IV
e
Commission, on a
écouté les syndics de Saint-Vincent et de Châtillon; il m'a fort
impressionné le discours et la passion, l'enthousiasme de Monsieur
Borgio, quand il décrivait l'état du Casino et de Saint-Vincent. Il
a, à plusieurs reprises, mis l'accent sur les grandes possibilités
et les opportunités que pourrait encore avoir la maison de jeux. À
ce point-là, penser à une Ferrari m'est venu spontanément, une
Ferrari qui perd son essence par un trou dans le réservoir, en
mesure beaucoup plus grande que celle qui fait bouger la voiture.
Alors, qu'est-ce qu'on décide de faire? Boucler le trou ou
continuer à mettre de l'essence? Ou carrément s'en défaire de la
Ferrari? Vu qu'un certain moment, étant donné de l'abondance
d'essence, on a continué, vous avez continué à remplir le
réservoir, même si la perte était continuelle, peut-être vous en
aviez l'intérêt; l'année passée la perte était réduite, mais
l'essence a continué à être mise en surabondance; la perte était
grandement réduite, c'est vrai.
On est arrivés, donc, là, au "
Mal comune, mezzo gaudio
" :
il suffit de lire les journaux pour comprendre que la stratégie de
quelqu'un est celle de faire en sorte à ce que tous ceux qui
s'occupent du Casino aient la même responsabilité, pas
nécessairement face à la justice, ce qui est déjà par sa nature
embêtant, mais surtout face à la communauté valdôtaine, qui en très
grande partie nous demande de prendre des décisions sur cet
argument. De là ma référence au "
mal comune, mezzo gaudio
",
au combien différent du dicton "l'union fait la force", soyons
sérieux nous de la majorité sur cet argument, c'est vrai, nous
n'avons pas été capables d'être unis et pourtant, j'en suis
persuadé, nous pourrions et surtout nous devrions trouver une
synthèse dans les différentes sensibilités.
L'autre dicton "
Divide et impera
", de très ancienne
mémoire, est là à nous témoigner que l'habilité de la minorité est
celle d'aller attaquer le point faible de l'adversaire politique
et, malheureusement, sur cet argument nous sommes très faibles,
fragiles ; il est donc à nous de savoir résister si nous avons la
force et le courage, ou bien de succomber, admettant notre
faiblesse.
Depuis que je participe aux travaux de la IV
e
Commission et aux auditions de la Gouvernance du Casino, j'ai
toujours assisté à la critique envers l'assesseur Aggravi d'une
approche trop technique à l'argument et pas assez politique. Mais,
bon Dieu, je vous demande, si vous étiez mécaniciens, quand vous
portent une voiture à réparer, vous regarderiez les problèmes
mécaniques, qui sont à l'origine du mauvais fonctionnement, ou bien
l'état de la carrosserie et celui des pneus, qu'ils soient bien
gonflés?
Voilà, souvent c'est ça à quoi j'ai assisté, à des interprètes
qui parlent d'arguments différents sur un même sujet à traiter,
quelqu'un favorable, parait-il à n'importe quelle condition, comme
cela arrivait dans un passé même pas si lointain, favorable à
continuer le financement public du Casino, d'autres plus douteux à
admettre d'éventuels financements à condition qui soient justement
respectées les différentes lois communautaires, surtout liées aux
aides d'État. D'autres encore, et personnellement, je fais partie
de ce groupe et je partage ce que vient de dire tout à l'heure
Madame Minelli, c'est-à-dire qu'il serait souhaitable une stratégie
complètement différente, la plus urgente et partagée possible, qui
puisse valoriser tous les atouts que la moyenne et basse Vallée
peut offrir et non seulement le Casino.
Si nous en aurons encore le temps, je souhaite que nous sachions
trouver un accord clair pour donner une réponse certaine et
complète avant tout à la communauté valdotaine, ensuite aux
administrateurs de Saint-Vincent et aux travailleurs du Casino.
Presidente -
La parola all'assessore Aggravi.
Aggravi (LEGA VDA) -
Una piccola precisazione, perché ho
sentito dire che il sottoscritto avrebbe dato alla stampa dei
documenti o avrebbe fatto uscire dei documenti dalle deputate sedi.
Questo non è avvenuto e su questo punto sinceramente mi ritrovo
molto perplesso, perché nessun documento è stato dato da parte del
sottoscritto alla stampa.
Quella che abbiamo vissuto in questa mattinata è stata
un'importante discussione in cui sono emersi numerosi spunti. Ho
apprezzato l'intervento della collega Minelli, che ha parlato di
soluzioni d'azienda, come del collega Luboz. Spesso la soluzione
non è una soluzione fantasiosa, ma è una soluzione d'azienda e più
volte, quando sono stato interrogato anche dalla stampa ?e questo
lo sottoscrivo ? ho detto che le possibilità di continuità erano in
soluzioni d'azienda, scelte sicuramente coraggiose che si devono e
che si possono fare insieme. L'ho detto prima, forse tra le righe,
l'ho detto in commissione, l'ho detto ai giornalisti: tagliare i
costi, riguadagnare la fiducia delle banche che, di fronte ad un
taglio di costi, arriva e sicuramente procedere con serietà anche
nei confronti dei fornitori, perché è necessario sicuramente dare
le risposte che molti colleghi hanno evidenziato.
Non entro nel merito di questioni giudiziarie o questioni
passate, ma guardo al futuro. Parlando di continuità giustamente si
chiede la possibilità d'identificare degli elementi seri di
continuità e non mi nascondo dietro a nessun tipo di parere
tecnico. L'ho detto e ve l'ho detto anche in commissione, forse è
vero, mi scuso di essere troppo tecnico, ma in alcune situazioni,
trovando delle soluzioni molto complesse e soprattutto
potenzialmente pericolose, preferisco identificare delle soluzioni
più semplici che possono essere messe in campo e se, purtroppo, gli
eventi per "enne" motivi hanno creato difficoltà a perseguire un
certo tipo di strada, bisogna capire che questa strada deve essere
modificata e bisogna fare delle scelte diverse, sicuramente in
continuità, sicuramente per il risanamento ma forse più forti,
perché altrimenti - come giustamente ricordava la collega Pulz - il
futuro non c'è.
Credo e sono fiducioso che una risoluzione che verrà scritta sia
dalla maggioranza, ma con l'aiuto di tutti, potrà sintetizzare al
meglio la posizione necessaria che questa maggioranza e, lo voglia,
tutto il Consiglio potranno prendere. Ho solo un dubbio ? mi scuso
con la collega Certan che condivide la mia destra ? ma il fatto che
essa abbia parlato dal banco forse dà una risposta alla collega
Rini e mi pone un interrogativo sul nostro futuro.
Presidente -
La parola alla presidente della Regione.
Spelgatti (LEGA VDA) -
Parlo per la prima volta dopo
un'intera estate di assoluto silenzio, silenzio tombale,
probabilmente silenzio assordante. A prescindere dal fatto che sono
sicuramente molto silenziosa, non amo apparire sui giornali, non
amo apparire davanti alle telecamere - fa parte del mio carattere -
sono abituata a lavorare e basta. Questa è stata una mia decisione
per serietà profonda nell'affrontare una situazione così complessa,
così delicata come quella del Casinò. Preciso e ci tengo a
sottolineare che ogni singola scelta, ogni singola mossa
dell'assessore Aggravi è stata studiata insieme. Abbiamo lavorato
giorno dopo giorno tutti i santi giorni insieme e quindi qualunque
tipo di eventuale responsabilità che qualcuno volesse additare
all'Assessore, me la prendo a pieno titolo insieme con lui, perché
abbiamo lavorato insieme tutti i santi giorni. Il fatto di stare in
silenzio in questo momento e lasciar parlare sempre l'assessore
Aggravi è stata una scelta dettata dal fatto che in questo momento
e in questa fase la situazione del Casinò è gravissima, ma è ancora
assolutamente salvabile, ci sono ancora delle scelte che possono
essere fatte, che devono essere fatte e che possono salvare
comunque l'azienda. Chiaro, scelte pesanti, scelte difficili e
quindi ogni singola parola fuori posto comporta comunque un
rumor
da parte dei giornali, dei
social
, della gente,
eventuali posizioni differenti delle banche e quindi, siccome
l'assessore Aggravi è preparatissimo, è stato giusto, in qualità di
Assessore competente, che parlasse lui e che non parlassi io.
Questo per rispondere anche ad alcuni colleghi di maggioranza,
da cui ho sentito dire tantissime volte in tutto questo periodo - è
stato ripetuto anche qui in aula e quindi è evidente che si debba
rispondere - che Aggravi e io siamo troppo tecnici, che affrontiamo
la questione in maniera troppo tecnica. Lui in qualità di
manager
, io perché ragiono da avvocato. Questo è stato
ripetuto come un mantra tante volte a noi, così come tante volte
(troppe) ci è stato detto che le scelte devono essere politiche.
Vero. Io ricordo che in questo momento i margini per le scelte
politiche sono ridotti all'osso, perché ormai, da quando noi siamo
arrivati e siamo arrivati dopo anni e anni di un lunghissimo
percorso del Casinò, la questione è diventata tecnica, perché la
mancata presentazione del bilancio e tutte le problematiche che
l'Assessore ha continuato a ripetere, le problematiche tecniche in
quel momento impedivano altre scelte politiche. Non è stato quindi
un continuo procrastinare delle scelte, è stata una continua
richiesta di documentazione, di risposte fatte per le vie brevi,
fatte per le vie formali, fatte via email, fatte direttamente con
il socio, a cui non venivano date delle risposte, di conseguenza le
scelte che dovevano seguire dovevano necessariamente essere
vagliate dal punto di vista tecnico, perché comunque ci si muove
nell'alveo di leggi e di numeri. Questo quindi è quanto
accaduto.
Ricordo anche - a questo punto va detto ? che due settimane fa
in una riunione di maggioranza ci siamo presentati dicendo che non
stavamo avendo le risposte auspicate, quindi abbiamo posto sul
tavolo tre soluzioni differenti, se vogliamo cambiare la
governance
, quindi siamo arrivati con nomi e cognomi e
accettazioni possibili da parte dei soggetti, perché c'era già
tutto, prospettando una "soluzione 1": cambio secco di governance.
In questo caso vi dico anche esplicitamente come si arrivava a quei
nomi. Sostituzione secca dell'amministratore unico, la
professoressa dalla Bocconi, mia docente in Bocconi in un
master
di alta amministrazione della cosa pubblica, persona
molto preparata con un
curriculum
eccezionale.
Seconda ipotesi: si mantiene Di Matteo e gli si affiancano altri
due soggetti, anche lì tecnici, un'altra professoressa (sempre
della Bocconi) che nella vita si occupa proprio di queste
ristrutturazioni, oltre a questa persona.
Terza possibilità: cambio totale della governance e anche qua
tre nomi differenti. Le risposte non ci sono arrivate.
Il discorso è questo, dobbiamo fare delle scelte per poter
rilanciare in maniera decisa il Casinò, verissimo, abbiamo detto
che ci deve essere: una netta riduzione dei costi, reperimento di
finanza privata, accordi con fornitori e valutazione in relazione
al cambio eventuale della governance oppure mantenimento della
governance, rafforzata da un Cda oppure Cda completamente nuovo;
sono soluzioni che devono essere affrontate, che devono essere
vagliate, a cui questa maggioranza deve dare una risposta.
Ricordo infine che noi crediamo profondamente che questa azienda
possa essere salvata nell'interesse dell'azienda e di tutti i
Valdostani. Chiaramente ci devono essere delle soluzioni molto dure
da prendere, perché altrimenti il Casinò non può sopravvivere e
questo è un danno per i lavoratori, per il Casinò e per la Valle
d'Aosta tutta, però devono essere prese delle decisioni e
affrontate delle scelte sicuramente molto dure.
Presidente -
La parola alla consigliera Certan per fatto
personale.
Certan (ALPE) -
Solo per chiarire il perché sono scesa.
Non c'è nulla di già determinato, assessore e collega Aggravi.
Semplicemente siccome io da questi banchi dovrei intervenire da
Assessore alla Sanità e non da Assessore con delega sul Casinò, per
rispetto, anche nei suoi confronti e nei confronti della presidente
Spelgatti, sono scesa, perché ?così mi è stato detto all'inizio
della scorsa legislatura - così dovrebbe essere fatto. Non perché
ci sono già scenari determinati, era per rispetto nei confronti
della sua delega e della sua posizione. Siamo colleghi, mi posso
esprimere su un argomento non legato al mio assessorato, ma credevo
che non fosse opportuno che lo facessi da questi banchi e sono
scesa per questo. Non perché ripeto ci sia qualcosa di già
predeterminato!
Presidente -
La parola alla consigliera Rini.
Rini (GM) -
Io non avevo nessuna intenzione di
intervenire nuovamente, credo che tanto sia stato detto, ma sono
basita da tutto quello che ho sentito in quest'aula, soprattutto
dagli ultimi interventi e non posso e non voglio tacere.
Sono anche un po' imbarazzata nell'intervenire, perché non so se
non ho capito bene io quello che è stato detto in quest'aula o se
forse lei, Presidente, non ha capito bene la portata del problema
che stiamo affrontando. Spero che non abbia capito la portata del
problema che stiamo affrontando, perché la superficialità e la
confusione con cui lei ha reso delle dichiarazioni in quest'aula
sono imbarazzanti. Io sono contenta che lei abbia avuto dei bravi
professori, anch'io alla Facoltà di giurisprudenza ne ho avuti
tanti bravi, bravissimi, ma qua non stiamo parlando di nomi e trovo
imbarazzante che in quest'aula si vengano a parlare di nomi o di
cambi di personaggi. Forse in tutta l'estate ci siamo concentrati
troppo sulle nomine e sui nomi e non sui dossier, il problema non è
questo. A me non interessa chi fa cosa, a me interessa cosa, non
chi. Questo noi oggi dobbiamo avere la capacità politica di mettere
nero su bianco, è il nostro dovere: noi siamo pagati per fare
questo!
Il silenzio o non il silenzio. Anche sul silenzio non
tiriamocele da soli, perché stiamo rasentando il ridicolo. Ho
parlato di inadeguatezza prima e sono stata troppo leggera, me ne
rendo conto ora. Il silenzio? Abbiamo passato un'estate a vedere
siparietti, scenate, dichiarazioni su
Facebook
e
Twitter
. Qui stiamo parlando di un problema che riguarda e
tocca tutta la comunità.
Come ho detto, stiamo parlando di ricadute e d'indotti che
toccano l'intera comunità della Valle d'Aosta; abbiamo visto sipari
di ogni genere - qualcuno li ha paragonati, e forse anch'io, allo
Charaban e me ne scuso perché gli attori dello Charaban sono
Valdôtains capaci e sanno fare ridere -questi sipari a me non hanno
fatto ridere, hanno fatto pena, perché qua il problema è serio.
Io ho chiesto oggi di affrontare il dossier in maniera politica
e delle repliche così mi fanno veramente cadere le braccia, perché
allora veramente non ci capiamo. Non capiamo qual è la portata e
qual è il significato dello stare seduti in quest'aula per
rappresentare le istanze delle Valdostane e dei Valdostani. Io
chiedo di rientrare e di ricollocarci nel solco della serietà. Ho
sentito degli interventi vergognosi da parte di questa pseudo
maggioranza e io non permetto a nessuno d'infangare il percorso
fatto in questi anni (dieci anni nel mio caso), con errori ?come
chiunque di noi può fare quando si fa - ma con assoluta serietà nei
confronti di coloro che hanno riposto fiducia in me, ma anche di
coloro che non l'hanno riposta, lavorando sempre per il bene
comune, commettendo degli errori come tutti, ma sempre nella
legalità, nell'assoluta legalità e non permetto a nessuno,
tantomeno in quest'aula, di fare delle affermazioni come quelle che
ho sentito e di cui si farà totale carico.
Se ancora c'è una volontà di lavorare in maniera seria e
costruttiva, evitiamo certe uscite, evitiamo certe dichiarazioni
che denotano ancora una volta la totale inadeguatezza nel ricoprire
certi ruoli!
Presidente -
La parola al consigliere Baccega.
Baccega (UV) -
Per mozione d'ordine. Noi abbiamo esaurito
il nostro tempo dicendo tutto quello che pensavamo di dire per
sostenere l'ipotesi di avere degli indirizzi chiari e precisi, ma
le dichiarazioni aberranti della presidente Spelgatti ci portano a
dover intervenire nuovamente. Se la presidente Spelgatti ci dice
che la soluzione del Casinò passa: a) attraverso il cambio di
governance
mettendo la mia amica; b) mettendo intorno a Di
Matteo due persone mie amiche; c) cambio totale del consiglio
d'amministrazione, allora qui dobbiamo continuare a dibattere!
Ne parleremo degli incarichi in questo Consiglio, ne parleremo a
lungo, ma queste affermazioni sono pazzesche! Il problema è
gravissimo, la situazione è tremenda e la risoluzione passa
attraverso i consigli d'amministrazione con gli amici degli amici?
Non ci stiamo, grazie!
Presidente -
La parola al consigliere Chatrian.
Chatrian (ALPE) -
Non tutti i gruppi hanno terminato i
venti minuti, per cui, se si decide di andare avanti, andiamo
avanti a oltranza, anche perché la collega Morelli poc'anzi ha
annunciato la presentazione di una risoluzione. Se chiudiamo adesso
la discussione ripartiamo alle 15:30, altrimenti chiederei una
sospensione di maggioranza. In caso contrario, alle 15:30
continuiamo la discussione del punto in questione.
Presidente -
Io convoco una riunione della Conferenza dei
Capigruppo per le 15:30 e poi continuiamo i lavori. La seduta è
tolta.
---
La seduta termina alle ore 13:40.
