Classificazione
AGRICOLTURA


Resoconto integrale del dibattito dell'aula
Oggetto del Consiglio n. 857 del 27 luglio 1994 - Resoconto
OGGETTO N. 857/X - Proposta di regolamento: "Regolamento di
applicazione della legge regionale 6 luglio 1984, n. 30 (Interventi
regionali in materia di agricoltura) e successive
modificazioni".
Articolo 1 - (Finalità)
1. Il presente regolamento disciplina i criteri per
l'applicazione della legge regionale 6 luglio 1984, n. 30
(Interventi regionali in materia di agricoltura), come modificata
con le leggi regionali 12 dicembre 1986, n. 62, 13 giugno 1991, n.
19, 23 dicembre 1991, n. 84 e 28 febbraio 1994, n. 6.
Articolo 2 - (Procedure di appalto)
1. Qualora il contributo erogato dall'Ammi­nistrazione
regionale per l'esecuzione di opere superi il cinquanta percento
della spesa ritenuta ammissibile, i consorzi di miglioramento
fondiario, le cooperative agricole, le consorterie, le associazioni
di produttori agricoli legalmente costituite devono esperire gare
di appalto ai sensi della normativa vigente in materia di appalti
di opere pubbliche.
2. La concessione dei contributi di cui al comma 1 è
subordinata alla dimostrazione, da parte dei beneficiari, della
disponibilità della somma corrispondente alla quota non coperta dal
contributo, integrabile, totalmente o parzialmente, da prestazioni
rese direttamente dai beneficiari per un corrispondente importo,
che dovrà essere documentato nella contabilità dei lavori.
Articolo 3 - (Contributi in conto interessi)
1. I contributi sui prestiti di conduzione di cui
all'articolo 4, comma 2, lett. a), della legge regionale 30/1984
sono prioritariamente destinati alle cooperative agricole o loro
consorzi con attività prevalente rientrante nei settori della
produzione, raccolta, trasformazione, lavorazione, conservazione,
commercializ­zazione e vendita di prodotti agricoli e zootecnici e
alle cooperative di servizi regolarmente iscritte nel settore
agricolo del registro regionale delle società cooperative e dei
loro consorzi.
2. Nell'ambito delle priorità di cui al comma 1 sono
considerate in primo luogo le imprese, in fase di avviamento,
quelle che applicano il rapporto prezzo/qualità e quelle nelle
quali sono in corso programmi concordati di riconversione o
diversificazione produttiva.
3. I contributi sui prestiti di anticipazione sono concessi
esclusivamente alle cooperative agricole e loro consorzi di cui al
comma 1, con esclusione delle cooperative di servizi.
4. I contributi per i prestiti di dotazione di cui
all'articolo 4, comma 2, lett. b), della legge regionale 30/1984
sono concessi per l'acquisto di bestiame di allevamento di razze
valdostane per la durata massima di anni quattro, per l'acquisto di
bestiame di ingrasso per la durata di anni due, per l'acquisto di
macchine ed attrezzature agricole per la durata di anni cinque.
L'importo dei prestiti non può superare il novanta percento del
valore degli acquisti, documentati da regolare fattura. Qualora il
bestiame di allevamento provenga da aziende zootecniche esterne al
territorio della Valle d'Aosta, dovrà risultare iscritto al libro
genealogico delle razze valdostane pezzata rossa e pezzata nera
castana.
5. La Giunta regionale stabilisce, su proposta dell'Assessore
all'agricoltura, forestazione e risorse naturali, i parametri
economico-­produttivi per l'erogazione delle provvi­denze previste
dal presente articolo.
Articolo 4 - (Alpeggi e fabbricati rurali)
1. Al fine della concessione dei contributi di cui
all'articolo 6 della legge regionale 30/1984, l'Assessora­to
dell'agricoltura, forestazione e risorse naturali elabora, ogni
anno, uno specifico programma di intervento che, sulla base delle
risorse disponibili, definisce il numero delle domande finanziabili
e indica le proiezioni finanziarie per gli anni successivi, dando
priorità agli interventi di adeguamento alle norme
sanitarie.
Articolo 5 - (Giudizio di razionalità)
1. La determinazione della spesa ammissibile e l'eventuale
erogazione delle provvidenze presuppone che le opere oggetto di
finan­ziamento siano state giudicate razionali dalla commissione
tecnica di cui all'articolo 18.
Articolo 6 - (Determinazione della spesa ammissibile)
1. La spesa ammissibile a contributo è determinata dagli
uffici competenti operan­do una revisione del computo metrico
estimativo, nel rispetto dei massimali e dei criteri che in
funzione della tipologia del fabbricato sono proposti dal servizio
competente dell'Assessorato dell'agricol­tura, forestazione e
risorse naturali e deliberati dalla Giunta regionale.
2. La comunicazione della spesa ammissibile determinata ai
sensi del comma 1 non rap­presenta impegno finanziario, ma
riconosce l'esistenza dei requisiti soggettivi previsti dalla legge
per l'erogazione del contributo.
3. La spesa ammissibile è comunicata all'interessato per
accettazione della stessa e per la scelta del tipo di finanziamento
entro novanta giorni dalla presentazione della domanda. Contro tale
determinazione è ammesso ricorso, entro trenta giorni dalla
comunicazione, alla Giunta regionale, che si esprimerà in
merito.
4. La spesa ammessa è comunicata all'interessato dopo la
deliberazione di impegno del contributo da parte della Giunta
regionale entro centottanta giorni dalla data di presentazione
della domanda e potrà essere eventualmente rideterminata in sede di
accertamento finale dell'avvenuta esecuzione dei lavori.
Articolo 7 - (Inizio lavori)
1. Le opere per le quali vengono richieste le provvidenze
possono essere iniziate previo ricevimento della comunicazione
dell'ottenuto giudizio di razionalità.
Articolo 8 - (Stati di avanzamento)
1. Il previsto contributo potrà essere erogato in base a
stati di avanzamento, nel numero massimo di quattro. L'importo di
questi ultimi non potrà comunque superare l'ottanta percento
dell'importo ammesso.
Articolo 9 - (Variazioni in corso d'opera)
1. A seguito dell'approvazione dell'investi­mento eventuali
variazioni in corso d'opera possono essere realizzate se
preventivamente richieste e autorizzate.
Articolo 10 - (Ultimazione lavori)
1. Le opere oggetto del finanziamento devono essere ultimate
entro i tempi stabiliti e nei termini previsti dal provvedimento di
concessione ed in conformità con quanto previsto dalle vigenti
norme in materia di urbanistica. Eventuali proroghe possono essere
concesse su motivata richiesta preventiva, corredata di concessione
edilizia.
2. In caso di mancata ultimazione dei lavori, la Giunta
regionale, ai sensi dell'articolo 5 della legge regionale 30/1984,
provvede ad emettere un provvedimento di revoca dei contributi
relativi alle opere non eseguite, qualora queste non abbiano
incidenza sulla razionalità dell'impianto.
Articolo 11 - (Accertamento finale dell'avvenuta esecuzione
dei lavori)
1. L'accertamento finale dell'avvenuta esecuzione delle opere
è effettuato dai tecnici dell'Assessorato dell'agricoltura,
forestazione e risorse naturali, su richiesta dell'interessato,
previa presentazione dello stato finale dei lavori e delle
eventuali concessioni di variante entro sessanta giorni dalla
richiesta.
2. Eventuali opere eseguite in variante al progetto
approvato, se prive di concessione edilizia, sono segnalate
all'autorità competente, ai sensi di legge. Su richiesta motivata
dell'interessato possono essere esaminate dalla commissione tecnica
di cui all'articolo 18, che ne valuta la compatibilità ed il
possibile accoglimento.
Articolo 12 - (Vincolo di destinazione)
1. I beneficiari delle provvidenze previste dall'articolo 6
della legge regionale 30/1984 devono impegnarsi a non modificare la
destinazione delle strutture oggetto dell'intervento pubblico per
un periodo di quindici anni dalla data di accertamento finale
dell'avvenuta esecuzione dei lavori, con esclusione degli impianti
di cui all'articolo 17, comma 1, punti 2 e 3, della sopracitata
legge regionale, per i quali il vincolo è di vent'anni.
2. Possono essere autorizzate, previo parere della
commissione tecnica di cui all'articolo 18, modificazioni della
destinazione di locali o di porzioni di fabbricato che hanno
beneficiato di provvidenze, su motivata richiesta e qualora non
venga compromessa la razionalità complessiva.
3. É ammessa la restituzione dei finanziamenti, con le
modalità di cui all'articolo 5 della legge regionale 30/1984,
qualora il beneficiario intenda utilizzare diversa­mente
l'immobile.
Articolo 13 - (Vincolo aziendale)
1. I beneficiari devono sottoscrivere un impegno a non
ridurre l'estensione della propria azienda agricola come risulta
dalla relazione tecnico?agraria relativa alle superfici aziendali
allegata alla richiesta di contributo, salvo in presenza dei
seguenti casi di forza maggiore:
a) esproprio per pubblica utilità;
b) risoluzione del contratto d'affitto;
c) frazionamenti conseguenti a successioni
ereditarie;
d) gravi motivi familiari.
2. I terreni di proprietà del richiedente risulteranno
vincolati alle opere finanziate per la durata corrispondente al
vincolo di destinazione.
3. Le superfici catastali in affitto che hanno contribuito a
formare, in sede di presentazione della richiesta di contributo,
l'estensione aziendale del richiedente, non possono, per un periodo
di nove anni dalla data di accertamento finale dell'avvenuta
esecuzione delle opere, essere utilizzate da altri titolari di
azienda, fatta eccezione per il proprietario, ai fini di
beneficiare delle provvidenze di cui all'articolo 6 della legge
regionale 30/1984.
Articolo 14 - (Controlli aziendali)
1. I funzionari dell'Assessorato dell'agricol­tura,
forestazione e risorse naturali provvederanno periodicamente ad
effettuare controlli aziendali atti ad accertare il rispetto dei
vincoli di cui agli articoli 12 e 13.
Articolo 15 - (Provvedimento di revoca e procedura di
restituzione)
1. Chi contravviene al vincolo di destinazione sarà
sottoposto ad un provvedimento di revoca delle provvidenze, emanato
dalla Giunta regionale.
2. Nell'ambito del provvedimento di cui al comma 1 sarà
disposta la restituzione dei contributi in conto capitale
liquidati, fatta salva la quota relativa al periodo in cui il
richiedente ha rispettato il vincolo, dalla data di riscossione del
contributo alla data dell'accertamento della diversa destina­zione.
L'inadempiente è inoltre tenuto a versare una maggiorazione che
tiene conto degli interessi calcolati sulla base della media
ponderata del tasso ufficiale di sconto per il periodo di beneficio
dell'agevolazione. La stessa procedura si applica nel caso in cui
le agevolazioni siano state concesse sotto forma di contributi in
conto interessi.
3. Il provvedimento di revoca deve essere trasmesso
all'interessato a mezzo di raccomandata con ricevuta di ritorno. La
restituzione delle provvidenze deve essere effettuata entro i
sessanta giorni successivi al ricevimento del provvedimento di
revoca, mediante versamento su un conto corrente intestato
all'Amministrazione regionale.
4. Avverso il provvedimento di revoca è ammesso ricorso da
presentare entro trenta giorni alla Giunta regionale.
Articolo 16 - (Priorità dei finanziamenti)
1. Per la concessione delle provvidenze di cui all'articolo 6
della legge regionale 30/1984 è adottato il seguente ordine di
priorità:
a) imprenditore a titolo principale e titolari d'imprese
diretto?coltivatrici;
b) consorzi di miglioramento fondiario, cooperative agricole,
associazioni di produttori agricoli e consorterie legalmente
costituite, comuni;
c) altri imprenditori agricoli.
2. Nell'ambito di ciascuna delle categorie di beneficiari di
cui al comma 1 debbono essere rispettate le seguenti precedenze in
funzione delle tipologie del fabbricato per il quale è richiesto il
contributo:
a) investimenti nell'ambito di piani di miglioramento
approvati;
b) stalle razionali, alpeggi, mayens e relativi alloggi di
conduzione;
c) strutture per la lavorazione, trasfor­mazione e
conservazione di prodotti agricoli e zootecnici;
d) deposito e ricovero macchine ed attrezzi;
e) strutture al servizio di aziende
floro­vivaistiche;
f) altri fabbricati rurali.
3. Il finanziamento delle domande secondo le priorità
stabilite dal presente articolo sarà attuato in funzione delle
risorse disponibili.
Articolo 17 - (Gestione anagrafica delle aziende)
1. L'Assessorato dell'agricoltura, forestazione e risorse
naturali predispone un sistema informativo per la gestione dei dati
delle aziende agrarie beneficiarie delle provvidenze in materia di
fabbricati rurali e di altri provvedimenti previsti dalla normativa
per il settore agricolo. L'anagrafe contiene i dati relativi
all'azienda (riparto colturale, superfici, terreni di proprietà o
in affitto, eccetera), al titolare ed al suo nucleo familiare,
nonché ai finanziamenti richiesti e concessi.
Articolo 18 - (Commissione tecnica)
1. Nell'ambito dei Servizi agrari ed affari generali
dell'Assessorato dell'agricoltura, forestazione e risorse naturali
è istituita una commissione tecnica per la valutazione delle
richieste di contributo nel settore dei fabbricati rurali. Tale
commissione provvede in particolare a:
a) esprimere il giudizio di razionalità sulle opere oggetto
del finanziamento;
b) approvare, sulla base delle priorità stabilite dal
presente regolamento, l'elenco delle domande da finanziare;
c) verificare la corretta determinazione della spesa
ammissibile a contributo.
2. La commissione tecnica è così composta:
a) capo servizio tecnico dei Servizi agrari ed affari
generali, o suo delegato, con funzione di presidente;
b) istruttore tecnico responsabile dell'uf­ficio
competente;
c) un perito agrario dell'ufficio competente;
d) due geometri dell'ufficio competente.
3. Nell'esprimere il giudizio di razionalità la commissione
tecnica dovrà tener conto dei parametri tecnici ed economici
previsti per il rilascio dell'attestato di funzionalità degli
edifici rurali.
4. Il giudizio di razionalità relativo all'opera oggetto di
finanziamento deve essere comunicato al richiedente entro sessanta
giorni dalla data di presentazione della domanda.
Articolo 19 - (Viabilità rurale, irrigazione, acquedotti ed
elettrificazione rurale)
1. La redazione di progetti concernenti opere di
miglioramento fondiario di cui all'articolo 7 della legge regionale
30/1984 deve essere preventivamente autorizzata dall'Assessorato
dell'agricoltura, forestazione e risorse naturali, previo
sopralluogo da parte dei competenti uffici tecnici che devono
documentare l'effettiva valenza agricola dell'opera
proposta.
2. I progetti sono ammessi a finanziamento previa verifica
tecnico?economica effettuata da una commissione tecnica composta
da:
a) capo servizio tecnico dei Servizi agrari ed affari
generali, o suo delegato, con funzione di presidente;
b) istruttore tecnico dell'ufficio competente;
c) un perito agrario dell'ufficio competente;
d) un geometra dell'ufficio competente.
3. Rispetto alla tipologia delle opere sono attribuite, in
ordine decrescente, le seguenti priorità:
a) interventi che rivestono carattere d'urgenza, diretti ad
evitare smotta­menti, frane, dissesti del territorio in genere o
danni a persone o a cose;
b) progetti che riguardano l'organizzazione agraria
territoriale globale nell'ambito del riordino fondiario;
c) progetti che riguardano l'organizzazione agraria
territoriale globale con l'accorpamento volontario;
d) progetti che riguardano l'organizzazione agraria
territoriale globale senza riordino fondiario o accorpamento
volontario;
e) acquedotti rurali;
f) irrigazione con miglioramento dei terreni;
g) irrigazione;
h) viabilità rurale, monorotaie e teleferiche.
4. Le strade vicinali e gli acquedotti sono considerati di
interesse prevalentemente agricolo ai sensi dell'articolo 7, comma
2, della legge regionale 30/1984 quando la loro utenza è composta,
per almeno il sessanta percento, da persone che si dedicano ad
attività agricola.
5. Il criterio di cui al comma 2 è applicabile anche per
valutare l'interesse rurale e l'ammissibilità a contributo delle
opere di elettrificazione rurale di cui all'articolo 12 della legge
regionale 30/1984.
Articolo 20 - (Contributi nelle spese di gestione e
costituzione delle organizzazioni collettive)
1. Allo scopo di razionalizzare la gestione e la conduzione
delle organizzazioni collettive, la Giunta regionale determina i
parametri entro cui devono comunque essere contenute le spese di
gestione, in funzione delle singole tipologie produttive.
2. Le spese di promozione e di pubblicità sono ammissibili a
contributo solo se rientrano nel programma concordato
preventivamente con l'Assessorato dell'agricoltura, forestazione e
risorse naturali. Tale programma dovrà contenere una valutazione
degli obiettivi prefissati in relazione ai costi.
Articolo 21 - (Garanzie fidejussorie)
1. L'importo della garanzia fidejussoria concessa dalla
Regione ai sensi dell'articolo 23, comma 2, della legge regionale
30/1984, a garanzia dei prestiti contratti dalle organizzazioni
collettive, non può superare l'importo dei prestiti agevolati
concessi ad ognuna di esse ai sensi dell'articolo 4 della legge
regionale 30/1984.
Articolo 22 - (Acquisto tori)
1. Il contributo di cui all'articolo 30, comma 1, della legge
regionale 30/1984 è concesso, su presentazione di copia autentica
delle fatture di acquisto, per i tori iscritti alla sezione
riproduttori maschi del libro genealogico, acquistati da società di
allevamento differenti e che abbiano effettuato servizi su almeno
venti femmine.
2. Il contributo può essere concesso una sola volta nel]'anno
per lo stesso soggetto.
3. Le domande di contributo devono essere presentate
all'Ufficio "zootecnico e bonifica sanitaria" dei Servizi agrari ed
affari generali dell'Assessorato dell'agricoltura, forestazione e
risorse naturali entro il 28 febbraio di ciascun anno.
Articolo 23 - (Prove di progenie)
1. Il contributo di cui all'articolo 30, comma 2, della legge
regionale 30/1984 è concesso per un numero massimo di capi pari al
trenta percento del numero di vacche in lattazione e per i soli
capi che hanno chiuso la prima lattazione con un minimo di
duecentoquaranta giorni e che sono nati in azienda o sono stati
acquistati dal richiedente nei primi quattro mesi di vita.
2. Per i capi che hanno partorito prima dei trenta mesi di
età, il contributo è corrisposto se i dati produttivi consentono la
valutazione genetica e, pertanto, alla chiusura della seconda
lattazione.
3. Le domande devono essere presentate all'Ufficio
"zootecnico e bonifica sanitaria" dei Servizi agrari ed affari
generali dell'Assessorato dell'agricoltura, foresta­zione e risorse
naturali entro il 30 settembre di ciascun anno per il tramite
dell'Association régionale éleveurs valdô­tains (AREV), che
provvederà alla certificazione sull'ammissibilità a
contributo.
Articolo 24 - (Prestazioni tecniche di fecondazione
artificiale)
1. La Regione provvede al pagamento diretto delle prestazioni
tecniche di fecondazione artificiale di cui all'articolo 30, comma
3, della legge regionale 30/1984, effettuate da veterinari
convenzionati, secondo un programma definito annualmente dalla
Giunta regionale.
2. Le tariffe per le prestazioni di inseminazione artificiale
rese all'interno del libro genealogico della razza bovina
valdostana per fecondazioni in purezza sono stabilite dalla Giunta
regionale d'intesa con l'ordine regionale dei veterinari e
l'AREV.
3. La Regione provvede al pagamento del prezzo del seme
proveniente da tori approvati per l'utilizzo in fecondazione
artificiale secondo il disciplinare per i controlli dei soggetti
maschi in stazione del libro genealogico ed al pagamento delle
attrezzature necessarie.
4. Con apposita convenzione da stipulare con l'AREV sono
regolate le modalità di gestione del recapito per la distribuzione
del seme, nonché di distribuzione del materiale e dell'attrezzatura
necessari, che sono pagati direttamente dalla Regione, anche in
forma forfettaria.
5. La Regione provvede altresì al pagamento delle operazioni
sull'ipofertilità bovina secondo programmi definiti annualmente con
deliberazione della Giunta regionale.
Articolo 25 - (Premi e contributi per l'allevamento)
1. Il premio di cui all'articolo 33, comma 1, della legge
regionale 30/1984 è concesso agli allevatori per i tori inseriti
nella sezione riproduttori maschi del libro genealogico e iscritti
al mercato concorso e per i torelli inseriti nel registro giovane
bestiame per i quali è stata presentata domanda, entro il 31 maggio
di ogni anno, ai fini dell'iscrizione al registro riproduttori
maschi del libro genealogico.
2. Il premio a favore degli allevatori di tori e torelli è
concesso altresì agli allevatori che mettono a disposizione i
propri tori all'interno delle società di allevamento per il
servizio di monta, in relazione al numero di servizi
prestati.
Articolo 26 - (Anticipazione all'AREV)
1. Ai fini della concessione dell'anticipazione di cui
all'articolo 36 della legge regionale 30/1984, entro il 30 novembre
di ogni anno l'AREV presenta all'Assessorato dell'agricoltura,
forestazio­ne e risorse naturali una previsione di spesa, approvata
dal comitato direttivo, corredata di relazione tecnico ? economica,
da sottoporre all'approvazione della Giunta regionale.
Articolo 27 - (Concimazione)
1. Ai fini della concessione di contributi nelle spese
sostenute per l'acquisto di fertilizzanti destinati alla
concimazione negli alpeggi e mayens, di cui all'articolo 38 della
legge regionale 30/1984, è necessario rispettare le disposizioni
previste dagli articolo 28, 29, 30, 31, 32, 33 del presente
regolamento, che saranno verificate dagli uffici tecnici del
Servizio assistenza tecnica?economica, sociale e dello sviluppo
agricolo dell'Assessorato dell'agricoltura, forestazio­ne e risorse
naturali.
Articolo 28 - (Limiti)
1. Non è ammesso l'uso di concimi minerali nelle eventuali
zone dell'alpeggio o mayen che presentino le seguenti
caratteristiche:
a) zone sortumose, umide o paludose;
b) cotiche con produzione inferiore a dieci quintali di
sostanza secca per ettaro, generalmente a quota superiore a 2.200
metri sul livello del mare;
c) pascoli con presenza notevole di essenze infestanti,
incolti produttivi e pascoli non utilizzati al giusto stadio
vegetativo;
d) zone in forte pendio.
2. Non è ammesso l'uso di concimi minerali, ad eccezione di
venti chilogrammi per ettaro di fosforo nei pascoli più alti
dell'alpeggio in cui si pratica una sola utilizzazione.
3. Non è altresì ammesso l'uso di concimi minerali qualora il
liquame aziendale non sia ripartito omogeneamente, dopo la
diluizione, a turno nei diversi pascoli dell'alpeggio.
Articolo 29 - (Ammissibilità di tipologie di concimi)
1. Al fine di evitare un'ulteriore acidificazione dei
terreni, è vietato l'uso del concime minerale denominato solfato
ammonico.
2. Sono ammessi soltanto i concimi complessi con rapporto
azoto, fosforo, potassio crescente o concimi semplici mantenendo,
però, lo stesso rapporto crescente tra i tre elementi
nutritivi.
Articolo 30 - (Dosi massime di concimi ammesse nei
mayens)
1. Le dosi annue massime per superficie a servizio di mayen
sono determinate dagli uffici competenti in funzione della quantità
di superficie irrigata e non irrigata, del numero di utilizzazioni
dei pascoli, della produzione in quintali di sostanza secca, e sono
proposte dal Servizio assistenza tecnica?economica e sociale e
dello sviluppo agricolo dell'Assessorato dell'agricoltura,
forestazione e risorse naturali e deliberate dalla Giunta
regionale.
Articolo 31 - (Dosi massime di concimi ammesse negli
alpeggi)
1. Tenuto conto anche del regime di aiuti nelle zone
particolarmente sensibili dal punto di vista ambientale, previsto
dall'articolo 7 della legge regionale 23 dicembre 1991, n. 83
(Modificazioni alla legge regionale 18 agosto 1986, n. 49, come
modificata dalla legge regionale 27 dicembre 1989, n. 89,
concernente l'applicazione in Valle d'Aosta del regolamento (CEE)
n. 797/85 del Consiglio del 12 marzo 1985, relativo al
miglioramento dell'efficienza delle strutture agrarie), l'uso dei
fertilizzanti è limitato ad un massimo proposto dal servizio
competente dell'Assessorato dell'agricoltura, forestazione e
risorse naturali e deliberato dalla Giunta regionale.
Articolo 32 - (Importo dei contributi)
1. L'importo totale dell'aiuto non può superare la spesa
massima ammissibile, che verrà determinata in funzione della
superficie aziendale, dell'altitudine dell'alpeggio o del mayen e
della tipologia colturale, determinata dagli uffici competenti
dell'Assessorato dell'agricol­tura, forestazione e risorse naturali
e deliberata dalla Giunta regionale.
Articolo 33 - (Autorizzazione all'impiego dei
fertilizzanti)
1. Per gli alpeggi che intendono beneficiare delle
agevolazioni previste per le zone sen­sibili (reg. (CEE) 2328/91,
articolo 21, 22, 23, 24 e reg. (CEE) 2078/92), è indispensabile
utilizzare fertilizzanti nel rispetto dell'ap­posita autorizzazione
preventiva rilasciata negli uffici periferici del Servizio
assisten­za tecnica?economica, sociale e dello svilup­po agricolo
dell'Assessorato dell'agri­coltura, forestazione e risorse
naturali.
Articolo 34 - (Modificazione di disposizioni
tecniche)
1. Il Servizio assistenza tecnica?economica, sociale e dello
sviluppo agricolo dell'Asses­sorato dell'agricoltura, forestazione
e risor­se naturali è autorizzato ad emanare appo­sita circolare
per integrare o modificare le disposizioni applicative in materia
di concimi e fertilizzanti in caso di variazione delle condizioni
tecnico?ambientali.
Articolo 35 - (Antiparassitari)
1. I contributi nelle spese sostenute per la lotta contro i
parassiti della vite, delle pomacee e delle drupacee, previsti
dall'articolo 39 della legge regionale 30/1984, sono concessi anche
nelle spese riconosciute ammissibili relative alle operazioni di
distribuzione e trattamento esclusivamente nel caso che i
trattamenti siano effettuati in comune.
2. I contributi sono concessi inoltre per le spese di
acquisto, posa e recupero di reti idonee alla lotta meccanica
contro i maggiolini.
3. Il numero massimo dei trattamenti ammessi a contributo è
stabilito annualmente dall'Assessorato dell'agricol­tura,
forestazione e risorse naturali.
4. La documentazione presentata dai presidenti delle
associazioni o cooperative può essere relativa a fatture di
acquisto collettive o anche di singoli soci, purché aderenti agli
organismi associativi.
Articolo 36 - (Contributi agricoli unificati)
1. I contributi agricoli unificati netti, previsti agli
articoli 44 e 45 della legge regionale 30/1984, sono rimborsabili
unicamente se versati per il personale salariato
dipendente.
2. Sono esclusi i contributi versati a qualunque titolo per i
titolari di aziende (vecchiaia, sanità, invalidità, eccetera), come
pure i versamenti di tipo associativo e sindacale.
3. Sono esclusi i contributi per il personale la cui attività
non è pertinente ai lavori colturali strettamente agricoli o
connessi con la conduzione del fondo agricolo, l'allevamento del
bestiame ed in genere la produzione agricola.
4. Per le aziende floro?vivaistiche e ittiologiche il
titolare deve presentare copia dell'ultima dichiarazione dei
redditi dalla quale risulti che l'attività svolta dal titolare
rientra, ai fini delle imposte dirette, nel concetto di reddito
agrario.
5. Per l'Institut agricole régional e per l'Associazione
nazionale allevatori bovini razza valdostana (ANABORAVA) ? centro
genetico è ammesso a contributo tutto il personale salariato, anche
se non svolge attività agricola.
Presidente -
Ha chiesto la parola il relatore,
Consigliere Perrin Carlo.
Perrin C. (UV) -
Cette proposition de règlement a
été analysée par la IIIème Commission et a eu l'avis favorable par
tous les commissaires présents.
Quelques considérations générales: la loi régionale n° 30/84,
portant "Interventions régionales dans le domaine de l'agriculture"
a représenté un texte très important, qui a envisagé presque tous
les aspects du secteur agricole, et elle représente encore, avec
quelques modifications successives, la base des interventions dans
le domaine agricole.
Après 10 ans d'application, en considération aussi des
changements survenus, le contexte agricole a nettement évolué,
l'organisation des coopératives aussi, et s'est adaptée aux
nouvelles règles; des exploitations agricoles se sont
modernisées.
Je crois qu'aussi merci à cette loi l'évolution agricole a été
énorme; à travers cette loi on a donné des réponses à une énorme
quantité des requêtes, et je crois pouvoir affirmer en connaissance
de cause qu'elle a été et elle est encore une loi fondamentale pour
le monde agricole.
Quelques considérations à propos de ce règlement: la loi n° 30
nécessitait d'un règlement d'application en considération des
prémisses que je venais de faire. Il est nécessaire de réglementer
les interventions pour garantir surtout des critères d'équité pour
fixer des priorités dans les choix.
Ce règlement, qui est encore partiel et qui pourra être amplifié
par l'analyse intégrale de la loi, donne quand même une réponse
précise aux faits les plus urgents.
Dans le détail, je me permets de souligner quelques aspects. A
l'article 2 on règle les procédures d'adjudication des travaux pour
les consortiums d'amélioration foncière, les coopératives, les
consortéries, les associations agricoles; réglementation qui,
jusqu'à maintenant, était insuffisante.
A l'article 3 on règle les subventions en compte d'intérêt et
l'on fixe les destinataires et les priorités.
A l'article 4, alpages et bâtiments ruraux, on prévoit un
programme annuel d'interventions, à condition que les oeuvres à
réaliser aient subi une appréciation de rationalité. C'est une
nouvelle appréciation qu'on va fixer pour analyser la présentation
des demandes quant aux alpages et bâtiments ruraux. Cette
rationalité sera définie par une commission technique, dont à
l'article 18.
A l'article 6 il y a les critères sur la détermination de la
dépense admise, les temps de communication et les modalités
d'éventuel recours.
Les articles suivants précisent le parcours de la pratique.
L'article 12 prévoit l'affection obligatoire, dont on a discuté
surtout par la presse dans cette période, et l'article 13 prévoit
la contrainte des superficies pour les entreprises agricoles.
L'article 16 fixe les priorités pour le financement.
L'article 17 prévoit la gestion des registres publics des
entreprises agricoles, afin d'avoir une situation précise et
univoque de la documentation. Je crois là aussi que c'est un
principe très important.
A l'article 18 on prévoit la constitution d'une commission
technique, qui devra s'exprimer sur l'appréciation de rationalité,
définir les priorités d'intervention selon le présent règlement et
vérifier le montant de la dépense admise.
A l'article 19 on prévoit une autorisation préalable pour la
rédaction des projets, le temps de communication des réponses et on
définit les priorités. Dans les priorités on prend en considération
aussi l'importance du remaniement foncier.
A l'article 20 sont prévues les subventions pour les dépenses de
gestion et d'administration des organisations collectives.
Les articles 22, 23, 24, 25 et 26 règlent toutes les
interventions dans le secteur de la zootechnie.
L'article 27 et suivants règlent le remboursement pour les
charges agricoles unifiées.
Presidente -
É aperta la discussione generale. Ha
chiesto la parola il Consigliere Tibaldi.
Tibaldi (LN) -
Senz'altro la legge n. 30/84 ha
permesso al settore agricolo e zootecnico valdostano una larga
espansione, perché prevede una serie di interventi regionali che
hanno permesso agli agricoltori e agli allevatori di far fronte
alle loro esigenze nella conduzione delle rispettive aziende. Però,
d'altro canto, non bisogna dimenticare che la stessa legge per
interpretazioni forse errate o azzardate ha dato adito ad eccessi,
ad utilizzi impropri di contributi ed erogazioni, ed anche a
sperequazioni fra i singoli destinatari di questi contributi, nel
senso che non tutti gli agricoltori e gli allevatori sono stati
trattati con il medesimo peso e con la medesima misura.
Quindi l'introduzione di un regolamento chiaro, di una normativa
specifica su come distribuire questi interventi regionali e come
articolare anche tutto un insieme di operazioni che riguardano il
comparto primario, è più che mai necessaria. Per questo riteniamo
opportuno fare alcune osservazioni su questa proposta di
regolamento, e nello stesso tempo porre anche alcune domande
all'Assessore competente.
Vado in ordine. Secondo come sono state articolate le varie
norme, in particolare inizio dall'articolo 2 (che riguarda le
procedure di appalto) dove, al comma 2, si parla di concessione di
contributi:
"La concessione dei contributi di cui al comma 1 è
subordinata alla dimostrazione, da parte dei beneficiari, della
disponibilità della somma corrispondente alla quota non coperta dal
contributo, integrabile, totalmente o parzialmente, da prestazioni
rese direttamente dai beneficiari per un corrispondente importo,
che dovrà essere documentato nella contabilità dei lavori".
Mi
pare che ci fosse una legge regionale che prevedeva addirittura la
copertura totale della spesa, che aveva già avuto anche il
placet
di Bruxelles, e che poi non si sa bene in quale luogo
istituzionale si sia arenata. Quindi sarebbe opportuno avere anche
qualche chiarimento su questa normativa regionale.
Un punto che invece ritengo sostanziale è il vincolo aziendale,
di cui all'articolo 13, comma 2, dove la III Commissione ha
modificato in maniera sostanziale il contenuto di questo comma,
sancendo che i terreni di proprietà del richiedente risulteranno
vincolati alle opere finanziate per la durata corrispondente al
vincolo di destinazione. Mi sembra che il comma proposto dalla
Giunta nella versione originaria fosse più rispondente a
determinate esigenze che oggi si presentano, per il semplice fatto
che altrimenti si rischia di sganciare la realtà aziendale dalla
proprietà. Mi spiego: si rischia di arrivare all'assenza di una
superficie aziendale proporzionata al numero di capi di bestiame
che vengono allevati. Allora, visto che si prevedeva il vincolo del
40 percento, non dico che debba comunque essere mantenuto questo
valore numerico, però comunque un vincolo deve esistere, per
evitare che ci siano delle stalle dove sono allevati, ad esempio,
50 capi, che non abbiano l'estensione di pascolo sufficiente al
loro nutrimento, quindi con problemi di foraggiamento del bestiame,
ed anche di smaltimento del letame. E sappiamo che sono problemi
particolarmente pressanti nel mondo agricolo.
Inoltre, il conduttore non sempre ha interesse nel realizzare
opere murarie, ad intervenire sotto il profilo edilizio su un
terreno che non è di sua proprietà. Quindi, per evitare fenomeni
spiacevoli come si sono verificati ultimamente, fenomeni che poi
addirittura sono decaduti a livello di illecito giudiziario (mi
riferisco alle stalle d'oro), e quindi per evitare che vengano
costruiti edifici rurali che poi, proprio perché non esiste questo
nesso di vincolo aziendale, vengono successivamente - in quanto si
interrompe il rapporto fra il conduttore e il proprietario - non
più utilizzati a fini agricoli o zootecnici, e di conseguenza
destinati magari a seconda casa, credo fermamente che il vincolo
aziendale sia più che mai necessario. Ritengo che la formulazione
originaria del comma 2 dell'articolo 13 sia decisamente più
rispondente alla realtà attuale.
Importante è anche un'altra annotazione, che si riferisce alla
composizione della commissione tecnica che esprime il giudizio di
razionalità sulle opere oggetto del finanziamento, approva l'elenco
delle domande da finanziare, eccetera. Lì è stata prevista una
composizione che è tutta espressione della Regione, perché c'è un
capo servizio tecnico dei servizi agrari ed affari generali, o un
suo delegato, un istruttore tecnico responsabile dell'ufficio, un
perito agrario dell'ufficio competente, due geometri dell'ufficio
competente, una composizione che, se vogliamo, è di parte. Manca,
secondo noi, una controparte non voglio dire "autorevole", ma
necessaria perlomeno, cioè un rappresentante delle organizzazioni
professionali di categoria, in modo che anche la voce di questa
controparte sia rappresentata in seno a questa commissione e possa
fornire il suo parere, la sua opinione, il suo punto di vista,
sulle domande che devono essere finanziate e sulle valutazioni che
devono comunque essere esternate.
Per quanto riguarda l'articolo 20, comma 1, allo scopo di
razionalizzare la gestione e la conduzione delle organizzazioni
collettive, sarebbe opportuno, visto un'interpellanza che la stessa
Lega ha proposto relativa alle cooperative, per evitare che
contributi di un certo tipo abbiano una destinazione poco precisa e
poco finalizzata, fare una precisazione di questo tipo: "le
organizzazioni collettive di cui all'articolo 3, primo comma", dove
c'è stata una puntuale identificazione di quali possono essere i
beneficiari di questi contributi.
Un'altra osservazione riguarda le spese di gestione, che
verranno determinate dalla Giunta regionale, spese di gestione che
rischiano in questo modo di essere variabili in funzione dell'umore
politico che, di volta in volta, cambia a livello di esecutivo. Le
uniche spese che vengono in qualche modo segnalate con una
sufficiente precisione, sono quelle previste al comma 2, le spese
di promozione e di pubblicità, che sono ammissibili a contributo
solo previo assenso dell'Assessorato. Sarebbe forse anche qui
opportuno introdurre una elencazione un po' più precisa di quali
sono queste spese, perlomeno a grandi linee. Vediamo di inserire,
ad esempio, assicurazioni, contributi associativi, affitti,
locazioni, somministrazioni di energia elettrica, eccetera, in modo
da evitare una discrezionalità variabile e quindi anche una
confusione soprattutto per i beneficiari di questi contributi, che
prima magari sono tenuti a dimostrare determinate spese, poi un
domani - ripeto: cambiando l'umore politico - si trovano
disorientati in quanto alcune spese sono state stralciate ed altre
invece incluse.
Infine, mi sembra che l'ultimo articolo contenga una palese
disparità di trattamento tra due istituti, che sono l'
Institut
agricole régional
e l'Associazione nazionale allevatori bovini
razza valdostana (ANABORAVA) e gli altri consorzi e cooperative;
per i primi, infatti, è ammesso a contributo tutto il personale
salariato anche se non svolge attività agricola; per i secondi
invece, decisamente più penalizzati, i contributi sono rimborsabili
unicamente se versati per il personale salariato dipendente.
Sarebbe opportuno anche qui o includerli entrambi o escluderli
entrambi.
Alle presenti osservazioni allego una serie di emendamenti, per
la precisione tre, che vorrei sottoporre all'attenzione e
dell'Assessore innanzitutto, e del Consiglio, che riassumono alcune
delle segnalazioni che ho fatto adesso.
Si dà atto che dalle ore 9,51 alle ore 10,16 assume la
Presidenza il Vicepresidente Aloisi.
Presidente -
Ha chiesto la parola il Consigliere
Lanièce.
Lanièce (GA) -
Questa proposta di regolamento è
molto importante perché riguarda la legge n. 30, una legge
fondamentale per l'agricoltura valdostana; però, all'interno di
questa proposta, vi sono delle situazioni che vorrei evidenziare
meglio a tutti i consiglieri, anche perché penso sia opportuno,
prima di votare, sapere cosa si vota.
Partendo dall'articolo 2, che ritengo un articolo molto
importante e anche molto delicato, al 2° comma si parla della
concessione dei contributi che è subordinata alla dimostrazione
della disponibilità delle somme o altrimenti integrabile da
prestazioni rese direttamente dai beneficiari. Bisogna tener conto
che oltre il 50 percento dei terreni è condotto da affittuari;
pertanto, nel caso che la concessione di contributi sia collegata
alla prestazione resa direttamente dai beneficiari, si pone un
problema pratico, nel senso che se si stanno facendo dei lavori, ci
saranno degli operai dell'impresa assieme agli stessi beneficiari,
quindi ai consorzisti e, nel caso di incidente, vorrei sapere di
chi è la responsabilità ai fini dell'INPS, dell'INAIL,
dell'USL.
Questo problema lo segnalo solamente per evitare una bocciatura
da parte della Commissione di Coordinamento, ed anche per evitare
l'insorgere del problema che prima dicevo, cioè che in caso di
lavori ci siano delle persone che fanno parte dell'impresa ed altre
persone, che sono i diretti beneficiari, e in caso di incidente ci
potrebbero essere dei problemi ad individuare il livello di
responsabilità, se dell'INAIL o dell'INPS.
Chiederei di fare particolare attenzione al secondo comma; nel
mio emendamento chiedo di sopprimere questo comma o, altrimenti, di
modificarlo, perché è molto rischioso. Ovviamente, la mia votazione
sull'intera legge sarà subordinata a questo articolo, perché
rischiamo, da una parte, di mettere in difficoltà i consorzi dal
punto di vista dell'INPS e dell'INAIL, e dall'altra, di far sì che
molti consorzi non abbiano più questi contributi, perché bisogna
dimostrare di avere la disponibilità delle somme o delle
prestazioni rese dai consorzisti.
Mi auguro che l'Assessore mi dia una spiegazione pratica di come
si può operare con il 2° comma dell'articolo 2, però ho molti
dubbi; quindi mi auguro che si dia particolare attenzione a questo
comma.
Passando all'articolo 4, qui non ho presentato nessun
emendamento; volevo solo chiedere un chiarimento all'Assessore. Si
dice che al fine della concessione dei contributi l'Assessorato
elabora ogni anno uno specifico programma: mi auguro che ogni anno
voglia dire prima della fine dell'anno per l'anno successivo, per
evitare che tutti chiedano i contributi e poi si rimandi sempre,
per evitare anche dei problemi dal punto di vista finanziario delle
casse regionali. Eventualmente chiederei di integrare specificando
ogni anno per l'anno successivo, oppure che l'Assessore dichiari
questa disponibilità.
All'articolo 9, ho presentato due emendamenti che comportano
un'integrazione dell'articolato; in pratica, questo articolo parla
delle variazioni in corso d'opera in cui si dice che, a seguito
dell'approvazione dell'investimento, variazioni in corso d'opera
possono essere realizzate, se preventivamente richieste e
autorizzate. Ho inserito che la richiesta dovrà essere esaminata
entro trenta giorni dalla sua presentazione e in caso di risposta
negativa la stessa dovrà essere motivata. Il terzo comma che
aggiungerei, dice che avverso il provvedimento di diniego è ammesso
ricorso; dato che in sede di commissione avevamo emendato il testo
inserendo i ricorsi ammissibili nelle altre parti dell'articolato e
della legge, penso che sia giusto anche inserirlo in questo
articolo.
Passando all'articolo 17, qui vorrei solo ribadire un concetto
che è già stato discusso più volte in commissione, cioè quello di
cercare di fare il possibile per lasciare un'unica anagrafe,
altrimenti sappiamo che ci sono dei grossi problemi. Vorrei
un'assicurazione da parte dell'Assessore sulla volontà da parte
della Giunta di fare un'unica anagrafe, anche per evitare dei
problemi agli agricoltori che devono fare per il verde agricolo
delle domande, per un'altra anagrafe altre domande; quindi cercare
di uniformare il tutto per semplicità, e anche per chiarezza.
Per quanto riguarda l'articolo 18, anch'io chiedo che al secondo
comma venga aggiunta una lettera e) con la seguente dicitura: "due
rappresentanti delle organizzazioni di categoria più
rappresentative", perché penso che la commissione debba tener conto
anche dei rappresentanti del mondo agricolo, quindi giustamente di
due rappresentanti di organizzazioni che trattano questi problemi e
che, meglio di chiunque altro, sanno a fondo i problemi che
riguardano il mondo agricolo.
Sempre nell'articolo 18, chiedo all'Assessore (senza presentare
emendamento) se è previsto al comma 4 la possibilità di fare
ricorso contro questo giudizio di razionalità.
All'articolo 19, ho presentato un altro emendamento, che
specifica meglio i tempi; inizialmente questo testo era carente dal
punto di vista dei tempi, cioè non era previsto nessun tempo; poi,
in seguito alla discussione in commissione, sono stati inseriti dei
tempi, e con questo emendamento vorrei aggiungerne un altro, in
quanto al primo comma dell'articolo 19, dopo le parole "uffici
tecnici" inserirei "da effettuarsi entro 90 giorni dalla domanda".
Eventualmente i 90 giorni possono essere cambiati, però questo
darebbe una indicazione di quando verranno fatti questi
sopralluoghi, per evitare che vengano fatti dopo 2-3 anni e quindi
si fermi tutto quanto.
Sempre all'articolo 19, chiedo l'inserimento al 2° comma di una
nuova lettera e) per l'indicazione di un rappresentante delle
organizzazioni di categorie, per la ragione che ho spiegato
precedentemente.
Per quanto riguarda l'articolo 19, comma 3, non ho presentato
ancora un emendamento; verificherò la possibilità di presentarlo,
avevo già sollevato in sede di commissione il problema degli
acquedotti rurali. Secondo me l'ordine delle priorità prevede la
collocazione degli acquedotti rurali troppo in basso rispetto
all'importanza degli stessi, anche perché sappiamo che sono
obbligatori per gli alpeggi e i mayens e sappiamo anche che per
produrre la fontina bisogna avere l'acqua potabile. Vogliamo che
gli agricoltori, ogni volta che devono produrre fontina, scendano a
valle? Vogliamo incentivare la produzione di fontina migliore?
Questo è importante, quindi si potrebbe spostare l'acquedotto
rurale cambiando l'ordine di priorità, inserendolo al 2° o al 3°
punto, proprio per tenere conto del problema degli alpeggi, dei
mayens, collegati anche alla produzione della fontina.
Per quanto riguarda l'articolo 20, 2° comma, anche qui c'era una
cosa che è stata sottolineata in commissione ed era quella del
programma concordato; bisognerebbe togliere la parola "concordato",
altrimenti da una parte si dice che questa legge è stata fatta per
cercare di evitare le interferenze da parte dell'Assessorato, poi
si inserisce "concordato", per cui c'è una disparità. Secondo me è
un programma presentato all'Assessorato dalle organizzazioni
collettive, altrimenti da una parte si dice che siamo disposti a
mettere delle priorità perché non vogliamo fare discriminazioni, e
poi si mette la parola concordato, che è il contrario di quello che
si dice precedentemente. Si potrebbe superare questa disparità, o
eliminando la parola "concordato" o sostituendo con "programma
presentato preventivamente" ma senza che sia concordato, per
lasciare autonomia alle organizzazioni collettive. Questa è
un'indicazione, rispetto alla quale aspetto la risposta
dell'Assessore.
All'articolo 23 ho presentato un emendamento al 3° comma, il
quale prevede l'eliminazione delle ultime due righe, per cui il
comma termina dopo la parola "(AREV)", togliendo le parole "che
provvederà alla certificazione sull'ammissibilità a contributo".
Presento questo emendamento per due semplici motivi: il primo,
perché potrebbe portare come conseguenza eventuali ricorsi da parte
di persone che non sono iscritte all'AREV e che vedono bocciata la
propria domanda di contributo. Ovviamente sembra strano che
un'associazione privata non solo partecipi, ma che addirittura si
pronunci sull'ammissibilità a contributo, perché questo può portare
a delle conseguenze dal punto di vista della Commissione di
Coordinamento, che potrebbe sollevare dei dubbi, e può anche
portare a dei ricorsi presentati da persone che, non iscritte
all'AREV, si vedono bocciato il contributo ed attribuiscono il
rifiuto alla non iscrizione all'AREV. Questo è un emendamento per
evitare problemi successivi: non si limiterebbe assolutamente
l'attività benefica dell'AREV, però si direbbe solo che non deve
provvedere lei alla certificazione, ma provvede l'Assessorato.
Poi all'articolo 36 chiederei, per evitare di usare due pesi e
due misure, di inserire dopo le parole
"Institut agricole
régional"
le parole "per le cooperative agricole, per i
consorzi di miglioramento fondiario, per i consorzi di tutela", in
modo da equiparare tutte le associazioni. Non mi sembra giusto che
solo l'
Institut agricole régional
e l'ANABORAVA possano
avere contributi per il personale salariato.
C'era poi il comma 4, dove ho detto che secondo me non è
necessaria la presentazione della dichiarazione dei redditi, ma è
necessaria solo l'iscrizione allo SCAU, ma già in sede di
commissione l'Assessore mi ha assicurato che invece questa dicitura
è esatta, quindi mi rimetto a quanto ha detto l'Assessore.
Poi vorrei fare un'ultima precisazione: in tutto il testo non
viene fatta menzione dei termini di istruzione e definizione delle
pratiche; vorrei sapere se c'è da parte della Giunta l'applicazione
della legge n. 241 in merito ai tempi di definizione delle
pratiche.
Per quanto riguarda la proposta di regolamento, ribadisco
l'importanza del regolamento, ribadisco ancora l'importanza
dell'articolo 2 e quindi del contenuto del 2° comma, che per me,
così com'è, è pericoloso, perché può portare a dei problemi dal
punto di vista della Commissione di Coordinamento, ma soprattutto
dei problemi agli stessi consorzisti sia per ricevere i contributi,
ma soprattutto nel caso in cui succedano degli incidenti.
Se succedono gli incidenti, di chi è la responsabilità? Come si
fa a dividere gli operai di un'impresa dai consorzisti e dal punto
di vista dell'INPS e dell'INAIL? Quindi chiederei una riflessione
su questo 2° comma che è molto importante e che può portare a dei
problemi.
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Prima di chiudere la discussione
generale, vorrei presentare due emendamenti. Il primo, è
all'articolo 17, e in parte già risponde ad un'osservazione del
Consigliere Lanièce. L'articolo 17 è l'articolo che prevede
l'istituzione di una gestione anagrafica per quanto riguarda i
terreni da asservire alla realizzazione di fabbricati; si propone
di aggiungere "in armonia con quanto disposto dalla legge regionale
26 marzo 1993 n. 17" che è la legge istitutiva dell'anagrafe
zootecnica.
Il secondo, è all'articolo 20, comma 2, che viene riformulato in
base a quanto definito e concordato in sede di III Commissione: "Le
spese di promozione e di pubblicità sono ammissibili a contributo
solo se rientrano nel programma concordato annualmente fra
l'Assessorato all'agricoltura, forestazione e risorse naturali e le
organizzazioni collettive di ogni comparto produttivo. Tale
programma dovrà contenere una valutazione degli obiettivi
prefissati in relazione ai costi".
Presidente -
Ci sono altri consiglieri che
chiedono la parola? Se nessun altro chiede di parlare, dichiaro
chiusa la discussione generale.
Ha chiesto la parola l'Assessore all'agricoltura, forestazione e
risorse naturali, Vallet.
Vallet (UV) -
Ringrazio il relatore e i
consiglieri che hanno voluto dare il proprio contributo alla
discussione di questo regolamento che, come già è stato
sottolineato, è sicuramente un punto importante per quanto riguarda
la gestione degli interventi in agricoltura. Una gestione che a
nostro modo di vedere deve essere rapportata a criteri ben precisi,
in un ambito che non lasci spazio a discrezionalità. Questo
regolamento si pone questo obiettivo.
Per quanto riguarda le osservazioni che sono state fatte,
cercherò di rispondere puntualmente, articolo per articolo.
Osservazioni sono state fatte per quanto riguarda l'articolo 2,
in modo particolare il comma 2, che definisce le modalità di
contabilizzazione dei lavori. Qui si tratta di introdurre una
procedura che risolva, in parte, i problemi a cui si trovano
confrontati i consorzi di miglioramento fondiario nel momento in
cui appaltano le opere, tenuto conto che il contributo regionale, a
seconda degli interventi, è a volte del 95 percento - strade,
viabilità ed irrigazione - e del 70 percento per quanto riguarda le
opere di sistemazione e di miglioramento fondiario.
É evidente che qui le possibilità sono due: la prima, si
modifica la legge n. 30 e si va a prevedere per questo tipo di
intervento un contributo del 100 percento che copre totalmente le
spese per l'intervento, e in questo senso il Consiglio regionale
aveva già legiferato nella scorsa legislatura, legge che non fu
vistata dal Presidente della Commissione di Coordinamento. Si può
fare una riflessione su questo argomento, nel senso che si potrebbe
anche ipotizzare di ripresentare questa modifica alla legge n. 30.
Dico però che è opportuno, tenuto conto del fatto che queste sono
opere volte al miglioramento delle strutture, e quindi sono opere
volte a facilitare in qualche maniera il lavoro degli agricoltori,
sono opere che devono essere sentite come proprie dai fruitori;
quindi credo sia opportuno cercare di responsabilizzare quelli che
saranno i fruitori di queste opere.
La nostra tradizione contempla (anzi contemplava, perché non
vanno più di moda) un istituto importante che era quello delle
corvées
. Ora, prevedendo questo tipo di contabilità, noi
invitiamo il consorzio a provvedere in due maniere: o per coprire
questa differenza di spesa non coperta dal contributo regionale, o
mettendo a ruolo la spesa, e quindi suddividendo fra gli utenti
quanto manca per coprire la spesa dei lavori, oppure, molto
semplicemente, provvedendo direttamente a realizzare quei lavori
che possono essere realizzati direttamente dal proprietario dei
terreni, per quanto riguarda le strade, ad esempio, la sistemazione
e l'inerbimento delle scarpate, per quanto riguarda gli impianti di
irrigazione, ad esempio, il rinverdimento, la risemina degli
scavi.
Questo comma, così come formulato, semplifica il compito dei
consorzi e consente all'Amministrazione di tenere conto di questa
possibilità, tenuto conto che la legge n. 30 prevede che le spese
siano documentate e accompagnate da relativa fattura.
Noi ora andiamo ad introdurre un concetto nuovo e diciamo che i
lavori fatti ed eseguiti dall'impresa sono contabilizzati e
documentati con la presentazione di fattura, mentre per quanto
riguarda la parte di spesa non coperta dal contributo accettiamo
una documentazione integrativa e quindi una contabilità dei lavori
integrativa, che preveda quella parte di lavori che è stata
eseguita direttamente dal proprietario dei terreni interessati.
Per quanto riguarda l'articolo 9 ci sono degli emendamenti
proposti dal Consigliere Lanièce; l'articolo 9 vuole definire dei
tempi per l'esame e la risposta in relazione alle varianti in corso
d'opera; noi abbiamo inteso i tempi di risposta per le varianti in
corso d'opera assimilabili ai tempi che già ci siamo fissati per
l'esame e le risposte ed eventuali ricorsi che dobbiamo dare per
l'esame della pratica originale. Quindi sono gli stessi tempi e le
stesse procedure della pratica originale.
Per quanto riguarda l'articolo 18, questo è l'articolo che
istituisce la commissione tecnica che deve esprimere il giudizio di
razionalità, definire le spese ammesse e approvare, sulla base dei
criteri stabiliti da questa legge, le priorità. Qui non è
accoglibile la proposta fatta dai consiglieri di inserire in questa
commissione un rappresentante delle associazioni, tenuto conto del
fatto che, proprio perché è una commissione tecnica, questa svolge
compiti eminentemente tecnici, sono giudizi tecnici, che non si
prestano a valutazioni di tipo politico. Quindi la commissione deve
operare all'interno dei criteri che sono fissati da questo
regolamento, all'interno di altri criteri e parametri che il
regolamento demanda ad una delibera della Giunta, che andrà a
definire precisamente i parametri rapportati, ad esempio, ai costi,
alla definizione dei prezzi unitari, eccetera. Ripeto, è un momento
squisitamente tecnico e, in quanto tale, deve essere svolto dai
tecnici, e quindi dal Servizio dell'Assessorato.
Ho saltato le osservazioni svolte dal Consigliere Tibaldi in
relazione all'articolo 13 e quindi all'introduzione del vincolo
aziendale. In parte, di questo vincolo si teneva già conto
nell'esame che viene fatto attualmente per l'ammissibilità o meno a
contributi per la realizzazione di fabbricati rurali. Lo abbiamo
però voluto definire meglio per evitare che ci possano essere delle
fughe in avanti o degli sbandamenti nell'applicazione di questo
criterio.
Il testo che era stato proposto all'esame del Consiglio
prevedeva che per poter usufruire di sovvenzioni almeno il 40
percento del terreno fosse di proprietà; ho già spiegato in
commissione che si è trattato di un refuso, nel senso che questo
regolamento, come i consiglieri ben potranno capire, ha avuto una
serie di evoluzioni e di messe a punto, e quel parametro che era
previsto in una prima stesura è stato poi in parte riassorbito dai
vincoli che vengono posti con il comma 3, in cui si dice che questi
terreni, che sono vincolati alla realizzazione di un'azienda,
quindi vengono definite le superfici necessarie in rapporto alla
dimensione dell'azienda, sono vincolati per nove anni. Ma in cosa
consiste questo vincolo? Il vincolo consiste nel fatto che questi
terreni non possono essere presentati per la giustificazione o per
motivare la realizzazione di un'altra azienda, se non trascorsi
nove anni dalla data di collaudo della prima opera.
Questo è stato un articolo molto discusso anche all'interno del
Servizio, nel senso che qui bisogna tenere in considerazione e
mediare con quella che potrebbe essere la direzione più giusta - e
forse quel 40 percento di terreni in proprietà potrebbe essere la
soluzione più giusta -, però, ripeto, bisogna mediare con quella
che è la situazione attuale dell'agricoltura in Valle d'Aosta.
Assistiamo a due fenomeni, fondamentalmente: tante aziende non
sono più condotte oggi dal proprietario, ed inoltre è
difficilissimo, in agricoltura, stipulare dei contratti di
locazione. Questo deriva da una vecchia mentalità che in qualche
modo dava al possessore di un contratto di affitto la possibilità
di godere di tutta una serie di vantaggi, che ponevano spesso il
proprietario del terreno nella condizione di non poter più
rientrare in possesso e nel libero godimento della sua proprietà.
Situazione che è completamente cambiata con la nuova legge sui
contratti agrari, che prevede, fra l'altro, la possibilità di
stipulare contratti in deroga; situazione però che ancora non è
stata recepita totalmente nel pieno del suo significato dal mondo
agricolo. Quindi, ripeto, questa formulazione e l'introduzione di
questo vincolo, così come formulato, tiene conto complessivamente
di tutto questo discorso.
Per quanto riguarda l'articolo 18 ho già detto, si tratta di un
momento squisitamente tecnico. Per quanto riguarda l'articolo 20, è
giusta l'osservazione del Consigliere Tibaldi, però è già
riassorbita quest'osservazione, nel senso che l'articolo della
legge n. 30, che prevede i contributi nelle spese di gestione e di
costituzione (l'articolo 22), già è preciso e indica quali sono i
soggetti che hanno diritto a questo rimborso e al comma 2, sempre
dell'articolo 20, indica con precisione quelle che sono le spese di
gestione ammissibili a contributo.
Quello che intendiamo fare formulando questo articolo 20 del
regolamento è demandare ad una delibera di Giunta la determinazione
dei parametri, in modo che, tenendo conto evidentemente delle
realtà che sono le più diverse, si possa definire che fino a X lire
riteniamo che sia congruo e razionale intervenire, e quindi è una
spinta o un invito alle cooperative a gestirsi più razionalmente;
oltre quella cifra si sappia che noi giudichiamo non più razionale
la spesa fatta e quindi non intendiamo contribuire. L'emendamento
proposto da Tibaldi mi pare che sia superfluo, nel senso che quanto
lui intendeva precisare è già tutto definito dalla legge.
Per quanto riguarda l'articolo 19, c'è un'osservazione del
Consigliere Lanièce al comma 1, con cui intende introdurre la
tempistica, cioè dare all'Assessorato 90 giorni di tempo per
eseguire il sopralluogo. Qui non avevamo precisato i tempi, tenuto
conto che giustamente i sopralluoghi vengono fatti non appena c'è
la disponibilità degli uffici e dei tecnici di poterlo fare.
Allungando un po' questo tempo, che porterei a 120 giorni, credo
che l'emendamento possa essere accolto.
Ancora un'osservazione è stata fatta circa l'articolo 36, che è
l'articolo che norma il rimborso dei contributi agricoli unificati.
Qui la legge già definisce quali sono i contributi che possono
essere rimborsati; si tratta evidentemente dei contributi versati
allo SCAU.
Per quanto riguarda il rimborso all'
Institut agricole
régional
, abbiamo voluto puntualizzare, tenuto conto che
l'
Institut
iscrive allo SCAU una parte di personale, anche
il personale che non svolge strettamente attività agricola, come ad
esempio, la cuoca. Non si tratta comunque di personale di tipo
impiegatizio.
Ripeto, per quanto riguarda i soggetti che hanno diritto ai
rimborsi, sono già definiti dalla legge e quindi non è in sede di
regolamento che possiamo andare ad integrare.
Non credo che si tratti di disparità di trattamento: per quanto
riguarda l'
Institut agricole
, trattandosi di fondazione che
viene finanziata totalmente dall'Amministrazione regionale, si
tratta solo di scegliere se darli così o darli comunque finanziando
il finanziamento della fondazione: non cambia la sostanza.
Per quanto riguarda l'ANABORAVA, questa è una scelta di tipo
"politico" riconoscendo il ruolo che quest'Associazione svolge per
la salvaguardia e il miglioramento della razza valdostana.
C'era ancora un'osservazione del Consigliere Lanièce in merito
alla zootecnia e la regolamentazione prevista dall'articolo 23 per
i premi per le prove di progenie. Qui non si tratta di fare delle
differenziazioni fra iscritti oppure no all'AREV; la legge prevede
questo tipo di incentivo finalizzato a test di progenie, quindi
sono test che servono al miglioramento genetico della razza. Sono
test che vengono fatti esclusivamente su bestiame e bovini che sono
iscritti o che sono iscrivibili al libro genealogico della razza
valdostana, quindi è chiaro che ci si limita a questi. É
altrettanto chiaro che per poter avere questo tipo di lavoro di
selezione, bisogna essere iscritti all'AREV e seguire quelle che
sono le norme per l'iscrizione al libro genealogico. Di
conseguenza, credo non sia neanche pertinente l'osservazione del
Consigliere Lanièce, che chiedeva di togliere quel paragrafo che
prevede la certificazione dell'AREV sull'ammissibilità a
contributo: qui si tratta solo di fare riferimento a quello che è
lo strumento tecnico e quindi al libro genealogico, la cui gestione
è demandata con provvedimenti anche del Ministero dell'agricoltura
all'Associazione regionale degli allevatori. É chiaro che sono
quelli i bovini per i quali si intende intervenire, e non
altri.
Spero di aver risposto a tutte le domande; non ho precisato su
quali emendamenti concordo, tranne che per quello dell'articolo 19,
comma 1; sugli altri proporrò che la maggioranza si astenga.
Presidente -
Si passa all'esame dell'articolato
nel testo predisposto dalla III Commissione.
Sull'articolo 1 ha chiesto la parola il Consigliere Lanièce.
Lanièce (GA) -
L'Assessore non mi ha risposto in
merito all'articolo 19 sugli acquedotti rurali, se c'era la
possibilità di modificare la priorità, tenuto conto dell'importanza
degli acquedotti.
Presidente -
Ha chiesto la parola il Consigliere
Tibaldi.
Tibaldi (LN) -
Prendo la parola anche per una
breve replica a quanto ha detto l'Assessore.
Anzitutto lo ringrazio perché puntualmente ha risposto perlomeno
alle osservazioni che sono state fatte dal sottoscritto. Accolgo
totalmente quelle che riguardano l'articolo 20, nel senso che le
organizzazioni collettive sono già state puntualmente identificate
nella legge n. 30 e lo stesso per quanto riguarda le spese di
gestione, per cui l'emendamento n. 3 che ho presentato lo
ritiro.
Mantengo invece inalterati gli altri due emendamenti, cioè
quello relativo all'articolo 13, 2° comma, e quello relativo
all'articolo 18, 2° comma, che ritengo di notevole importanza,
perché nonostante le argomentazioni addotte dall'Assessore non si
sono dissipati i dubbi che riguardano l'applicazione concreta di
questo articolo, e quindi le situazioni critiche che potrebbero
crearsi.
La necessità del vincolo aziendale è importante, così come è
formulato, proprio facendo leva su quanto ha detto l'Assessore,
ovvero che la situazione valdostana è caratterizzata da tante
aziende che non sono più condotte dai proprietari e che
difficilmente si vede la stipulazione di contratti agrari fra
proprietario e conduttore. Penso che queste siano proprio le
ragioni su cui far leva per richiedere l'esistenza di un vincolo
aziendale, per evitare che si crei uno scollamento fra la
conduzione e la proprietà, o meglio per evitare che si realizzino
stalle o edifici rurali che non hanno poi la necessaria estensione
agraria a pascolo o a prato, per far fronte al fabbisogno
alimentare del bestiame allevato.
Ritengo che queste formulazioni, come previste nella maniera
originaria, fossero decisamente più rispondenti alle nostre
necessità, e non ritengo di ritirare l'emendamento.
Per quanto riguarda invece il rappresentante delle
organizzazioni professionali di categoria, è sì una valutazione
tecnica, ma non penso che un rappresentante delle organizzazioni
possa inserirsi quale voce politica all'interno di queste
valutazioni. É anch'egli un tecnico che può addirittura dare un
fattivo contributo a quella che è l'elaborazione di una valutazione
più ampia, in quanto viene sentito anche un rappresentante di
quelli che sono i destinatari dei contributi.
Quindi non si tratta di politicizzare questa fase della
procedura, si tratta solamente di ampliarne la cognizione tecnica,
non solo limitata a rappresentanti dei servizi degli uffici
regionali, ma estesa anche ad un rappresentante degli effettivi
destinatari, cioè agricoltori o allevatori.
Presidente -
L'Assessore Vallet chiede la
parola?
Vallet -
(fuori microfono)
...incomprensibile...
Presidente -
Va bene, l'Assessore darà la risposta
a Lanièce quando arriviamo all'esame dell'articolo su cui ha posto
le domande. Pongo in votazione l'articolo 1.
Presenti: 27
Votanti e favorevoli: 26
Astenuti: 1 (Marguerettaz)
Presidente -
All'articolo 2 c'è un emendamento
proposto dal Consigliere Lanièce, che pongo in votazione, e che
recita:
Emendamento - Articolo 2, comma 2.
Si chiede la soppressione dello stesso.
Presenti: 26
Votanti e favorevoli: 1
Astenuti: 25 (Agnesod, Aloisi, Bavastro, Bionaz, Borre, Florio,
Lanivi, Lavoyer, Linty, Mafrica, Marguerettaz, Mostacchi, Parisi,
Perrin C., Perrin G.C., Piccolo, Riccarand, Rini, Squarzino,
Stévenin, Tibaldi, Vallet, Vicquéry, Viérin D., Voyat)
Presidente -
Pongo in votazione l'articolo 2 nel
testo originario.
Presenti: 27
Votanti: 26
Favorevoli: 25
Contrari: 1
Astenuti: 1 (Marguerettaz)
Presidente -
Pongo in votazione l'articolo 3.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 4.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 5.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 6.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 7.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 8.
Presenti: 27
Votanti e favorevoli: 26
Astenuti: 1 (Marguerettaz)
Presidente -
All'articolo 9 c'è un emendamento del
Consigliere Lanièce, che pongo in votazione, e che recita:
Emendamento - All'articolo 9 aggiungere due commi i cui
contenuti sono i seguenti:
"2. La richiesta dovrà essere esaminata entro trenta giorni
dalla sua presentazione. In caso di risposta negativa la stessa
dovrà essere motivata.
3. Avverso il provvedimento di diniego è ammesso ricorso da
presentare, entro trenta giorni, alla Giunta regionale."
Presenti: 27
Votanti e favorevoli: 4
Astenuti: 23 (Agnesod, Aloisi, Bionaz, Borre, Florio, Lanivi,
Lavoyer, Mafrica, Marguerettaz, Mostacchi, Parisi, Perrin C.,
Perrin G.C., Perron, Piccolo, Riccarand, Rini, Squarzino, Stévenin,
Vallet, Vicquéry, Viérin D., Voyat)
Presidente -
Pongo in votazione l'articolo 9 nel
testo originario.
Presenti: 27
Votanti e favorevoli: 22
Astenuti: 5 (Bavastro, Lanièce, Linty, Marguerettaz,
Tibaldi)
Presidente -
Pongo in votazione l'articolo 10.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 11.
Presenti: 27
Votanti e favorevoli: 26
Astenuti: 1 (Marguerettaz)
Presidente -
Pongo in votazione l'articolo 12.
Presenti: 27
Votanti e favorevoli: 26
Astenuti: 1 (Marguerettaz)
Presidente -
All'articolo 13 c'è un emendamento
presentato dal Consigliere Tibaldi, che pongo in votazione, e che
recita:
Emendamento - L'articolo 13, 2° comma, è così
modificato:
"I terreni di proprietà del richiedente, che devono
costituire almeno il quaranta percento della superficie aziendale,
risulteranno vincolati alle opere finanziate per la durata
corrispondente al vincolo di destinazione."
Presenti: 27
Votanti e favorevoli: 3
Astenuti: 24 (Agnesod, Aloisi, Bionaz, Borre, Florio, Lanièce,
Lanivi, Lavoyer, Mafrica, Marguerettaz, Mostacchi, Parisi, Perrin
C., Perrin G.C., Perron, Piccolo, Riccarand, Rini, Squarzino,
Stévenin, Vallet, Vicquéry, Viérin D., Voyat)
Presidente -
Pongo in votazione l'articolo 13 nel
testo originario.
Presenti: 27
Votanti: 26
Favorevoli: 23
Contrari: 3
Astenuti: 1 (Marguerettaz)
Presidente -
Pongo in votazione l'articolo 14.
Presenti, votanti e favorevoli: 28
Presidente -
Pongo in votazione l'articolo 15.
Presenti, votanti e favorevoli: 28
Presidente -
Pongo in votazione l'articolo 16.
Presenti, votanti e favorevoli: 28
Presidente -
All'articolo 17 c'è un emendamento
presentato dall'Assessore Vallet, che pongo in votazione, e che
recita:
Emendamento - Articolo 17, comma 1
al 7° rigo dopo le parole "settore agricolo"
aggiungere:
"..., in armonia con quanto disposto dalla legge regionale 26
marzo 1993, n. 17."
Presenti, votanti e favorevoli: 28
Presidente -
Pongo in votazione l'articolo 17 nel
testo così emendato:
Articolo 17 - (Gestione anagrafica delle aziende)
1. L'Assessorato dell'agricoltura, forestazione e risorse
naturali predispone un sistema informativo per la gestione dei dati
delle aziende agrarie beneficiarie delle provvidenze in materia di
fabbricati rurali e di altri provvedimenti previsti dalla normativa
per il settore agricolo, in armonia con quanto disposto dalla legge
regionale 26 marzo 1993, n. 17. L'anagrafe contiene i dati relativi
all'azienda (riparto colturale, superfici, terreni di proprietà o
in affitto, eccetera), al titolare ed al suo nucleo familiare,
nonché ai finanziamenti richiesti e concessi.
Presenti, votanti e favorevoli: 28
Presidente -
All'articolo 18 sono stati
presentati, rispettivamente dal Consigliere Lanièce e dal
Consigliere Tibaldi, due emendamenti di cui do lettura:
Emendamento - Articolo 18, comma 2.
Inserire la lettera e) con la seguente dicitura: "Due
rappresentanti delle organizzazioni di categoria più
rappresentative."
Emendamento - All'articolo 18, secondo comma, dopo il punto d)
si aggiunge la seguente voce:
"e) un rappresentante delle organizzazioni professionali di
categoria."
Presidente -
Pongo in votazione l'emendamento
presentato dal Consigliere Lanièce:
Presenti: 28
Votanti e favorevoli: 4
Astenuti: 24 (Agnesod, Aloisi, Bionaz, Borre, Dujany, Florio,
Lanivi, Lavoyer, Louvin, Mafrica, Mostacchi, Parisi, Perrin C.,
Perrin G.C., Perron, Piccolo, Riccarand, Rini, Squarzino, Stévenin,
Vallet, Vicquéry, Viérin D., Voyat)
Presidente -
Pongo in votazione l'emendamento
presentato dal Consigliere Tibaldi:
Presenti: 29
Votanti e favorevoli: 4
Astenuti: 25 (Agnesod, Aloisi, Bionaz, Borre, Collé, Dujany,
Florio, Lanivi, Lavoyer, Louvin, Mafrica, Marguerettaz, Mostacchi,
Parisi, Perrin C., Perrin G.C., Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente -
Pongo in votazione l'articolo 18 nel
testo originario.
Presenti: 30
Votanti: 28
Favorevoli: 24
Contrari: 4
Astenuti: 2 (Collé, Marguerettaz)
Presidente -
All'articolo 19 ci sono due
emendamenti del Consigliere Lanièce, di cui do lettura:
Emendamento - Articolo 19, comma 1
Aggiungere dopo le parole "uffici tecnici" le parole "da
effettuarsi entro 120 giorni dalla data di presentazione
domanda".
Emendamento - Articolo 19, comma 2
Inserire la lettera e) il cui contenuto è il seguente: "un
rappresentante delle organizzazioni di categoria".
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per precisare che la scelta che è
stata fatta nell'indicare le priorità va nella direzione di
privilegiare comunque - al di là degli interventi che rivestono
carattere d'urgenza - gli interventi di comprensorio.
Se il Consigliere Lanièce nota, per quanto riguarda i singoli
interventi gli acquedotti rurali hanno la priorità 1, però appena
dopo gli interventi di tipo comprensoriale, con particolare
riferimento al riordino fondiario. Quindi ci asteniamo
sull'emendamento.
Per quanto riguarda l'emendamento al comma 1, credo possa essere
accolto; lo riformulerei però, per maggiore chiarezza, in questo
modo: al sesto rigo del comma 1, dopo la parola sopralluogo,
inserire lì le parole "da effettuarsi entro 120 giorni dalla
presentazione della domanda". Pertanto il comma si leggerebbe in
questa maniera:
"1. La redazione di progetti concernenti opere di miglioramento
fondiario di cui all'articolo 7 della legge regionale 30/1984 deve
essere preventivamente autorizzata dall'Assessorato
dell'agricoltura, forestazione e risorse naturali, previo
sopralluogo, da effettuarsi entro 120 giorni dalla data di
presentazione della domanda, da parte dei competenti uffici tecnici
che devono documentare l'effettiva valenza agricola dell'opera
proposta."
Presidente -
Ci sono due emendamenti del
Consigliere Lanièce: il primo è sostanzialmente accolto con la
modifica proposta dall'Assessore, ovvero al sesto rigo del comma 1,
dopo la parola sopralluogo, vengono inserite le parole "da
effettuarsi entro 120 giorni dalla presentazione della
domanda".
Il secondo emendamento invece alla lettera e) del 2° comma viene
posto in votazione e su questo l'Assessore ha detto di non essere
d'accordo.
Pongo in votazione l'emendamento proposto dal Consigliere
Lanièce, su cui l'Assessore ha detto di non essere d'accordo.
Presenti: 30
Votanti e favorevoli: 4
Astenuti: 26 (Agnesod, Aloisi, Bionaz, Borre, Collé, Dujany,
Florio, Lanivi, Lavoyer, Louvin, Mafrica, Marguerettaz, Mostacchi,
Parisi, Perrin C., Perrin G.C., Perron, Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente -
Pongo in votazione l'articolo 19 nel
testo così emendato:
Articolo 19 - (Viabilità rurale, irrigazione, acquedotti ed
elettrificazione rurale)
1. La redazione di progetti concernenti opere di miglioramento
fondiario di cui all'articolo 7 della legge regionale 30/1984 deve
essere preventivamente autorizzata dall'Assessorato
dell'agricoltura, forestazione e risorse naturali, previo
sopralluogo, da effettuarsi entro 120 giorni dalla data di
presentazione della domanda, da parte dei competenti uffici tecnici
che devono documentare l'effettiva valenza agricola dell'opera
proposta.
2. I progetti sono ammessi a finanziamento previa verifica
tecnico?economica effettuata da una commissione tecnica composta
da:
a) capo servizio tecnico dei Servizi agrari ed affari generali,
o suo delegato, con funzione di presidente;
b) istruttore tecnico dell'ufficio competente;
c) un perito agrario dell'ufficio competente;
d) un geometra dell'ufficio competente.
3. Rispetto alla tipologia delle opere sono attribuite, in
ordine decrescente, le seguenti priorità:
a) interventi che rivestono carattere d'urgenza, diretti ad
evitare smotta­menti, frane, dissesti del territorio in genere o
danni a persone o a cose;
b) progetti che riguardano l'organizzazione agraria territoriale
globale nell'ambito del riordino fondiario;
c) progetti che riguardano l'organizzazione agraria territoriale
globale con l'accorpamento volontario;
d) progetti che riguardano l'organizzazione agraria territoriale
globale senza riordino fondiario o accorpamento volontario;
e) acquedotti rurali;
f) irrigazione con miglioramento dei terreni;
g) irrigazione;
h) viabilità rurale, monorotaie e teleferiche.
4. Le strade vicinali e gli acquedotti sono considerati di
interesse prevalentemente agricolo ai sensi dell'articolo 7, comma
2, della legge regionale 30/1984 quando la loro utenza è composta,
per almeno il sessanta percento, da persone che si dedicano ad
attività agricola.
5. Il criterio di cui al comma 2 è applicabile anche per
valutare l'interesse rurale e l'ammissibilità a contributo delle
opere di elettrificazione rurale di cui all'articolo 12 della legge
regionale 30/1984.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
All'articolo 20 ci sono due
emendamenti.
Il primo, presentato dal Consigliere Tibaldi, viene ritirato.
L'emendamento recitava:
Emendamento - L'articolo 20, primo comma, è così modificato:
"Allo scopo di razionalizzare la gestione e la conduzione delle
organizzazioni collettive di cui all'articolo 3, primo comma, la
Giunta regionale determina i parametri entro cui devono comunque
essere contenute le spese di gestione, in funzione delle singole
tipologie produttive."
Presidente -
Il secondo emendamento, presentato
dall'Assessore Vallet e che pongo in votazione, recita:
Emendamento - Il comma 2 dell'articolo 20 è così da
riformulare:
2. Le spese di promozione e di pubblicità sono ammissibili a
contributo solo se rientrano nel programma concordato annualmente
fra l'Assessorato dell'agricoltura, forestazione e risorse naturali
e le organizzazioni collettive di ogni comparto produttivo. Tale
programma dovrà contenere una valutazione degli obiettivi
prefissati in relazione ai costi.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 20 nel
testo così emendato:
Articolo 20 - (Contributi nelle spese di gestione e costituzione
delle organizzazioni collettive)
1. Allo scopo di razionalizzare la gestione e la conduzione
delle organizzazioni collettive, la Giunta regionale determina i
parametri entro cui devono comunque essere contenute le spese di
gestione, in funzione delle singole tipologie produttive.
2. Le spese di promozione e di pubblicità sono ammissibili a
contributo solo se rientrano nel programma concordato annualmente
fra l'Assessorato dell'agricoltura, forestazione e risorse naturali
e le organizzazioni collettive di ogni comparto produttivo. Tale
programma dovrà contenere una valutazione degli obiettivi
prefissati in relazione ai costi.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 21.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 22.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
All'articolo 23 c'è un emendamento
del Consigliere Lanièce, che pongo in votazione, e di cui do
lettura:
Emendamento - Articolo 23, comma 3
Eliminare le parole "che provvederà alla certificazione
sull'ammissibilità a contributo".
Presenti: 30
Votanti: 6
Favorevoli: 2
Contrari: 4
Astenuti: 24 (Agnesod, Bavastro, Bionaz, Collé, Dujany, Florio,
Lanivi, Lavoyer, Linty, Louvin, Mafrica, Marguerettaz, Mostacchi,
Parisi, Perron, Piccolo, Riccarand, Squarzino, Stévenin, Tibaldi,
Vallet, Vicquéry, Viérin D., Voyat)
Presidente -
Pongo in votazione l'articolo 23 nel
testo originario.
Presenti: 31
Votanti e favorevoli: 28
Astenuti: 3 (Collé, Lanièce, Marguerettaz)
Presidente -
Pongo in votazione l'articolo 24.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Pongo in votazione l'articolo 25.
Presenti: 31
Votanti e favorevoli: 29
Astenuti: 2 (Collé, Marguerettaz)
Presidente -
Pongo in votazione l'articolo 26.
Presenti: 30
Votanti e favorevoli: 25
Astenuti: 5 (Bavastro, Collé, Linty, Marguerettaz, Tibaldi)
Presidente -
Pongo in votazione l'articolo 27.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 28.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 29.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 30.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 31.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 32.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 33.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 34.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
Pongo in votazione l'articolo 35.
Presenti: 30
Votanti e favorevoli: 28
Astenuti: 2 (Collé, Marguerettaz)
Presidente -
All'articolo 36 c'è l'emendamento
presentato dal Consigliere Lanice, che pongo in votazione, e che
recita:
Emendamento - Articolo 36, comma 5
Dopo la parola "régional" mettere la virgola e aggiungere "per
le cooperative agricole, per i consorzi di miglioramento fondiario,
per i consorsi di tutela..."
Presenti: 30
Votanti e favorevoli: 1
Astenuti: 29 (Agnesod, Aloisi, Bavastro, Bionaz, Borre, Chenuil,
Collé, Dujany, Florio, Lanivi, Lavoyer, Linty, Louvin, Mafrica,
Marguerettaz, Mostacchi, Parisi, Perrin C., Perrin G.C., Perron,
Piccolo, Riccarand, Rini, Stévenin, Tibaldi, Vallet, Vicquéry,
Viérin D., Voyat)
Presidente -
Pongo in votazione l'articolo 36 nel
testo originario.
Presenti: 29
Votanti e favorevoli: 23
Astenuti: 6 (Bavastro, Collé, Lanièce, Marguerettaz,
Tibaldi)
Presidente -
Ha chiesto la parola l'Assessore
all'agricoltura, forestazione e risorse naturali, Vallet.
Vallet (UV) -
Per chiedere di inserire l'articolo
che riguarda l'urgenza.
Presidente -
Pongo in votazione l'articolo 37,
relativo all'urgenza, di cui do lettura:
Articolo 37 - (Urgenza)
1. Il presente regolamento è dichiarato urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino Ufficiale della Regione.
Presenti: 30
Votanti e favorevoli: 25
Astenuti: 5 (Bavastro, Collé, Linty, Marguerettaz, Tibaldi)
Presidente -
Per dichiarazione di voto ha chiesto
la parola il Consigliere Florio.
Florio (VA) -
Finalmente si sta tendando di
mettere ordine nell'applicazione della legge regionale n. 30/84.
Vorrei sottolineare alcuni aspetti di questo testo e portare un
paio di altre riflessioni.
Su questo testo, ho votato con estrema difficoltà gli articoli
che vanno dal 27 al 33, che sono quelli che si riferiscono
all'utilizzo dei concimi di sintesi in alpeggio. É un metodo di
conduzione dei fondi che non condivido, mi sembra che volersi
incaponire ad utilizzare questi metodi a quelle quote sia nocivo
per gran parte del territorio della nostra Regione, per le acque, e
per quanto altro ancora esiste nel territorio stesso.
Per quanto riguarda poi l'insieme del regolamento, lo stesso
Assessore, in sede di commissione, ha sostenuto che vi sono ben
altre parti della legge n. 30 ancora da regolamentare e vorrei
sollecitarlo ad avviare anche la predisposizione della
regolamentazione di quelle parti.
Infine, l'ultima considerazione. L'insieme degli interventi
regionali nel settore agricolo è ormai tale ed ha raggiunto una
tale estensione e diffusione, da dover richiedere una presenza
precisa e specifica dell'Assessorato in termini di reale
programmazione degli interventi.
Anche qui, credo che non sia possibile operativamente, di punto
in bianco, e di colpo, correggere abitudini invalse nei decenni
precedenti; credo però che lo sforzo che si intravede in questo
regolamento debba essere ancor più accelerato in questo senso,
perché dalla stessa delibera di variazioni di bilancio che
esaminere fra poco si nota quanta e quale sia la continua
modificazione delle previsioni di spesa, con cancellazioni e
aggiunte di finanziamenti sui diversi capitoli nel settore agricolo
e per importi comunque sempre finali estremamente consistenti.
É bene veramente aumentare lo sforzo di organizzazione e di
controllo di questo settore e dei finanziamenti della Regione in
questo settore.
Presidente -
Ha chiesto la parola il Consigliere
Lanièce.
Lanièce (GA) -
Mi asterrò da questa votazione non
per il contenuto, che ritengo importante, ma per il fatto che non è
stato accettato l'emendamento all'articolo 2.
Presidente -
Pongo in votazione il regolamento in
oggetto.
Presenti: 29
Votanti e favorevoli: 24
Astenuti: 5 (Collé, Lanièce, Linty, Marguerettaz, Tibaldi)
Il Consiglio approva
